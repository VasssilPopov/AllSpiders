{"url": "http://www.focus-news.net/news/2018/12/13/2601581/pp-abv-dari-otnovo-knigi-na-regionalna-biblioteka-hristo-smirnenski-v-pleven.html", "text": "Председателят на ПП АБВ Румен Петков спази обещанието си и отново дари книги от български автори на Регионална библиотека „Христо Смирненски“ в Плевен. Това съобщиха от пресцентъра на  ПП АБВ . Сред произведенията е и най-новата стихосбирка на Георги Константинов „Неделен човек“. Разделители с патриотични послания, изработени от АБВ-Младежи, също са част от подаръците за плевенските читатели. \r\nПо-късно през деня Петков беше гост на вечерта, посветена на 90 години от рождението на голямата плевенска актриса Саша Филипова, изиграла над 100 роли в ДКТ „Иван Радоев“ - Плевен. Заедно със сцени от нейния творчески път, колеги, приятели и близки разказаха спомените си от срещите си с нея. „Саша Филипова, заедно с Илко Иларионов, бяха хората от актьорския състав, които застанаха зад мен и предложението ми като кмет на Плевен през 1997 г. името на театъра да бъде променено от „Георги Кирков“ на „Иван Радоев“, сподели пред присъстващите Румен Петков.", "date": "2018.12.13", "title": "ПП АБВ дари отново книги на Регионална библиотека „Христо Смирненски“ в Плевен"}
{"url": "http://www.focus-news.net/news/2018/12/13/2601578/blagoevgrad-doktorant-ot-stopanskiya-fakultet-na-yuzu-neofit-rilski-specheli-parva-nagrada-v-prestizhen-akademichen-konkurs.html", "text": "Калина Дурова, докторант в катедра „Финанси и отчетност“ към Стопанския факултет на Югозападен университет (ЮЗУ) „Неофит Рилски“ - Благоевград, спечели първото място в Седмия академичен конкурс за наградата „Д-р Иванка Петкова“. Това каза за  Радио „Фокус“ - Пирин  Веска Арабаджиева, специалист по връзки с обществеността към университета. „Конкурсът е насочен към докторанти и млади изследователи с интереси в сферата на международните финанси. Той се провежда ежегодно от Института за икономическа политика, с подкрепата на Фондация „Ханс Зайдел“, отбеляза Арабаджиева. По думите й темата на разработката, с която докторантът Калина Дурова спечели първата награда, е „Готовността на новите страни-членки за Еврозоната от гледна точка на бизнес цикъла“. Останалите двама финалисти, заели второ и трето място, са Магдалена Влахова-Велева, докторант от Стопанския факултет на Софийския университет „Св. Климент Охридски“ и Силвия Заркова, докторант в катедра „Финанси и кредит“ към Стопанската академия „Д. А. Ценов“ – Свищов. „Финалистите бяха наградени на тържествена церемония в София. Това е втората престижна награда, която докторантът Калина Дурова печели след Специалната награда на Асоциацията на индустриалния капитал в България в конкурса „Млад икономист 2018“, организиран от Съюза на икономистите в България“, каза още Арабаджиева. \r\nЛора КАЛЧЕВА", "date": "2018.12.13", "title": "Благоевград: Докторант от Стопанския факултет на ЮЗУ „Неофит Рилски“ спечели първа награда в престижен академичен конкурс"}
{"url": "http://www.focus-news.net/news/2018/12/13/2601580/smolyan-v-zlatograd-be-napravena-parva-kopka-na-kraybrezhna-zashtitna-stena-na-reka-varbitsa.html", "text": "Областният управител на Област Смолян Недялко Славов и кметът на Община Златоград Мирослав Янчев поставиха началото на изграждане на нова защитна стоманобетонна стена по левия бряг на река Върбица в кв. „Изгрев” на гр. Златоград. Това съобщиха от  Община Златоград . Обектът ще се реализира по Проект „Трансгранично планиране и инфраструктурни мерки за защита от наводнения“, който се финансира от Програмата за сътрудничество Interreg V-A Гърция – България 2014-2020 по Приоритетна ос 2: „Устойчив и приспособим към климата трансграничен регион”, Инвестиционен приоритет 5b: Насърчаване на инвестициите за справяне със специфични рискове, осигуряване на устойчивост при бедствия и разработване на системи за управление на бедствия. \r\nЦелта на проекта е повишаване нивото на защита срещу наводненията в трансграничната област на Гърция и България и особено в райони с висока вероятност от наводнения. Партньор по проекта е Областна администрация Смолян. В основните дейности на областна администрация по проекта са включени и изграждането на нова защитна стоманобетонна стена по левия бряг на река Върбица в кв. „Изгрев” в Златоград и надграждане на стоманобетонна защитна стена в кв. „Изгрев” по левия бряг на река Върбица – участъка след моста на ул. „Прогрес”. Изпълнител на обектите в град Златоград е ДЗЗД „Златоград 2018“. \r\nОбластният управител Недялко Славов изказа благодарности към всички, положили усилия за случването на проекта – за бързите решения от страна на кметовете и Общинските съвети на Смолян, Златоград и Рудозем, на проектантите, на надзорниците, на целия екип. Славов пожела успешна и ползотворна работа на строителите, както и да бъдат завършени обектите качествено и в срок. \r\nВ своето обръщение към присъстващите, Кметът на Община Златоград Мирослав Янчев изказа своята благодарност към правителството, в лицето на Областна администрация, за подкрепата, която общината получава при реализирането на редица проекти и значими инвестиции, важни за населените места в региона.", "date": "2018.12.13", "title": "Смолян: В Златоград бе направена първа копка на крайбрежна защитна стена на река Върбица"}
{"url": "http://www.focus-news.net/news/2018/12/13/2601611/ria-novosti-amerikanskiyat-senat-prie-rezolyutsiya-za-spirane-na-pomoshtta-za-sauditite-v-yemen.html", "text": "Сенатът на САЩ одобри резолюция, в която се призовава за прекратяване на военното участие на САЩ в коалицията на Саудитска Арабия и нейните действия в Йемен. 58 сенатори гласуваха в подкрепа на резолюцията, 41 срещу. \r\nЗаконопроектът е предложен от републиканския сенатор Майк Лий и демократа Бърни Сандърс. \r\nСандърс заяви, че „САЩ не могат да продължават партньорството с деспотичното правителство“ на Саудитска Арабия. Той отбеляза, че в Йемен се случва „най-голямата хуманитарна криза на земята“ и „всичко това заради нахлуването на коалицията под егидата на Саудитска Арабия в Йемен преди три години“.  Превод и редакция : Калоян Пенков", "date": "2018.12.13", "title": "РИА Новости: Американският сенат прие резолюция за спиране на помощта за саудитите в Йемен"}
{"url": "http://www.focus-news.net/news/2018/12/13/2601579/stara-zagora-v-profesionalna-gimnaziya-ivan-hadzhienov-v-kazanlak-be-otkrit-obnoven-kabinet-po-prirodni-nauki.html", "text": "В Професионална гимназия „Иван Хаджиенов” в Казанлък бе открит обновен кабинет по природни науки, предаде кореспондентът на  Радио „Фокус” . Новите възможности на кабинета бяха демонстрирани от ученици на гимназията, участници в клуб „Млад изследовател” с ръководител преподавателя по химия Георги Даскалов пред ученици от училища в Казанлък. В кабинета е направен цялостен ремонт, като е оформен лабораторен остров с необходимите уреди и прибори за опити. Кабинетът е снабден с камина с въздушен филтър за опасни експерименти. Оборудван е с нови измервателни уреди, центрофуга, интерактивен дисплей, реактиви, мултицети, дестилатор,стъклени прибори.  \r\nДиректорът на училището Мариана Демирева, откри кабинета, подчертавайки, че екипът от преподаватели и ръководството на училището обръща внимание както на професионалното образование, така и на обучението по природни науки – в случая химия и физика, защото те са взаимносвързани и паралелното им развитие дава повече знания и умения на учениците. \r\nКабинетът по природни науки е оборудван с бюджетни средства на учебното заведение в размер на близо 50 хил. лева. В сумата е включена и подмяна на ВиК и ел. инсталации \r\nСлавяна ГАЙДАРОВА", "date": "2018.12.13", "title": "Стара Загора: В Професионална гимназия  „Иван Хаджиенов” в Казанлък бе открит обновен кабинет по природни науки"}
{"url": "http://www.focus-news.net/news/2018/12/13/2601583/gen-konstantin-popov-gerb-izpalnenieto-na-proektite-za-investitsionni-razhodi-po-modernizatsiyata-na-armiyata-shte-se-zabavi-s-godina.html", "text": "Изпълнението на проектите за инвестиционни разходи по модернизацията на армията ще се забави с година. Това каза в обзорното предаване „Това е България“ на Радио „Фокус“ председателят на Комисията по отбраната ген. Константин Попов. Той съобщи, че неусвоените средства в Министерството на отбраната са 20 милиона, като се позова на изслушването на министър Красимир Каракачанов пред ресорната комисия. Според него парите са преразпределени в различни направления и ако министерството не може да изразходи средствата до края на годината, те няма да бъдат добавени към бюджета за следващата. Генерал Попов коментира и постановленията на МС за допълнително отпуснатите от централното управление плащания към МО. \"Това са 4 постановления, в които общата сума е в рамките на 247 млн. лв., дадена допълнително на МО. Те са свързани с ремонта и възстановяването на самолетите МиГ-29, Су-25, Пилатус, Л-39, Кугър, МиГ-17. Има финансови средства, заделени за сухопътните войски, за капитално-възстановителния ремонт на танковете Т-72. Има подобряване на условията за работа на личния състав и военнослужещите като цяло“, каза още председателят на комисията по отбрана. Ген. Константин Попов определи проектите за инвестиционни разходи по модернизацията на армията като амбициозни. Според него е трябвало да се работи по-интензивно, с необходимия хъс и желание. Той допълни, че не винаги всичко е под контрола на МО, тъй като са налице договори с други страни, различни процедури и винаги могат да изникнат пречки.", "date": "2018.12.13", "title": "Ген. Константин Попов, ГЕРБ: Изпълнението на проектите за инвестиционни разходи по модернизацията на армията ще се забави с година"}
{"url": "http://www.focus-news.net/news/2018/12/13/2601582/tass-sreshta-mezhdu-vladimir-putin-i-donald-tramp-e-nevazmozhna-dokato-rusiya-darzhi-ukrainskite-korabi.html", "text": "Американската администрация смята, че нова лична среща между президентите на Русия и САЩ, Владимир Путин и Доналд Тръмп, е невъзможна докато Москва държи военните кораби на Украйна, които бяха заловени в Керченския пролив. Това заяви съветникът на президента по национална сигурност Джон Болтън, предава руската агенция  TACC . \r\n„Не виждам в близкото бъдеще обстоятелства, при които такава среща може да се състои, докато корабите и екипажите не бъдат освободени“, съобщи съветникът на американския президент. \r\nНа 25 ноември три кораба на украинските военноморски сили нарушиха правилата за преминаване през териториалните води на Русия при влизане от Черно в Азовско море. При принудителното задържане в Керченския пролив се стигна до употребата на оръжие, а трима военнослужещи получиха леки наранявания, като им е оказана медицинска помощ.  \r\nПревод и редакция: Калоян Пенков", "date": "2018.12.13", "title": "ТАСС: Среща между Владимир Путин и Доналд Тръмп е невъзможна, докато Русия държи украинските кораби"}
{"url": "http://www.focus-news.net/news/2018/12/13/2601584/6-dlazhnosti-litsa-ot-api-sa-s-povdignati-obvineniya-zaradi-intsidenta-v-tunel-echemishka-prez-2017-g-obzor.html", "text": "Окръжна прокуратура – София привлече като обвиняеми 6 длъжностни лица от Агенция „Пътна инфраструктура“ (АПИ) за това, че са нарушили правилата за експлоатация на пътно съоръжение и по непредпазливост са причинили смъртта на една жена при инцидента на 5 февруари 2017 г. в тунел „Ечемишка“ на АМ „Хемус“. Тогава жена загина на място, след като осветително тяло и мазилка паднаха върху автомобил, движещ се в тунела. При инцидента загива пътничка в колата, а водачът, който е неин брат, е с нараняване на главата.  Сред обвиняемите са бившите шефове на Агенцията „Пътна инфраструктура“ – Дончо Атанасов и Лазар Лазаров и трима членове на Управителния съвет на агенцията. Ако бъдат признати за виновни, всеки от тях може да получи присъда от 2 до 6 години лишаване от свобода.  \r\nГоворителят на главния прокурор Румяна Арнаудова обясни, че вследствие на проверките е установено, че от момента на въвеждане на експлоатация на тунел „Ечемишка“ от 1985 г. до деня на инцидента през 5 февруари 2017 г. съоръжението не е било ремонтирано нито веднъж. „Единственото, което е било осъществено за тези години, е веднъж да се измие и да се боядиса“, уточни тя. По думите ѝ никаква поддръжка не е правена през годините и въпреки, че е имало множество констатации и подробни писмени доклади за състоянието на пътните съоръжения.  \r\n„Причина за настъпване на пътнотранспортното произшествие представлява силната корозия, която е повече от 50%, което е сигнална, много червена лампа“, заяви прокурор Арнаудова. Тя обясни, че още през 2010 година конструкцията е станала опасна, и това е било достояние на АПИ. Румяна Арнаудова каза също, че в хода на проверките е установено, че в участъка на тунел „Ечемишка“ през 2015 година е имало две пътнотранспортни произшествия, които са били само с материални щети, а през месец август 2016 г. също е имало инцидент.  \r\nГоворителят на главния прокурор допълни, че инкриминираните периоди са 20 януари 2016 г., когато АПИ приема най-смразяващия доклад, че състоянието на тунела е изключително опасно.  \r\nДаяна ДЮЛГЕРОВА", "date": "2018.12.13", "title": "6 длъжности лица от АПИ са с повдигнати обвинения заради инцидента в тунел „Ечемишка“ през 2017 г. (ОБЗОР)"}
{"url": "http://www.focus-news.net/news/2018/12/13/2601585/blagoevgrad-blagotvoritelno-koledno-tarzhestvo-povyarvay-v-dobroto-shte-se-provede-v-yugozapadniya-universitet-neofit-rilski-na-14-dekemvri.html", "text": "Благотворително коледно тържество „Повярвай в доброто“ ще се проведе в Югозападния университет „Неофит Рилски“. Това каза за  Радио „Фокус“- Пирин  Веска Арабаджиева, специалист „Връзки с обществеността“. Събитието ще се проведе на 14 декември от 13.30 ч. в Аулата на Югозападния университет „Неофит Рилски“. Благотворителното коледно тържество е под мотото „Повярвай в доброто“. „Организатори на събитието са студентите от втори курс на Факултета по педагогика. В инициативата участват ученици от XI ОУ „Христо Ботев“ и VIII СУ „Арсени Костенцев“ – Благоевград“, каза още Арабаджиев. Учениците и студентите са приготвили и коледен благотворителен базар. Събраните средства ще бъдат дарени на ученици в неравностойно положение от двете училища. \r\nЛора КАЛЧЕВА", "date": "2018.12.13", "title": "Благоевград: Благотворително коледно тържество „Повярвай в доброто“ ще се проведе в Югозападния университет „Неофит Рилски“ на 14 декември"}
{"url": "http://www.focus-news.net/news/2018/12/13/2601589/ministar-petya-avramova-otlichi-obrazovatelno-sporten-kompleks-lozenets-s-nagradata-sgrada-na-godinata.html", "text": "Министърът на регионалното развитие и благоустройството Петя Аврамова връчи наградата „Сграда на годината 2018“ в категорията „Образователна инфраструктура“ на Образователно-спортен комплекс Лозенец. Тя поздрави участниците в конкурса, който се провежда под патронажа на Министерството на регионалното развитие и благоустройството, и отбеляза, че той се развива, а категориите в него се увеличават всяка година, съобщиха от пресцентъра на  МРРБ .  \r\nБлагодарение на строителите, архитектите, проектантите и на всички, които всеки ден са на обектите, успяваме да направим градовете по-красиви, да модернизираме пътната инфраструктура, да работим за енергийната ефективност, да обновяваме сградите на социалната и здравната инфраструктура, подчерта регионалният министър.   \r\nПетя Аврамова пожела на строителите успех и в следващите години да има все повече инвестиции от частния сектор.", "date": "2018.12.13", "title": "Министър Петя Аврамова отличи Образователно-спортен комплекс Лозенец с наградата „Сграда на годината“"}
{"url": "http://www.focus-news.net/news/2018/12/13/2601588/plovdiv-koledna-rabotilnitsa-za-detsa-shte-se-provede-na-pl-stefan-stambolov-na-15-dekemvri.html", "text": "Коледна работилница за деца ще се проведе на пл. „Стефан Стамболов“ в Пловдив на 15 декември. Това каза за  Радио „Фокус“ – Пловдив  Йохан Девлетян от отдел „Връзки с обществеността“ на Народна библиотека „Иван Вазов“. Събитието ще се състои за времето от 16.00 до 18.00 часа на сцената на площада, а основни организатори са Детският отдел към библиотеката, Община Пловдив и неправителствени организации. В Коледната работилница ще вземат участие 50 деца от Дома за деца „Мария Луиза“ в града, като те ще изработват коледна украса, играчки, календари, снежни човеци и други сувенири, които посетителите ще могат да си закупят. С част от събраната сума,  на 19 декември от 15.00 часа в Конферентната зала на библиотеката, ще се организира Коледно тържество за децата.  Останалата част от набраните средства ще бъдат дарени на Дома за деца „Мария Луиза“. За участниците в работилницата и тържеството са предвидени подаръци и изненади. \r\nТони МИХАЙЛОВ", "date": "2018.12.13", "title": "Пловдив: Коледна работилница за деца ще се проведе на пл. „Стефан Стамболов“ на 15 декември"}
{"url": "http://www.focus-news.net/news/2018/12/13/2601592/sofiya-dve-zheni-i-10-godishno-dete-sa-s-mozachno-cherepni-travmi-sled-kato-sa-napadnati-ot-24-godishen-mazh-v-kv-hristo-botev.html", "text": "Две жени и 10-годишно дете са с мозъчно-черепни травми, след като са нападнати от 24-годишен мъж в кв. „Христо Ботев“. Това каза за  Агенция „Фокус“  говорителят на Центъра за спешна медицинска помощ – София Катя Сунгарска. „Получен е сигнал за пребита в дома си жена, полицията е подала, че е прободена с нож. Веднага е изпратен екип на Бърза помощ, който установява 70-годишна жена с мозъчно-черепна травма и в шок. Жената веднага е откарана в противошокова зала на УМБАЛ „Царица Йоанна – ИСУЛ“. В същото време полицията отново вика линейка за още пострадали. Изпратени  са  общо три линейки на един и същ адрес. Има дете, около 10 години, с черепно-мозъчна травма, но контактно, и около 40 годишна жена в същото състояние. Закарани са в УМБАЛСМ „Н.И.Пирогов“, обясни Сунгарска.  \r\nПо думите ѝ на адреса е имало и мъж в истерична криза  с кръв по себе си. Установено е, че кръвта по тялото му не е негова и не се нуждае от хоспитализация. Мъжът е отведен в Районното полицейско управление за разпит.  \r\nТеодора ПАТРОНОВА", "date": "2018.12.13", "title": "София: Две жени и 10-годишно дете са с мозъчно-черепни травми, след като са нападнати от 24-годишен мъж в кв. „Христо Ботев“"}
{"url": "http://www.focus-news.net/news/2018/12/13/2601593/veliko-tarnovo-bmchk-veliko-tarnovo-shte-zaradva-s-lakomstva-detsata-ot-pomoshtnoto-uchilishte-teodosiy-tarnovski-i-ot-tsentara-za-obshtestvena-podkrepa-v-grada.html", "text": "БМЧК – Велико Търново стартира фондонабирателната си кампания. Това съобщи за  Радио „Фокус“ – Велико Търново  Зорница Стоянова, отговорник по младежката дейност на БЧК. В рамките на два дни - 13 и 14 декември младежите от червенокръстката организация събират лакомства в два големи хранителни магазини в града. В навечерието на коледните празници с пакетите, съдържащи вафли, бисквити и шоколади, те ще зарадват децата от Помощно училище „Теодосий Търновски“ и от Центъра за обществена подкрепа в града. Младежите са поканени да присъстват на специално организираните от децата тържества на 18 декември. „Всяка година избираме различни заведения. Тази година младежите всяха решение да зарадват децата от тези две социални институции. Целта ни е да поднесем нещо, дори и малко, което да поднесем на децата преди празниците“, допълни Зорница Стоянова. Тая съобщи, че на 21 декември, доброволците от БМЧК – Велико Търново ще подредят коледен базар. Пред сградата на Музикално-драматичен театър „Константин Кисимов“ в центъра на града те продават изработени от тях коледни сувенири, подаръци и украси. Със събраните средства ще бъдат подпомогнати деца в риск. \r\nНадежда КРЪСТЕВА", "date": "2018.12.13", "title": "Велико Търново: БМЧК – Велико Търново ще зарадва с лакомства децата от Помощното училище „Теодосий Търновски“ и от Центъра за обществена подкрепа в града"}
{"url": "http://www.focus-news.net/news/2018/12/13/2601586/sofiya-zadarzhan-e-24-godishen-mazh-ranil-s-nozh-tri-zheni-i-dete-v-kv-hristo-botev.html", "text": "Полицията задържа 24-годишен мъж, барикадирал се в дома си, след като ранил три жени и дете. Това съобщиха от пресцентъра на  МВР . Към 19.05 часа в полицията е получен сигнал за инцидент в столичния кв. „Христо Ботев“. Според първоначалната информацията, при конфликт, младеж на 24 години е нанесъл наранявания с хладно оръжие на три жени и дете, след което се е затворил в дома и отказал да го напусне. Пристигналите на място полицейски екипи от СДВР, Първо РУ и Специализираните полицейски сили са предприели действия за безопасното му извеждане. Той е задържан в Първо РУ. Екипи на Спешна помощ са откарали пострадалите за прегледи и оказване на медицинска помощ, като сред тях евентуално по-сериозно е състоянието на най-възрастната жена. На мястото на инцидента се извършва оглед, предстоят процесуално-следствени действия.", "date": "2018.12.13", "title": "София: Задържан е 24-годишен мъж, ранил с нож три жени и дете в кв. „Христо Ботев“"}
{"url": "http://www.focus-news.net/news/2018/12/13/2601590/parlamentarnata-zdravna-komisiya-othvarli-prestrukturiraneto-na-bolnitsa-lozenets-obzor.html", "text": "С 11 гласа „за“ и 11 „въздържали се“ Здравна комисия към парламента отхвърли промените в Закона за лечебните заведения, с които болница „Лозенец“ в столицата се преобразува в детско лечебно заведение. Окончателното решение за приемане или отхвърляне на законопроекта ще бъде взето от пленарна зала. Малко преди гласуването  министър Кирил Ананиев намекна за фалит на болницата. „Ситуацията в болница „Лозенец“ е такава, че дано да не стане късно и за Медицинския факултет на СУ, и за работещите там, и за студентите, дано да не бъде късно да вземаме решения. После някой друг ще носи отговорност за това, което се случва“, каза министърът на здравеопазването по време на обсъждането на промените в закона в парламентарната Комисия. По думите му особено наложително е изграждането на единна структура, която да предоставя комплексни медицински услуги за деца и която да обединява всички специалисти, работещи с деца в името на тяхното здраве. Според него с преструктурирането на болницата няма да има проблем нито за студентите и преподавателите по медицина в Софийския университет, които ползват базата на болницата за обучение, нито за лекарите. Председателят на Комисията и депутат от ГЕРБ д-р Даниела Дариткова  заяви, че ГЕРБ ще подкрепи внесените промени. Тя посочи, че едва ли има някой, който да се противопостави на идеята за създаване на многопрофилна национална детска болница, което е мечта на българските педиатри от години. „Аз самата заявявам, че съм част от инициативния комитет“, допълни д-р Дариткова. Председателят на Здравна комисия заяви, че по никакъв начин не се засягат интересите на СУ „Св.Климент Охридски“ и припомни, че акредитацията на унивиреситета е валидна 6 години.  \r\nПо промените се въздържаха членовете на комисията от опозицията в лицето на БСП и ДПС. Изненадата дойде от коалиционния партньор на ГЕРБ - „Обединени патриоти“, които също се „въздържаха“ по промените.  Заместник-председателят на Комисията по здравеопазване и депутат от ПГ на „Обединени патриоти“ Георги Колев  заяви, че преструктурирането на болница „Лозенец“ не е обсъждан на коалиционен съвет и добави, че толкова важен въпрос трябва да бъде обсъден. Той посочи, че за да се стартира такъв значим проект, е необходимо да има ясна формулирана цел. „Няма спор на тази маса, че е крайно необходима една такава национална детска болница“, каза още Колев и добави, че спорът е в пътищата за постигането на тази цел. От ПГ на „БСП за България“ предложиха законопроектът да бъде отложен.  Заместник-председателят на Комисията и депутат от БСП доц. Георги Йорданов  заяви, че промените в Закона за лечебните заведения има идея за преструктурирането на   болница „Лоценец“, но липсва концепция за създаване на детска болница. „Разликата между идеята и концепцията е един финансов план за осъществяване на идеята. Имаме ли финансов план? Надявах се, че г-н Ананиев, като един от съвременните финансисти на България, ще ни представи финансов план“, каза още доц. Йорданов. \r\nДеница КИТАНОВА", "date": "2018.12.13", "title": "Парламентарната Здравна комисия отхвърли преструктурирането на болница „Лозенец“ (ОБЗОР)"}
{"url": "http://www.focus-news.net/news/2018/12/13/2601244/predstoyashti-sabitiya-v-stranata-za-13-dekemvri-agentsiya-fokus.html", "text": "От 10.30 часа по инициатива на президента Румен Радев в президентската институция ще се проведе дискусия на тема „Избори - прозрачност и доверие“. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа ще започне седмичното заседание на Пленума на Висшия съдебен съвет. \r\n*** \r\nОт 09.30 часа 8-и състав на Специализирания наказателен съд ще заседава по делото „КТБ“.  \r\n*** \r\nОт 09.30 часа 15-и състав на Софийски градски съд ще заседава по делото срещу Роман Логвиненко, който е  обвинен, че е организирал нападението над Алексей Петров. \r\n*** \r\nОт 09.30 часа 11-и състав на Софийски градски съд ще заседава по делото срещу Христо Петров бивш управител на „Фонд научни изследвания“, който е обвинен в умишлена безстопанственост. \r\n*** \r\nОт  10.00 часа в зала „Сердика“ на хотел „Централ“ Прокуратурата на Република България (ПРБ) организира заключителна конференция по проект за въвеждане на електронното правосъдие. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Хованес М. Пламен Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Георги Г., Цено Ф. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Даниел Б., Страхил Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в зала 6 на НДК ще се състои церемонията „Полицай на годината“.  \r\n*** \r\nОт 11.00 часа в Кръглата зала на Националния исторически музей (НИМ) ще бъде открита изложбата, озаглавена „Археологическите открития на Националния исторически музей. Обекти, съкровища и проучватели през 2018 г.”, с куратор зам.-директорът на НИМ, проф. д-р Иван Христов. \r\n*** \r\nОт 11.00 часа 17-ти състав на Специализирания наказателен съд ще заседава по делото срещу Божидар. М, на когото е повдигнато обвинение за участие в ръководството на организирана престъпна група. \r\n*** \r\nОт 11.00 часа в Гранд хотел София ще се състои церемония, на която Световната федерация по борба UWW и Българският олимпийски комитет ще наградят двукратния олимпийски шампион Боян Радев по повод 50 години от спечелването на втория златен олимпийски медал от игрите Мексико 1968. \r\n*** \r\nОт 11.00 часа в Галерия на открито в Градската градина на София ще бъде показана Изложбата „Невена Коканова на 80. Снимки от един живот. 1938-2018”. \r\n*** \r\nОт 11.00 часа в зала „Проф. Марин Дринов“ на Българската академия на науките. Директорът на Института по минералогия и кристалография „Акад. Иван Костов“ проф. д-р Росица Николова ще представи дейността на Института. Събитието е част от кампанията „БАН представя своите институти“. Кампанията ще продължи в сградата на Института по минералогия и кристалография на ул. „Акад. Георги Бончев“, бл. 107. От 14 до 16 ч. вратите на лабораториите ще бъдат отворени за посетителите, които ще имат възможността да видят различни демонстрации. \r\n*** \r\nОт 14.00 часа в Многофункционалната зала на Националната спортна академия „Васил Левски“ ще се проведе церемонията „Спортист на годината на НСА“. \r\n*** \r\nОт 15.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за образуване и ръководене на организирана престъпна група. \r\n*** \r\nОт 16.00 часа във Второ Студио на БНР ще се проведе премиерата на пиесата „Кредитът“ от Жорди Галсеран, реализирана от  екип „Драматургични форми“ на БНР по повод 80 годишнината от създаването на Радиотеатъра.  \r\n*** \r\nОт 16.00 часа в атриума на „Квадрат 500“ ще бъде открита изложба скулптура на Крум Дамянов. \r\n*** \r\nОт 17.00 часа в зала „Рубин” на хотел „Рамада София” за 15-та поредна година Агенцията по заетостта организира своя традиционния форум „Работодател на годината”, за да отличи най-успешните си партньори сред работодателите. В събитието ще вземе участие министърът на труда и социалната политика Бисер Петков. \r\n*** \r\nОт 17.00 часа в Мраморното фоайе на Столична библиотека  ще бъдат наградени победителите в Коледния конкурс на  библиотеката „Дългият нос на Пинокио и ютюбърите“. \r\n*** \r\nОт 18.00 часа в Зала 6 на НДК ще се проведе церемонията по връчването на годишните награди на Forbes България.  \r\n*** \r\nОт 18.00 часа в Литературен клуб „Перото“ ще се състои премиерата на криминалния роман от Франческо Фратини – „Атон“. \r\n*** \r\nОт 18.00 часа в Регионалния исторически музей ще бъде представена международната изложба „Аполония Понтийска – по стъпките на археолозите“. \r\n*** \r\nОт 18.30 часа в ателие-книжарница „Къща за птици” ще бъде представена книгата с християнски есета „Ортодоксия“ на Г. К. Честъртън. \r\n*** \r\nОт 18.30 часа в залата на Софийска градска художествена галерия ще бъде представена новата книга на Иван Стамболов – Сула „Картаген трябва да бъде разрушен“.  \r\n*** \r\nОт 19.00 часа в зала 1 на НДК ще се проведе гала концерт „Незабрава – незабравимите хитова на Тончо Русев“, с участието на Васил Найденов, дует „Ритон“, Силвия Кацарова, Веселин Маринов, Виктор Калев и др. \r\n*** \r\nОт 19.00 часа в клуб Книгата/The Book ще се състои официалната премиера на българския IT роман „Водната кула“ на Диана Петрова. \r\n*** \r\nОт 19.00 часа Софийска филхармония и маестро Найден Тодоров ще представят Симфония No 3 на Ленард Бърнстейн, по повод 100 години от рождението на композиторът. \r\n*** \r\nОт 19.30 часа в ДНК – пространство за съвременен танц и пърформанс ще бъде представен спектакълът на Ива Свещарова – „Съвършено розово”. \r\n*** \r\nОт 19.30 часа в Първо студио на Българското национално радио ще бъде представен новият проект на оркестъра за народна музика на БНР с диригент Димитър Христов - Тайните на българските инструменти. В първото издание Изкуството на кавала майсторството си на сцената ще докажат няколко поколения знаменити кавалджии. \r\n*** \r\nОт 20.00 часа на сцената на кино „Люмиер Лидл“ Комеди Клуб София ще представи шоуто „Офис хумор“.  \r\n*** \r\nОт 17.30 часа в зала „Античност“ на Регионален исторически музей – Благоевград ще се проведе семинарно представяне на културата на Древна Тракия. \r\n*** \r\nОт 18.00 часа в зала „Петя Дубарова“ на КЦ „Морско казино“, международната платформа за авторско документално кино „КИНЕДОК“  ще представи филма „Луната в теб“.  \r\n*** \r\nОт 18.00 часа в зали 6 и 7 на Градска художествена галерия-Варна ще се проведе симпозиум на университетски преподаватели-художници от България и Турция. Изложбата е ежегодна и е организирана от Pinelo Art Gallery.  \r\n***  \r\nОт 11.00 часа в Детска градина „Пролет“ ще се проведе инициативата Деца четат на деца -„Коледа идва“ – организира се съвместно с Младежки дом. \r\n***  \r\nОт 16.00 часа в голяма зала на Община Велико Търново ще започне Рождествен концерт на музикална школа „Елита“.  \r\n***  \r\nОт 17.00 часа в Изложбени зали „Рафаел Михайлов“ ще започне Коледен концерт на Смесен хор „Кантилена” и Смесен хор „Царевец”. \r\n***  \r\nОт 18.30 часа в   Клуб 7 ще се проведе среща с певеца и режисьор Люси Иларионов. \r\n***  \r\nОт 19.00 часа в МДТ „Константин Кисимов“ ще започне „Суингиращата Коледа“ – коледен концерт на Васил Петров и Биг бенд В. Търново.  \r\n***  \r\nОт 19.00 часа в ресторант „Момина крепост“ ще се проведе Коледния благотворителен бал на ТД „Трапезица 1902“.  \r\n*** \r\nОт 17.30 часа в Зала 1 на Общината ще се състои концерт „Коледно настроение“ на изпълнители от клас „Пиано“ и клас „Китара“ при НЧ „Напредък-1869“. \r\n*** \r\nВ Дом-паметник „Йордан Йовков“ ще бъде представена изложба посветена на 140 години от рождението на Адриана Будевска. \r\n*** \r\nОт 17.30 часа в галерия Галерия „Георги Петров“ на Луксор сити център ще се проведе литературна среща с Камелия Кондова и Димитър Никифоров. \r\n*** \r\nОт 17.30 часа в НЧ „Йордан Йовков - 1870 г.“ ще бъде открита Коледна изложба на Школа по изобразително изкуство с преподавател Румяна Стоянова. \r\n*** \r\nОт 18.30 часа в Младежкия център ще започне коледния концерт „Нека с песен стоплим света“  на Студио за поп-рок певци „Сарандев“ с ръководител Елена Карабельова. \r\n*** \r\nОт 18.30 часа в Концертна зала „Добрич“ ще започне благотворителният концерт „Ние вярваме в силата на таланта и подкрепяме младите творци на Добрич. Подкрепете ги и вие“.  \r\n*** \r\nОт 17.00 часа в Обредния дом ще бъде представена Коледна изложба на ОДК. \r\n*** \r\nОт 18.00 часа в зала „Васил Караиванов“ ще започне коледен концерт на Военния духов оркестър при 61-ва Стрямска механизирана бригада. \r\n*** \r\nОт 11.00 часа в Регионалния пресклуб БТА Пловдив ще се проведе пресконференция за учредяване на клуб по голф в Пловдив. \r\n*** \r\nОт 14.00 часа в Зала 1 на Апелативен съд ще се гледа дело по протест на Окръжна прокуратура и жалби на подсъдимия и на гражданските ищци срещу присъда на Окръжен съд – Пловдив, с която подсъдимият с инициали Б. А. е признат за виновен за умишлено убийство в частна вила в парк „Родопи“. \r\n*** \r\nОт 14.00 часа в конферентна зала „Империал ” в хотел „Империал\" ще се проведе заключителна пресконференция по проект „Растем заедно“. \r\n*** \r\nВ хотел „Тримонциум“ ще се проведе Майсторски клас на тема „Цифровите инфраструктури, подпомагащи достъпа до културно наследство“. \r\n*** \r\nОт 17.30 часа в хотел „Тримонциум“ ще бъде представена появи биографичната книга „Христо Стоичков. Историята“. \r\n*** \r\nОт 18.00 часа в СКЛАД ще се състои премиерата на филма „Stinky Movie“, който рекламира България като световна сноуборд дестинация. \r\n*** \r\nОт 11.30 часа в Гранд хотел „Поморие“ заместник-министърът на регионалното развитие и благоустройството Деница Николова ще съпредседателства заседание на Комитета за наблюдение на Програмата за трансгранично сътрудничество Interreg - ИПП България - Турция 2014 - 2020 г. \r\n***   \r\nОт 11.00 часа, в зала 712 етаж 7 в административната сграда на Областна администрация Разград ще се отворят ценовите предложения  на участниците в обществена поръчка с предмет: „Инженеринг – проектиране, изпълнение на строително-монтажни работи и упражняване на авторски надзор при консервация, реставрация и адаптация на Ибрахим Паша джамия в Разград“. \r\n*** \r\nОт 22.00 часа на стадион „Лудогорец арена” ще се проведе футболна среща между съставите на ПФК „Лудогорец” и ФК „Цюрих” – Швейцария.  \r\n*** \r\nОт 18.00 часа в Екомузей с аквариум членове на Клуба на пътешественика към ТД „Приста“ ще разкажат за пътуването си до Хималаите и Непал, както и подробности за обиколката на връх Манаслу. \r\n***   \r\nОт 09.00 часа, в зала „Май“ на Община Сливен,  ще се състои редовно заседание на Общинския съвет.  \r\n*** \r\nОт 18.00 часа  на пл. „Хаджи Димитър“ ще се проведе протест срещу социалната несправедливост. \r\n*** \r\nОт 19.00 часа в ресторант „Асеновец“ гражданско сдружение „Свети Георги Победоносец“ – Сливен, за пета поредна година ще награди достойни с делата си сливенци.  \r\n***   \r\nОт 17.30 часа в концертната зала на Центъра за младежки дейности и инициативи ще се състои церемонията „Спортист на годината 2018“.   \r\n*** \r\nОт 11.00 до 13.00 часа за пореден път жителите на Чепеларе организират протест в защита на Районната прокуратура в града. Място на протеста е на пешеходната пътека преди входа на ПГ „Никола Вапцаров“ в Чепеларе, като се предвижда пълна блокада на главния път Смолян – Пловдив. \r\n***   \r\nОт 10.00 часа в зала 203 на общината ще се проведе заседание на ПК „Култура, културно-историческо наследство, туризъм, интеграционна политика и вероизповедания“.  \r\n***   \r\nОт 11.00 часа в офиса на Областен информационен център – Шумен ще се проведе заключителна пресконференция по проект „Осигуряване функционирането на ОИЦ-Шумен“, финансиран по ОП „Добро управление“.  \r\n***   \r\nОт 14.00 часа в зала 203 на общината ще заседава ПК „Просвета, образование и наука”.  \r\n***   \r\nОт 16.00 часа в зала 203 на общината ще заседава ПК „Териториално развитие и селищно устройство”.", "date": "2018.12.13", "title": "Предстоящи събития в страната за 13 декември (Агенция „Фокус“)"}
{"url": "http://www.focus-news.net/news/2018/12/13/2601245/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В сряда федерален съдия от Манхатън осъди Майкъл Коен, „дясната ръка“ на президента Доналд Тръмп, на три години затвор за ролята, която имаше в скандала с даване подкуп за мълчание в предизборната президентска кампания през 2016 година, информира американският  The Washington Examiner .   \r\nАдвокатите на 52-годишния Коен са обявили, че той не трябва да излежава присъдата, тъй като неговите действия са отражение на „страстна лоялност“ към Тръмп. Според федералния съдия Уилям Х. Поли III от Районния съд нещата стоят по друг начин.   \r\nТой е разпоредил Коен да се яви в затвора на 6 март, а също и да заплати 500 000 щатски долара нанесени загуби и компенсация за използвани милион и 400 000 щатски долара, а също и 50 000 долара наказателна глоба.   \r\nВ сряда Коен се е извинил и е заявил, че поема „цялата отговорност за всяка своя постъпка, като се обявявам за виновен лично пред всички, които са били свързани с мен, както и пред всички, свързани с президента на Съединените Американски щати“  \r\n“Наскоро президентът написа в Туитър съобщение, с което ме обвини, че съм слаб. Това е вярно, но поради съвсем различни причини. Това е заради времето, време, в което се чувствах длъжен да прикрия неговите неприлични дела,” е заявил Коен пред съда.   \r\nПрисъдата е кулминация от обвинението във виновност, повдигнато срещу Коен в две отделни съдебни дела през тази година. \r\n*** Петима души са загинали при стрелба в бразилския град Кампинас в района на Сао Пауло и още четирима са ранени след като мъж е открил стрелба в католическата катедрала в града, съобщава The New York Times . \r\nСпоред информациите стрелецът е на 49 години, компютърен специалист с чисто криминално минало. Той се е самоубил при олтара преди да бъде заловен от полицията. Повечето от загиналите са възрастни хора, седели на първия ред. \r\nРанените са извън опасност за живота според изданието. \r\n***  Стана известна операция срещу привърженици на т.нар. „Терористична организация на гюленистите/Паралелна държавна структура (ФЕТО/ПДС) на задгранична работа в турското посолство в САЩ, пише вестник „Хюриет”. Става въпрос за три лица: двама дипломати – съветникът Джем Улусой и пресаташето Джелил Ердоган; както и един административен служител – неговата съпруга Мехтап Ердоган.  Те са били спешно извикани да се върнат в централното управление по повод продължаващо разследване на ФЕТО/ПДС в Анкара.  \r\nИзточници от посолството потвърдиха, че с административна заповед те са били извикани преждевременно да се върнат в Турция, но не уточниха причините. Не е известно също така дали става въпрос за разследване само  за връзка на „гюленистите” във Вашингтон, или за „прочистване” въобще на дипломатическите мисии в рамките на МВнР. .  \r\nОще от миналия месец в кулоарите се говори, че заради въпросното разследване двама дипломати и едни административен служител в турското посолство в САЩ са привикани в Анкара. Направи впечатление, че пресаташето Джелил Ердоган „изчезна” точно по време на последната визита на външния министър Мевлют Чавушоглу във Вашингтон. Другият дипломат – съветникът Джем Улусой е бил на дипломатическа работа в Генералното консулство на Турция в Бургас в България в периода 2011-2014 година.  \r\nДругият дипломат – пресаташето Джелил Ердоган е работил заедно с бившия министър Йомер Челик (сегашен говорител на управляващата Партия на справедливостта и развитието (ПСР) – бел. на „Фокус”) по времето, когато съществуваше закритото Министерство по европейските въпроси.  \r\nИзточници от турското посолство във Вашингтон се въздържат от коментар по темата. Известно е обаче, че посолството официално е уведомило властите в САЩ за прекратяването на мандата на своите трима служители. \r\nРедакцията на „Хюриет” се е сдобила с телефонния номер на пресаташето Джелил Ердоган. Той е потвърдил, че все още не се е върнал в Турция и в момента продължава да е в САЩ. Заявил е, че нормално е трябвало да се прибере в Турция през септември следващата година и не му е известно защо е бил извикан преждевременно. Въпреки категоричната заповед за незабавно връщане в Анкара, Джелил Ердоган и съпругата му Мехтап Ердоган са предпочели да останат в САЩ. \r\nРедакцията на „Хюриет” не е успяла да се свърже с другия дипломат – съветникът Джем Улусой. \r\nСегашният случай напомня на други подобни прецеденти в близкото миналото във Вашингтон. Източници от САЩ потвърдиха информацията, че турски офицер, изпратен на служба в Командване на НАТО в щата Вирджиния, чиито имена, звание и длъжност са скрити; е поискал политическо убежище. Освен това, през същия период акредитираният в посолството на Турция в САЩ дивизионен адмирал Мустафа Угурлу прекрати връзките си с официалните турски власти след като беше издадена заповед за задържането му. В момента е в неизвестност за турската страна. \r\nПървият „шок на тема ФЕТО/ПДС” в посолството на Турция в САЩ е още от 2014 година. Тогава изпратеният като пресаташе Мустафа Кемал Сунгур бе отстранен от длъжност по обвинение за „шпионаж” в полза на Фетхуллах Гюлен, посочва още „Хюриет”. \r\n*** По време на срещата  с вицепремиера на Италия Матео Салвини в сряда премиерът Бенямин Нетаняху призова международната общност да заеме по-агресивна позиция спрямо ливанската терористична организация \"Хизбула\", чийто тунели през границата са цел на последната операция на Израел, пише израелското англоезично електронно издание  The Times of Israel . \r\n„Имахте възможност да видите сами тунелите терористите. Това е явен акт на агресия на „Хизбула“ срещу нас и срещу нормите на международната общност \", каза Нетаняху пред Салвини в началото на двучасовата им среща в Ерусалим. \r\nНетаняху отбеляза, че командирът на Мироопазващите сили на ООН в Ливан, генерал-майор Стефано Дел Кол, е италианец. \"Смятаме, че ЮНИФИЛ трябва да върши по-добра  работа, по-интензивна работа, но в крайна сметка това е отговорност на международната общност\", каза премиерът. \"Те трябва да спрат „Хизбула“ да не предприема тези актове на агресия срещу Израел\". \r\n\"Хизбула се крие зад цивилни, стреля по цивилни, убива цивилни, как може да ги наричат цивилни?\", попита Нетаняху. \r\n\"ЕС е бил напълно небалансиран през последните години, осъжда и наказва Израел от ляво и от дясно, за всяка стъпка, която е предприел\", заяви Салвини в отговор на обвиненията на Нетаняху, че ЕС подкрепя палестинците, на пресконференция във вторник вечерта, като се позова на предполагаемото пропалелистинско пристрастие на Съюза.", "date": "2018.12.13", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/13/2601248/sled-talkuvatelnoto-reshenie-na-vks-parlamentarnata-pravna-komisiya-izmeni-na-parvo-chetene-antikoruptsionniya-zakon-obzor.html", "text": "Комисията по правни въпроси прие на първо четене промени в Закона за противодействие на корупцията и за отнемане на незаконно придобитото имущество. Предлага се при прекратено наказателно дело да няма законова пречка за отнемане на незаконно придобито имущество в полза на държавата. Предложението на ГЕРБ идва след тълкувателното решение на Върховния касационен съд, според което прекратяването на наказателно дело е абсолютна пречка за внасяне на иск за конфискация. Предвижда се и да отпаднат всички срокове за конфискация.  \r\nОт БСП настояха измененията да не се гласуват 2 дни, след като са внесени. Опозицията се обяви за отлагане на разискванията, докато депутатите не се запознаят с доводите и становищата по законопроекта. В отговор от ГЕРБ заявиха, че спешността, с която се гласуват промените, е продиктувана от тълкувателното решение на ВКС. Председателят на правната комисия Данаил Кирилов обърна внимание, че решението преурежда антикорупционния закон, затова се налага законодателят да реагира адекватно.  \r\nНа дискусията по промените в закона присъстваха главният прокурор Сотир Цацаров, съдията от гражданската квота на ВКС Борислав Белазелков, министърът на правосъдието Цецка Цачева, вътрешният министър Младен Маринов и председателят на КПКОНПИ Пламен Георгиев. „Гражданската конфискация е начинът да се възстанови справедливостта, която е крещящо нарушена с тълкувателното решение на ВКС“, обяви главният прокурор. По думите му тълкуванието е въпреки закона - не го допълва, а го изменя. „С моите уважения към съда - той не създава закони, а има право да ги прилага“, коментира Сотир Цацаров. Председателят на КПКОНПИ Пламен Георгиев отбеляза, че делата за отнемане на незаконно придобито имущество, които ще бъдат прекратени заради решението на ВКС, се увеличават. Първоначално той съобщи, че делата са 19 на стойност над 21 млн. лева, но вече става въпрос за 21 дела, на стойност над 22 млн. лева. Пламен Георгиев допусна, че цифрата може да се увеличи и още. По думите му тълкувателното решение на ВКС недопустимо тълкува безвъпросни норми. Той обяви, че антикорупционният орган ще се съобрази, ако се вземе решение да няма гражданска конфискация, но то трябва да бъде на депутатите. Попитан дали има лични мотиви в тълкувателното решение на ВКС, Георгиев заяви: „Не, как мога да коментирам такива въпроси. Говоря чисто институционално, как мога да кажа има ли лични мотиви. Това са несериозни въпроси“. Той уточни, че няма да говори за развитието на едно или друго дело, докато не се приеме законът. „Целта на гражданската конфискация е да се възстанови справедливостта чрез отнемане на незаконно придобито имущество“, подчерта министърът на правосъдието Цецка Цачева. Тя поясни, че гражданската конфискация не представлява наказание, а отнемането на незаконно придобитото имущество е и превенция. Вътрешният министър Младен Маринов заяви, че измененията в антикорупционния закон ще дадат възможност да се постигне целта му и да се защити националният интерес. „Трябва да направим всичко възможно предвидените инструменти в антикорупционния закон да бъдат използвани ефективно“, призова министърът. На заседанието стана ясно, че до председателя на ВКС Лозан Панов е била изпратена писмена покана за участие в заседанието, на която той не се е отзовал. В отговор съдията от гражданската колегия на ВКС Борислав Белазелков посочи: „Нямам представа какво е попречило на Лозан Панов да дойде на заседанието на комисията, не ви дължи отчет. Важното е, че представител на институцията е дошъл“. Той обърна внимание, че и наказателната, и гражданската колегии смятат, че престъпленията трябва да бъдат преследвани, а придобитото по престъпен начин трябва да бъде отнето. \r\nБиляна ИВАНОВА", "date": "2018.12.13", "title": "След тълкувателното решение на ВКС парламентарната правна комисия измени на първо четене антикорупционния закон (ОБЗОР)"}
{"url": "http://www.focus-news.net/news/2018/12/13/2601249/pravitelstvoto-predlozhi-direktora-na-sdvr-st-komisar-ivaylo-ivanov-za-glaven-sekretar-na-mvr-obzor.html", "text": "Правителството предложи ст. комисар Ивайло Иванов за главен секретар на МВР. Новината стана ясна от думите на министъра на вътрешните работи Младен Маринов. Според него Ивайло Иванов, който към този момент е директор на СДВР, има всички необходими качества за длъжността главен секретар на МВР. Министър Маринов изтъкна, че Иванов е дългогодишен служител на Министерството на вътрешните работи. „Смятам, че има всички необходими качества за работа в екип и изпълнение на длъжностната характеристика, която изисква длъжността главен секретар на вътрешните работи“, допълни министър Маринов. Той уточни, че Министерският съвет предлага кандидатурата на Иванов, като президентът трябва да издаде указ за назначаването му на поста. По думите му проектите на решение, указ и мотиви са съгласувани с Президента на Република България.  \r\nТекстовете на Закона гласят, че главният секретар е висшата професионална длъжност в министерството. Той планира, организира и контролира основните дейности на МВР и отговаря за изпълнението им. Главният секретар организира и контролира взаимодействието между основните структури на МВР при извършване на основните дейности, осъществява взаимодействие с други държавни органи и организации, както и със съответните структури с полицейски правомощия на други държави и с международни органи и организации при изпълнение на основните дейности и издава заповеди във връзка с изпълнението на правомощията си. \r\nПостът бе овакантен, след като на 19 септември 2018 г. държавният глава Румен Радев разписа указа за освобождаването на Младен Маринов, който бе предложен от премиера Бойко Борисов за поста министър на вътрешните работи. Маринов зае мястото на министър Валентин Радев, който подаде оставка заедно със своите колеги Николай Нанков и Ивайло Московски заради катастрофата край Своге, при която загинаха 16 души, а 21 бяха ранени.  \r\nКой е Ивайло Иванов? \r\nИвайло Иванов е роден на 25 февруари 1977 г. в Луковит, област Ловеч. Завършва бакалавърска степен по специалността „Противодействие на престъпността и опазване на обществения ред“ в Академията на МВР през 2001 г. През 2010 г. завършва магистърска степен в ЮЗУ \"Неофит Рилски\" специалност \"Право\". Старши комисар Ивайло Иванов работи в системата на МВР от 1999 г., като от май 2017 г. към момента изпълнява длъжността директор на Столична дирекция на вътрешните работи. Заемал е длъжността полицай в \"Полицейски сили за охрана\" към \"Охранителна полиция\" - СДВР. След това е полицейски командир в \"Полицейски сили за охрана\" към \"Охранителна полиция\" на СДВР. По-късно е началник група в отдел \"Специализирани полицейски сили\" – СДВР и заместник-директор на РДПГ „Аерогари“ и директор на РДПГ „Драгоман“. Завършил е курсове за повишаване на квалификацията в Академията на МВР, в Германия и Холандия и специализиран курс в Международната правоприлагаща академия ILEA през 2015 г. в Будапеща, Унгария и в Розуел, САЩ през 2017 г. Притежава доказани професионални качества и богат практически опит и отговаря на изискванията на закона за заемане на длъжността.  \r\nДеница КИТАНОВА", "date": "2018.12.13", "title": "Правителството предложи директора на СДВР ст. комисар Ивайло Иванов за главен секретар на МВР (ОБЗОР)"}
{"url": "http://www.focus-news.net/news/2018/12/13/2601252/sotsialnata-komisiya-v-parlamentarna-prie-na-parvo-chetene-zakonoproekta-za-sotsialnite-uslugi-obzor.html", "text": "Социалната комисия в парламента прие на първо четене законопроекта за социалните услуги. С него се предвижда до 1 януари 2021 г. да бъде приета Национална карта на социалните услуги. Съществуващите специализирани институции за деца трябва да бъдат закрити в същия срок. Чрез закона се създава и възможност за ползване на общодостъпни социални услуги от всички лица, а не само от уязвими групи, като се дава право те сами да избират доставчика на услугата. Предвижда се и приемането на Наредба за качеството на социалните услуги, както и да заработи Агенция за качеството на социалните услуги към министъра на труда и социалната. За първи път се въвежда и ежегоден мониторинг на социалните услуги на национално ниво, което ще се провежда от Агенцията за качеството на социалните услуги.  \r\nЗаконопроектът беше представен от министъра на труда и социалната политика Бисер Петков, който посочи, че чрез него се урежда изцяло предоставянето, финансирането, качеството и контрола на социалните услуги в България. „Основните цели са гарантиране на достъпност, качество и насърчаване на услугите и публично-частното партньорство. Въвежда се и смесено финансиране от държавен и общински бюджет, както и възможност за финансиране от частни и физически лица. Промяна има и в дефиницията за социални услуги, която от сегашното разбиране от Закона за социалното подпомагане за физически места започва да се разглежда като дейности за превенция на социалното изключване и дейности за подобряване качеството на живот“, заяви Петков и посочи, че се облекчава и създаването на социални услуги, финансирани от държавния бюджет. \r\nЗам.-председателят на парламентарната социална комисия и депутат от ПГ на „БСП за България“ Георги Гьоков определи законопроекта като „добър“ и коментира, че левицата ще го подкрепи на първо четене, но няма да си спести и критиките. Той посочи, че няма нито едно становище против законопроекта с изключение на това на КТ „Подкрепа“, които казват, че в голяма степен социалните услуги се превръщат в търговска дейност, която трябва да се заплаща. „Това наистина са неща, които подлежат на критика, но не развалят добрия законопроект. Добре е, че на едно място се събира цялата дейност по предоставяне на социални услуги. Ще подкрепим на първо гласуване законопроекта и се надяваме между първо и второ четене да добавим още неща, които по някаква причина не са влезли в законопроекта досега“, заяви Гьоков. \r\nОмбудсманът Мая Манолова също приветства новия законопроект. Тя посочи, че той се опитва да реши три важни въпроса, които съществуват в момента – достъпа до социални услуги, контрола върху социалните услуги, предназначени за деца, и възможността за предоставяне на услуги на българи, живеещи зад граница. \r\nЗаконът за социалните услуги трябва да влезе в сила от 1 януари 2020 г. Той е третият от пакета, който дискутираха управляващите и майките на деца с увреждания. Парламентът вече прие окончателни законите за хората с увреждания и за личната помощ. \r\nЦветилена СИМЕОНОВА", "date": "2018.12.13", "title": "Социалната комисия в парламентарна прие на първо четене законопроекта за социалните услуги (ОБЗОР)"}
{"url": "http://www.focus-news.net/news/2018/12/13/2601246/kanal5-makedoniya-gruevski-e-vidyan-v-budapeshta.html", "text": "Груевски е видян в Будапеща, съобщава македонската телевизия Канал 5. \r\nБившият премиер на съседна Македония е в компанията на непознати събеседници и в спокойна атмосфера, описва обстановката медията и припомня,  че месец след бягството си и последвалото искане на убежище Груевски „показа лицето си и излезе на светло.“  \r\nКакво прави Никола Груевски в свободното време е загадка, съобщава телевизията на електронния си сайт. Ивелина Ватова", "date": "2018.12.13", "title": "Канал5 (Македония): Груевски е видян в Будапеща"}
{"url": "http://www.focus-news.net/news/2018/12/13/2601247/makfaks-makedoniyatraykovski-si-vze-bolnichni-za-da-poseti-gruevski-v-budapeshta.html", "text": "Митническият служител Александър Трайковски, който вчера (вторник – бел. ред.) бе сниман в Будапеща заедно с укриващия се Никола Груевски, е взел отпуска, съобщава македонската информационна агенция  „Макфакс“  . \r\nТрайковски е общински съветник в градската община на Скопие „Гази Баба“, активен член на ВМРО-ДПМНЕ. Специализираната прокуратура го разследва, но досега няма заповед с предписани мерки за неотклонение   паспортът му не е отнет.  \r\nВ понеделник той трябва да се яви в съда по за дело случая \"Насилие в Център\".  \r\nЗа Агенцията от македонските митници са съобщили, че \"от 5 декември 2018 г. той е в отпуска по болест, в съответствие с вътрешните правила на митническата администрация“. Освен това „митническият служител през изминалия период е имал дълги отсъствия от работа, но не е бил в командировка в Унгария \". \r\nВчера сутринта (вторник – бел. ред.)  Александър Трайковски е заминал за Будапеща  с полет на \"Уиз Еър\", за да се срещне с Груевски. \r\nДнес (сряда – бел. ред.) телефонът му не е отговарял. От митниците твърдят, че ще проверят твърденията, които са публикувани в медиите, техните компетентни органи ще разследват случая. \r\n От МВР не са отговорили  на журналистическите въпроси дали Трайковски ще бъде поканен за разговор по случая „Груевски“, аргументът е бил, че  случаят се разследва и не могат да говорят.   \r\nПрокурор Уилма Русковска обаче заяви, че до две седмици публично ще бъдат обявени  предварителните резултати от досъдебното производство за бягството на бившия премиер. \r\nПоследната активност на  Александър Трайковски са протести под мотото \"Свобода за Никола Груевски\"  и искане до президента Георге Иванов да спре разследването.  Ивелина Ватова", "date": "2018.12.13", "title": "„Макфакс“ (Македония):Трайковски си взе болнични, за да посети Груевски в Будапеща"}
{"url": "http://www.focus-news.net/news/2018/12/13/2601255/parlamentat-reshi-na-parvo-chetene-da-otpadne-nomeratsiyata-v-byuletinite-i-da-ima-videonablyudenie-v-izbiratelnite-sektsii-obzor.html", "text": "Парламентът прие на първо четене промени в Изборния кодекс. С тях се предвижда да отпадне изписването на номера пред партиите и коалициите в бюлетината за гласуване. Предложението цели да се предотврати феноменът „15-15“, който изкривява изборния резултат. Ако номерацията отпадне, партиите и коалициите ще се подреждат по начина, по който са изтеглени в жребия. \r\nИзмененията предвиждат и „Информационно обслужване“ АД да изработва специализираните устройства за машинно гласуване, а ЦИК да възложи разумен срок за това. Така машинно гласуване няма да има за предстоящите избори през 2019 година. Въвежда се възможност ЦИК да определи броя и номерата на избирателните секции, в които да има машинно гласуване, като следва техният брой да не бъде по-малко от 1000. Машинно гласуване няма да се произвежда в избирателни секции с по-малко от 300 избиратели. Предвидено е и дистанционното електронно гласуване да се реализира поетапно, след провеждане на проучване и създаване на защити на резултатите. \r\nНародните представители приеха и предложението на ПГ на „Воля“ да има видеонаблюдение в избирателните секции. Така избирателите ще могат да наблюдават на живо изборния ден на сайта на районната избирателна комисия и всеки гражданин ще има възможност да подаде сигнал за нарушения в изборния процес. От „Воля“ предлагат да се промени и начинът, по който се формира съставът на районните избирателни комисии. Според тях парламентарно представените партии и коалиции трябва да предлагат брой членове, в зависимост от действителните гласове, които са получили на последните избори.  \r\nДебатите по промените предизвикаха спор в парламента. Народният представител от ГЕРБ Данаил Кирилов коментира, че управляващите имат амбицията електронното дистанционно гласуване да стане факт, но когато има технологична сигурност и обезпеченост на процеса. Той посочи още, че въпреки първоначалното силно обществено одобрение, мненията за въвеждането на машинното гласуване вече не са еднопосочни. Кирилов обясни, че темата е била обсъждана многократно, както и че този вид гласуване се е прилагало досега само на местни избори. Като основни недостатъци той посочи двойното осъществяване на броенето, възможността за възникване на грешки и случаите, при които паметта не е била предадена на флашка от съответната машина в секционни избирателни комисии. \r\nОт своя страна, депутатът от ПГ на „БСП за България“ Крум Зарков заяви, че с този законопроект се постигат нови низини в законотворчеството на 44-тото Народно събрание. Той посочи, че за пет години постоянно действащата изборна администрация не е успяла да се справи с осигуряването на няколко хиляди машини за изборния ден. Зарков коментира още, че не е ясно по какви критерии ЦИК ще избира къде да има машини и къде - не. „Или някой не иска да има машинно гласуване именно заради подобренията, които то предоставя относно честността на изборния процес, или вносителите искат просто да угодят на ЦИК и да се разтоварят от едно непосилно за тях бреме. Единственият резултат от този закон ще бъде още по-ниска степен на доверие“, заяви той. \r\nНародният представител от ПГ на ДПС Хамид Хамид обясни, че партията подкрепя законопроекта, като посочи, че той е правилна, но недостатъчна крачка към връщане на доверието на гражданите в изборната ни система. „Недостатъчна е, защото нашето становище е да се върви само към машинното гласуване, трябва да извадим хартиените бюлетини от изборния процес. Недостатъчна е и защото се предвижда то да започне с поне 1000 секции, а нашето желание е да бъде масово още на следващите избори“, заяви Хамид. Той посочи, че между първо и второ четене ДПС ще предложи по-добри варианти за решаване на проблема „15-15“. \r\nСекретарят на ПГ на „Обединени патриоти“ Юлиан Ангелов коментира, че е важно номерацията в бюлетините да отпадне, защото българите трябва да гласуват за кандидати, а не за номера. „Хората трябва да бъдат интелигентни, когато отидат да направят избора си“, коментира Юлиан Ангелов. „ЦИК е създаден при доминацията на БСП и ДПС и е доминирана от тези партии. Ние се съобразяваме с тяхното мнение. Ако БСП не са съгласни с мнението на ЦИК, които може би са най-компетентният орган за изборния процес, да си снемат доверието от хората там“, посочи той.  \r\nЦветилена СИМЕОНОВА", "date": "2018.12.13", "title": "Парламентът реши на първо четене да отпадне номерацията в бюлетините и да има видеонаблюдение в избирателните секции (ОБЗОР)"}
{"url": "http://www.focus-news.net/news/2018/12/13/2601254/tass-evroparlamentat-iska-severen-potok-2-da-se-prekrati.html", "text": "Европарламентът е подкрепил прекратяването на проекта „Северен поток-2“, информира  ТАСС .  \r\nВ сряда той е приел резолюция по доклада „За реализация на Договора за асоцииране на Украйна към ЕС.   \r\n\"Европейският парламент потвърждава, че смята за ключова ролята, която Украйна играе в европейската мрежа за енергийно осигуряване. В същото време Европарламентът осъжда изграждането на газопровода „Северен поток-2“, тъй като става дума за политически проект, представляващ заплаха за европейската сигурност и за усилията да се постигне диверсификация на енергийните източници. Европейският парламент изисква да се отмени този проект“, се казва в приетата резолюция. Ивелина Ватова", "date": "2018.12.13", "title": "ТАСС: Европарламентът иска „Северен поток-2“ да се прекрати"}
{"url": "http://www.focus-news.net/news/2018/12/13/2601257/pravitelstvoto-otpusna-blizo-135-mlrd-leva-za-izgrazhdaneto-na-134-km-ot-avomagistrala-hemus-obzor.html", "text": "Министерският съвет отпусна допълнителни средства в размер до 1 349 856 000 лв. по бюджета на Министерството на регионалното развитие и благоустройството за 2018 г. за изграждането на 134,2 км от автомагистрала „Хемус“ между Боаза и път I-5 Русе - Велико Търново. Това обяви министърът на регионалното развитие и благоустройството Петя Аврамова, която представи по време на седмичното правителствено заседание проекта на постановление за допълнителни разходи по бюджета на МРРБ за 2018г. за изграждане на автомагистрала „Хемус“. Министър Аврамова уточни, че средствата се осигуряват за сметка на централния бюджет чрез преструктуриране на разходи и трансфери. По думите ѝ средствата ще бъдат използвани за изграждане на участък, който е от изключително важен държавен и обществен интерес за развитието на пътната инфраструктура в Северна България. „С построяването на отсечката на автомагистрала „Хемус“ ще се повиши както безопасността на движението, така и ще се постигне максимална скорост“, допълни тя. Министър Аврамова припомни, че общата дължина на автомагистрала „Хемус“ от София до Варна е 420 км, от които са изградени 170. По думите ѝ в момента се строят 26 км от автомагистралата - отсечката Ябланица-Боаза от 9,3 км и Буховци-Белокопитово от 16,32 км. „Цялостното изграждане на автомагистрала „Хемус“ е основен приоритет в работата на правителството“, каза още министър Аврамова. \r\nПремиерът Бойко Борисов също подчерта, че завършването на магистралата и развитието на Северна България е сред основните приоритети на кабинета. „Знаете, че преди години „Хемус“ не знам поради какви причини, но по времето на друго управление, беше извадена от възможността да бъде финансирана от европейски програми. А ние искаме да направим процесът необратим“, посочи премиерът. „Затова с нашето решение заделяме парите, за да можете като си отидете, да кажете на хората това, което сме поели като ангажимент - не само на юг –„Струма“, „Марица“, „Тракия“, а и „Хемус“ да е необратим проект и после да няма някой, който да каже, че няма пари“, обърна се Борисов към присъстващите на заседанието кметове на Варна, Търговище, Велико Търново, Севлиево, Ловеч и Плевен.„Така че си изпълняваме днес ангажимента. Парите сме ги събрали повече от битката с корупцията и контрабандата. Това е ясно и затова изцяло са бюджетни пари“, допълни премиерът.  \r\nКметът на Велико Търново Даниел Панов благодари от името на 122 общини и 13 области от Северна България за поетия и изпълнен ангажимент. Той заяви, че магистрала „Хемус“ е от огромно значение за икономиката на север от Стара планина и чертае бъдещето на Северна България. „Благодарение на правителството, за магистралата вече няма да говорим за уточняване на трасета и срокове, а ще има реално изпълнение“, заяви още Панов.  \r\nЦялостното доизграждане на автомагистрала „Хемус“ бе обявено като основен приоритет в управленската програма на правителството с оглед бъдещето на Северна България и модернизирането на региона, осигуряването на по-бърза и безопасна пътна комуникация между София и Варна, както и връзка с пристанището във Варна, което е ключово за търговията с Русия, Украйна и Турция.  \r\nВесела АЛЕКСАНДРОВА", "date": "2018.12.13", "title": "Правителството отпусна близо 1,35 млрд. лева за изграждането на 134 км от авомагистрала „Хемус“ (ОБЗОР)"}
{"url": "http://www.focus-news.net/news/2018/12/13/2601259/pravitelstvoto-otpusna-blizo-248-mln-leva-za-remont-na-samoleti-i-podobryavane-na-usloviyata-v-balgarskata-armiya-obzor.html", "text": "Общо 248 млн. лева са отпуснати за строително-ремонтни дейности, доставка на медицинска апаратура, възстановяване на летателната способност и подобряване на условията в Българската армия с цел по-добро изпълняване на нейните задължения. Това съобщи министърът на отбраната Красимир Каракачанов на брифинг след заседание на Министерски съвет. Той уточни, че кабинетът е гласувал три постановления за допълнителни средства за армията на обща стойност от 113 млн. лева, които заедно с одобрените преди две заседания 134 млн. правят сума от близо 248 млн. лева. Министър Каракачанов обясни, че средствата ще бъдат използвани за възстановяване на летателната годност на самолетите МИГ-29, СУ-25, L-39, „Кугър“-ите, както и за ремонт на танковете Т-72.  \r\n33 443 000 лв. ще бъдат осигурени за строително-ремонтни дейности и доставка на медицинска апаратура. За поддържане на авиационна техника, комуникационни, информационни и навигационни системи от състава на Военновъздушните сили средствата са в размер на 58 803 664 лв. Одобрени са разходи и до 21 232 080 лв., които са необходими за изграждане на полеви апаратни за привързване на полевата комуникационна и информационна система към стационарната комуникационна система на Българската армия - „Странджа-2“ и доставка на мобилни и ръчни абонатски терминали от система „Автоматизирана мрежа за свръзка с подвижни обекти“ по стандарт TETRA. Средствата и по трите правителствени постановления се осигуряват за сметка на преструктуриране на разходите по централния бюджет за 2018 г.  \r\nПо време на заседанието на кабинета премиерът Борисов отбеляза, че с отпускането на средствата правителството изпълнява ангажиментите си към армия. По думите му парите за отбрана към момента са давани така, че да не бъдат обезпечени по никакъв начин и не се е изпълнявала нужната поддръжка на техниката. „Важно е като си отидете по службите да каже на съставите, че парите които са необходими са заделени, за да придобият нормален вид”, обърна се Борисов към присъстващите на заседанието военни. \r\nНачалникът на отбраната ген. Андрей Боцев благодари от името на Българската армия за отпуснатите средства и увери, че те ще бъдат използвани за възстановяване годността на въоръжението и военната техника. Той припомни, че през последните 2 години се осигурява допълнително финансиране за повишаване на доходите и способностите на българските военни. По думите му подобряването и на битовите условия в казармите и полигоните също ще допринесе за по-голямото им спокойствие и по-качественото изпълнение за задълженията.  \r\nКомандирът на Военновъздушните сили генерал-майор Цанко Стойков отбеляза от своя страна, че чрез предвидените средства до края на годината ще бъдат сключени договори за поддръжка на почти всички самолети и вертолети.  \r\nВесела АЛЕКСАНДРОВА", "date": "2018.12.13", "title": "Правителството отпусна близо 248 млн. лева за ремонт на самолети и подобряване на условията в Българската армия (ОБЗОР)"}
{"url": "http://www.focus-news.net/news/2018/12/13/2601253/afp-pentagonat-predupredi-turtsiya-za-novite-operatsii-sreshtu-siriyskite-kyurdi.html", "text": "„Всяко едностранно военно действие в северна Сирия би било неприемливо“, реагира в сряда Пентагонът по повод на съобщението, че Турция се готви да предприеме операция срещу поддържаната от САЩ кюрдска милиция, информира  AFP .   \r\nПредупреждението идва веднага след като президентът Реджеп Тайип Ердоган  заяви, че в скоро време Турция ще предприеме действия срещу Кюрдските Отряди за народна самоотбрана, които според Анкара са „терористична“ групировка. \r\nАмериканските сили работят в тясно съдружие с тях под егидата на алианса на Сирийските демократични сили, които играят ключова роля във войната срещу „Ислямска държава“. Ивелина Ватова", "date": "2018.12.13", "title": "AFP: Пентагонът предупреди Турция за новите операции срещу сирийските кюрди"}
{"url": "http://www.focus-news.net/news/2018/12/13/2601258/vzglyad-turtsiya-se-gotvi-za-skok-na-yug.html", "text": "Ердоган уверява, че в операцията, която Турция планира в северна Сирия, „мишени няма да са американските военни“, които се намират в момента в този район, контролиран от кюрдите, пише  „Взгляд“  в анализ за обявеното в сряда намерение на турската страна да предприеме действия в тази част на Сирия.  \r\n„Районът на изток от Ефрат, на територията на Африн (кюрдски анклав в северна Сирия – бел. на „Взгляд“), беше блокиран и имаше проблеми с получаване на помощи отвън“, коментира пред вестника директорът на Центъра за изучаване на Близкия изток и Централна Азия Семьон Багдасаров. „ Противникът е на друго равнище и се очакват много тежки боеве\".   \r\nБоевете в Африн през пролетта на 2018-та, припомня вестникът, бяха част  от операция „Маслинена клонка“, втора военна операция на турската войска срещу кюрдите на територията на Сирия през последно време. Първата, „Щитът на Ефрат“, беше в северните части на провинция Алепо от август 2016 до март 2017-та.   \r\n„Сега ще се срещнат подразделения на сирийската опозиция и Сирийската национална армия (СНА), която е дислоцирана в района, където се проведе операция „Щитът на Ефрат“. Те вече две седмици говорят за операция, за подготовка на лагери. Според командващия СНА целта на операцията няма да е Манбидж, където са разположени турско-американски патрули, а град Тел-Абяд, но той не е около Ефрат“, коментира Антон Мардасов, ръководител на отдела за изследвания на близкоизточните конфликти към Института за иновационно развитие и отбелязва специално, че този град не е кюрдски, а арабски и че там постоянно има конфликти между представителите на кюрдската федерация в серевна Сирия и местното арабски население.   \r\nОт друга страна така може да се създаде известен плацдарм за Турция, тъй че да се постигне по-нататъшно отслабване на Сирийските демократични сили, коалиция, която съществува от 2015 година между кюрдските „Отряди за народна самоотбрана“, арабски формирования и групи на националните малцинства – тюрки, арменци и асирийци.   \r\nТурската операция, според Мадрасов, от една страна разделя два кюрдски кантона – Кобани и Джазиру, а от друга  ще посее раздор сред кюрдите и ще провокира поредно напускане на арабски групи от коалицията. „По принцип подобен скок е изгоден за Турция и може да се разглежда в рамките на мирния процес от Астана“, заключава експертът.  \r\nСтава дума за преговорите от Астана между Сирия и въоръжената опозиция, при  посредничеството на Русия, Турция и Иран. Ивелина Ватова", "date": "2018.12.13", "title": "„Взгляд“: Турция се готви за „скок на юг“"}
{"url": "http://www.focus-news.net/news/2018/12/13/2601256/the-times-kakvo-se-sluchva-sled-vota-na-doverie-kam-tereza-meyi.html", "text": "Какво се случва след вота на доверие към Тереза Мей?, пита в днешния си брой британският  The Times .   \r\nТя може да запази работата си и доверието на своята партия, засега. Но Тереза Мей и днес се изправя пред същите проблеми, пред които заставаше и вчера: как да осигури такава сделка с ЕС за Брекзит, че да  може да спечели подкрепата на по-голяма част от британските депутати.   \r\nВсичко ще започне отново днес (четвъртък – бел. ред.), когато министър-председателят отпътува за Брюксел и на срещата на върха ще призове за нови компромиси.   \r\nПремиерът ще замине за Брюксел успокоена, че поне за още една година формално не може да срещне препятствия по пътя си като партиен лидер. В същото време европейските лидери ще са спокойни, че могат да имат доверие в нея.   Ивелина Ватова", "date": "2018.12.13", "title": "The Times: Какво се случва след вота на доверие към Тереза Мей?"}
{"url": "http://www.focus-news.net/news/2018/12/13/2601262/reaktsii-u-nas-sled-atentata-v-strasburg-obzor.html", "text": "Две жертви, един човек в състояние на мозъчна смърт, и 12 са ранени - това е равносметката от последния терористичен акт в Европа, при който след като 29-годишен мъж откри стрелба на коледен базар в източния френски град Страсбург. Хиляди хора бяха евакуирани или блокирани в съседни сгради, тъй като нападателят успя да избяга. Атентатът предизвика вълна от съпричастност и коментари в цяла Европа, включително и у нас.  \r\nСпоред експертите нападението е изблик на агресия срещу цялостния християнски модел на цивилизацията в Европа. Арабистът проф. Владимир Чуков определи терористът като „хибрид между процесите на маргинализация, криминализация, ислямизация и радикализация“. „Трудно е да се каже дали нападателят е част от някаква организация като Ислямска държава – въпросът е дали е част от мрежа, която действа на френска територия“, уточни проф. Владимир Чуков. Той отбеляза, че за охраната на този базар са предвидени повече от 1 млн. евро и между 500 и 600 души охрана и въпреки това системата за сигурност на Франция не е сработила срещу този „вълк единак“. По думите му протестите във Франция несъмнено дават своето отражение върху отслабената система за сигурност в страната. \r\nГен. Кирчо Киров, началник на Националната разузнавателна служба в периода 2002-2012 г., коментира от своя страна, че „Ислямска държава“ е почти ликвидирана, но опасността от терористични актове остава. Според него службите за борба с тероризма са повишили ефективността си, за което свидетелстват множеството предотвратени актове както в Европа, така и в Русия. По думите му опасността от извършване на подобни атентати е възможна и занапред, защото те са дело не толкова на сериозна организация зад граница, а преди всичко на една своеобразна вътрешна саморадикализация на отделни елементи, които споделят идеологията на „Ислямска държава“ и подобни на нея структури. \r\nЕкспертът по антитероризъм Христо Смоленов обясни, че и този път не трябва да говорим за религиозен тероризъм, защото в същността си тероризмът представлява пораждане и разпространение на масов страх с финансово-икономически или политически дестабилизиращи цели. „Това обаче бива прикрито зад религиозни, психологически и личностни мотиви“, уточни Смоленов. „Това са хора, представители на друга цивилизационна форма, която не уважава човешкия живот по начина, по който го прави християнската цивилизация“, коментира той. По думите му масовият внос на индивиди, травмирани от действащ и до днес тероризъм, всъщност „минира“ европейската цивилизация. Според експерта трябва да бъде поет ангажимент за предпазване на българите, без значение от етническа и религиозна принадлежност, от внесения радикализъм. \r\nСпоред експертът по национална сигурност проф. Николай Радулов отвличането на вниманието от проблема с тероризма може да доведе до човешки жертви, включително у нас. По думите му опасността от тероризъм по никакъв начин не е намаляла. Проф. Радулов допълни, че сигурността в България зависи от два фактора – добрата подготовка на органите на реда и непривлекателността на България както за мигранти, така и за хора, свързани с Ислямска държава. Това не бива да ни успокоява, предупреди професорът. \r\nПолитическото ръководство на службите за сигурност в лицето на вътрешния и военния министър увериха от своя страна, че към момента в страната ни няма необходимост от промяна на мерките за сигурност с оглед атентата в Страсбург. Министърът на вътрешните работи Младен Маринов отбеляза все пак, че на всички дирекции е разпоредено осигуряването на засилено полицейско присъствие при прояви на открито, свързани с предстоящите празници. Министърът на отбраната Красимир Каракачанов поясни, че службите ни винаги имат готовност да реагират с необходимите мерси при подобни ситуации. „Крайно време е да излезем от този сън и да спрем да си въобразяваме, че някакви леко полудели хора правят атентати в Европа“, коментира той. „Става въпрос за война между 2 цивилизации или по-точно за агресия към християнската европейска цивилизация и докато институциите в Брюксел се грижат за лекуване на последиците, ние в България не трябва да чакаме последиците, а да вземем законови мерки, чрез които да предотвратяваме тези процеси още в техния зародиш, а не да ги чакаме да узреят“, каза още той.", "date": "2018.12.13", "title": "Реакции у нас след атентата в Страсбург (ОБЗОР)"}
{"url": "http://www.focus-news.net/news/2018/12/13/2601263/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Ръководителят на британското правителство обеща, че ще се бори до последно срещу вота на недоверие. Вестник  „Независимая газета“  припомня, че едва в сутринта на 12 декември, сряда, процедурата е станала известна. През цялото време обаче, докато Лондон водеше преговори с Брюксел за условията на „развода“, в публичното пространство циркулира  информацията, че  торите  ще заявят протеста си срещу собствения си лидер, пояснява руският всекидневник, а според самата Мей сега, когато е постигнат напредък в сделката с ЕС, настъпва „ключов момент в британската история“. \r\nМей смята, че смяната й от поста председател на консерваторите „не отговаря на националните интереси“ и се рискува да се спре този преговорен процес. «Смяната на лидера на Консервативната партия сега ще постави под заплаха бъдещето на нашата страна, ще създаде неяснота, каквато трудно можем да си позволим. Новият лидер няма да стане известен до 21 януари (крайният срок за ратификация на договора по сделката от британския парламент – бел. ред.), а това вече е риск контролът по преговорите да премине в ръцете на опозицията в парламента. Новият водач няма да има време да проведе нови преговори по споразумението за излизане на Великобритания от ЕС и да го съгласува с парламента. Така първата му стъпка ще трябва да е удължаване на срока или даже да се отмени приложението на член 50, което ще задържи или изобщо ще спре Брекзит“. \r\nДанните от портал ConservativeHome,който редовно публикува резултати от допитване до членовете на Консервативната партия, свидетелстват, че като най-популярен кандидат за поста председател на партията е Борис Джонсън, бившият министър на външните работи. Според анализаторите той печели тази популярност благодарение на колонката си в Daily Telegraph и крайните изказвания по повод носенето на бурки на обществени места (той сравнява мюсюлманките, които носят бурки, с пощенски кутии – бел. НГ). На второ място е бившият министър за Брекзит Дейвид Дейвис, който според наблюдателите е популярен благодарение на медийните си изяви .    \r\nТезата на Мей, че напускането на лидерския партиен пост в този момент вреди на „националните интереси“, е спорна. „Проблемът е другаде“, твърди пред вестника експертът по интеграционни процеси Александър Тевдой-Бурмули. „Тя може да бъде сменена само от човек, който би могъл да е точно колкото нея способен да приема условията, които вече са договорени с Брюксел. Нерядко я обвиняват, че е доста мека. Следователно следващият партиен лидер и потенциален премиер не може да избира.“, но тя е права в един смисъл,  „без нея по-добре няма да стане“. \r\n*** Ердоган уверява, че в операцията, която Турция планира в северна Сирия, „мишени няма да са американските военни“, които се намират в момента в този район, контролиран от кюрдите, пише  „Взгляд“  в анализ за обявеното в сряда намерение на турската страна да предприеме действия в тази част на Сирия.  \r\n„Районът на изток от Ефрат, на територията на Африн (кюрдски анклав в северна Сирия – бел. на „Взгляд“), беше блокиран и имаше проблеми с получаване на помощи отвън“, коментира пред вестника директорът на Центъра за изучаване на Близкия изток и Централна Азия Семьон Багдасаров. „ Противникът е на друго равнище и се очакват много тежки боеве\".   \r\nБоевете в Африн през пролетта на 2018-та, припомня вестникът, бяха част  от операция „Маслинена клонка“, втора военна операция на турската войска срещу кюрдите на територията на Сирия през последно време. Първата, „Щитът на Ефрат“, беше в северните части на провинция Алепо от август 2016 до март 2017-та.   \r\n„Сега ще се срещнат подразделения на сирийската опозиция и Сирийската национална армия (СНА), която е дислоцирана в района, където се проведе операция „Щитът на Ефрат“. Те вече две седмици говорят за операция, за подготовка на лагери. Според командващия СНА целта на операцията няма да е Манбидж, където са разположени турско-американски патрули, а град Тел-Абяд, но той не е около Ефрат“, коментира Антон Мардасов, ръководител на отдела за изследвания на близкоизточните конфликти към Института за иновационно развитие и отбелязва специално, че този град не е кюрдски, а арабски и че там постоянно има конфликти между представителите на кюрдската федерация в серевна Сирия и местното арабски население.   \r\nОт друга страна така може да се създаде известен плацдарм за Турция, тъй че да се постигне по-нататъшно отслабване на Сирийските демократични сили, коалиция, която съществува от 2015 година между кюрдските „Отряди за народна самоотбрана“, арабски формирования и групи на националните малцинства – тюрки, арменци и асирийци.   \r\nТурската операция, според Мадрасов, от една страна разделя два кюрдски кантона – Кобани и Джазиру, а от друга  ще посее раздор сред кюрдите и ще провокира поредно напускане на арабски групи от коалицията. „По принцип подобен скок е изгоден за Турция и може да се разглежда в рамките на мирния процес от Астана“, заключава експертът.  \r\nСтава дума за преговорите от Астана между Сирия и въоръжената опозиция, при  посредничеството на Русия, Турция и Иран. \r\n*** Лидерите на държавите от Европейския съюз не предвиждат да предприемат специални ограничителни мерки по отношеине на Русия след инцидента в Керченския проток, макар че редица страни настояват Москва да бъде „наказана“ заради нейното „агресивно поведение“, пише вестник  „Московский Комсомолец“ .  \r\nТака канцлерът Ангела Меркел е мотивирала предложението си да се продължи срока на вече действащите санкции срещу Руската федерация. В същото време специални санкции за инцидента в Азовско море няма да се предприемат  \r\nНа заседание на Бундестага тя е обявила, че на започващата днес (четвъртък – бел. ред.) среща на върха на ЕС тя ще се изкаже за продължаване срока на действие на ограничителните мерки спрямо Русия. Меркел е заявила, че Германия не споделя позицията на Русия по инцидента в Керченския пролив от 25 ноември и в бъдеще ще подкрепя Украйна.   \r\n\"Германия е обезпокоена от действията на Русия и не приема претенциите й в Азовско море“, е отбелязал канцлерът. Тя е изтъкнала, че Германия се е опитала, но безуспешно, да получи разрешение за разширена мисия за Организацията за сигурност и сътрудничество в Европа (ОССЕ) в района на Керченския проток и Азовско море, но Руската федерация не се е съгласила.   \r\n Според канцлера в така създалата се ситуация е нужно всеки ясно да изразява позицията си и нещата да се назовават с техните имена.", "date": "2018.12.13", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/12/13/2601261/moskovskiy-komsomolets-merkel-zayavi-che-frg-poddarzha-prodalzhavane-na-sroka-na-antiruskite-sanktsii.html", "text": "Лидерите на държавите от Европейския съюз не предвиждат да предприемат специални ограничителни мерки по отношеине на Русия след инцидента в Керченския проток, макар че редица страни настояват Москва да бъде „наказана“ заради нейното „агресивно поведение“, пише вестник  „Московский Комсомолец“ .  \r\nТака канцлерът Ангела Меркел е мотивирала предложението си да се продължи срока на вече действащите санкции срещу Руската федерация. В същото време специални санкции за инцидента в Азовско море няма да се предприемат  \r\nНа заседание на Бундестага тя е обявила, че на започващата днес (четвъртък – бел. ред.) среща на върха на ЕС тя ще се изкаже за продължаване срока на действие на ограничителните мерки спрямо Русия. Меркел е заявила, че Германия не споделя позицията на Русия по инцидента в Керченския пролив от 25 ноември и в бъдеще ще подкрепя Украйна.   \r\n\"Германия е обезпокоена от действията на Русия и не приема претенциите й в Азовско море“, е отбелязал канцлерът. Тя е изтъкнала, че Германия се е опитала, но безуспешно, да получи разрешение за разширена мисия за Организацията за сигурност и сътрудничество в Европа (ОССЕ) в района на Керченския проток и Азовско море, но Руската федерация не се е съгласила.   \r\n Според канцлера в така създалата се ситуация е нужно всеки ясно да изразява позицията си и нещата да се назовават с техните имена.  Ивелина Ватова", "date": "2018.12.13", "title": "„Московский Комсомолец“: Меркел заяви, че ФРГ поддържа продължаване на срока на антируските санкции"}
{"url": "http://www.focus-news.net/news/2018/12/13/2601265/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Доминик Рааб и Дейвид Дейвис поканиха лидера на Демократичната юнионистка партия Арлийн Фостър да предложат свой алтернативен план за Брекзит, пише  The Daily Express . Според тях така ще се упражни по-голям натиск над Тереза Мей.    \r\nДокументът носи заглавието „Една по-добра сделка“ и съдържа предложения за алтернативно споразумение за излизане от Европейския съюз. В него са запазени повечето от главните предложения на премиера, но са премахнати онези, които авторите му определят като „отровни хапчета“, т.е. идеи, които осигуряват тъй нужната й многопартийна подкрепа за нейната сделка.   \r\nСпоред него може да се предложи ирландският модел на десетгодишното спиране на процеса, който включва прогресивни мерки за митнически облекчения и поддържа ирландската граница отворена, споразумение за свободна търговия на стоки без мита и съгласие от всички партии да не се налага инфраструктура по границата.   \r\nПланът очертава необходимостта от взаимно признаване на регулации. \r\nТой съдържа и елементи, свързани с работната сила, околната среда, конкуренцията и държавната помощ, но също и премахване на онези правни норми, с които се определят географски райони със запазена търговска марка, като на един по-късен етап те да се смятат за част от   сделка за свободна търговия. \r\nСпоред „Една по-добра сделка“ се предвижда да се премахне сътрудничеството със Световната търговска организация, като се гарантира възможност за Великобритания да оперира самостоятелно вътре в нея.   \r\nЕдин от вносителите, Доминик Рааб, който миналия месец (ноември – бел. ред.) се оттегли от поста министър за Брекзит и излезе в опозиция на плана на Мей, заяви: \"Има скромни и разумни промени, които могат да помогнат да спасим предложената сделка с ЕС. Обединеното кралство се нуждае от механизъм за едностранно излизане от задънената улица, но можем да дадем на ирландското правителство гаранции, че няма да предприемаме специални мерки, за да не допуснем завръщане към „твърдата“ граница.“ \r\n*** Какво се случва след вота на доверие към Тереза Мей?, пита в днешния си брой британският  The Times .   \r\nТя може да запази работата си и доверието на своята партия, засега. Но Тереза Мей и днес се изправя пред същите проблеми, пред които заставаше и вчера: как да осигури такава сделка с ЕС за Брекзит, че да  може да спечели подкрепата на по-голяма част от британските депутати.   \r\nВсичко ще започне отново днес (четвъртък – бел. ред.), когато министър-председателят отпътува за Брюксел и на срещата на върха ще призове за нови компромиси.   \r\nПремиерът ще замине за Брюксел успокоена, че поне за още една година формално не може да срещне препятствия по пътя си като партиен лидер. В същото време европейските лидери ще са спокойни, че могат да имат доверие в нея.   \r\n*** Като обеща да не участва в следващите избори, премиерът на Великобритания „ издърпа чергата изпод краката на опонентите си“, коментира днешният  The Guardian  вчерашния вот на доверие. \r\nСпоред слуховете от парламентарните коридори и кафенета ключовият въпрос е бил „искате ли този премиер да ни води в следващите избори?“ \r\nТвърдите привърженици на Брекзит си дават сметка, че това е единственото нещо, което се „върти умовете на техните колеги“. Сега може и да изглежда рисковано, но дали пък една победа не означава, че Мей ще получи мандат да ръводи до безкрая? По-умерените депутати се страхуват именно от това.  След дебатите един от тях каза „В стаята имаше и такива, които са в тихо очакване. Изобщо не беше лесно. Имаше моменти, когато тя държеше в ръце стаята, други – когато я изпускаше, а после отново я вземаше в ръцете си. Но успя да ги победи. Мнозина се възхищават от нейната издържливост.” \r\nМей спечели вота, но има 117 нейни колеги, които гласуваха срещу нея. А това вече е доста повече от онези 104 души, които заявиха, че ще гласуват против следката й за Брекзит. Всъщност нейният основен проблем си остава.   \r\nСър Греъм Брейди, председател на известния Комитет 1922 обяви пред репортерите, че прагът към писмата на доверие ясно е бил прескочен през вторника. „Вчера стигнахме точка, в която стана ясно, че сте прекрачили през прага, макар и трафикът да бе и в двете посоки – нагоре, надолу“. Той позвънил на премиера около 21.30 ч.Разговорът им бил „съвсем делови“ и Брейди не й казал точно колко писма има при него.  Двамата се съгласили, че съобщението трябва да се направи рано, преди да се отворят пазарите. Рано в срядо сутринта той изпратил и-мейл до всички депутати на торите и новината избухнала.  \r\nМей започнала срещите и телефонните си разговори с колегите си консерватори също рано. Когато започнали да излизат първите бюлетини с новити, тя започнала пък публичната си битка с твърдението, че един вот срещу нея очевидно означава отдалечаване на датата, в окято Великобритания може да напусне ЕС. \r\nНейните съюзници започнали да разпространяват това послание, а критиците й да лобират против него, твърдейки, че един вот за Мей означава неопроделено налагане на нейното лидерство и може да означава загуба за Демократично-юнионистката партия, както и за консервативното мнозинство, и ще доведе до невъзможност да се управлява.   \r\nПо средата на деня Мей пристигна в Уестминстър за да отговаря на депутатски въпроси. В галерията за публиката седял съпругът на премиера Филип Мей, който нито за миг не откъсвал погледа си от съпругата си.   \r\nИстинската бомба избухнала няколко минути след като Мей свършила да говори в Камарата на общините. И тя била изпратена към журналистите от неин помощник сред консерваторите с опит.   \r\n“Този вот не е за това кой ще ръководи партията в следващите избори, а за това дали  има смисъл да се сменя лидера сега, на този етап от преговорите по Брекзит”.", "date": "2018.12.13", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/12/13/2601264/parvite-20-elektrobusa-veche-se-dvizhat-po-sofiyskite-ulitsi-obzor.html", "text": "Първите 20 електробуса с нулеви емисии за околната среда вече се движат по линии №309 и №9 в София. „Това са първите електробуси в страната като градски транспорт“, обясни кметът на столицата Йорданка Фандъкова. Електробусите са с вградени батерии с капацитет 324 kWh и 320 км пробег с едно зареждане, като в гаражите на Столичния градски транспорт са изградени 10 единични и 5 двойни зарядни станции. Автобусите разполагат с климатична система, ниско подови са, с рампи за облекчаване на движението на хора с двигателни проблеми, както и за детски колички. Оборудвани са с USB-гнезда за зареждане на мобилни устройства, видеонаблюдение, планира се в скоро време да бъде пуснат и безплатен Wi Fi достъп \r\nДо края на тази и следващата година ще бъдат пуснати още 162 нови автобуса на природен газ с най-високия екостандарт ЕВРО6. Модернизацията на градския транспорт е част от мерките за подобряване на качеството на въздуха. До момента сме подменили 60% от автобусите, а догодина процентът на новите автобуси на линия ще е 90. \r\nЗа да се стимулира използването на електрически автомобили от Столична община е подготвен и конкурс за изграждане на 50 зарядни станции в различни точки на града. Йорданка Фандъкова отбеляза, че частните електрически превозни средства в София към момента са 350, а Столична община разполага с 5, които се използват от столичния инспекторат, както и при обслужването и работата по столичните паркове и градини.  \r\nТеодора ПАТРОНОВА", "date": "2018.12.13", "title": "Първите 20 електробуса вече се движат по софийските улици (ОБЗОР)"}
{"url": "http://www.focus-news.net/news/2018/12/13/2601591/afp-otava-potvardi-che-v-kitay-e-zadarzhan-vtori-kanadets.html", "text": "Министерството на външните работи на Канада потвърди, че в Китай е задържан втори канадец, който според местните власти застрашава националната сигурност, съобщава  AFP . \r\n„Можем да потвърдим, че втори канадски гражданин е бил задържан в Китай“, се казва в изявление на министерството. „Повдигнахме въпросът директно към китайските власти. Канадското правителство се е заело със случая и ще продължи разговорите с китайското правителство“. \r\nПо-рано от министерството съобщиха, че бившия канадски дипломат Майкъл Ковриг е бил арестуван в Пекин. \r\nПревод и редакция: Калоян Пенков", "date": "2018.12.13", "title": "AFP: Отава потвърди, че в Китай е задържан втори канадец"}
{"url": "http://www.focus-news.net/news/2018/12/13/2601267/sport-politsiyata-na-avstriya-ne-mozhe-da-potvardi-obvineniyata-predyaveni-kam-ruskite-biatlonisti.html", "text": "Спорт:Полицията на Австрия не може да потвърди обвиненията към руските биатлонисти за употреба на допинг, информира  ТАСС .  \r\nРъководството на полицията в австрийската провинция  Тирол не притежава информация, че сътрудници на правохранителните органи в Хохфилцен са обвинили редица руски биатлонисти и треньори в нарушение на антидопинговите правила за световния шампионат през 2017 година. За това е съобщил на ТАСС официалният представител на полицейското управление на провинция Тирол Щефан Едер. \r\nПо-рано руският телевизионен коментатор Дмитрий Губерниев написа в Instagram: \"Преди няколко часа в помещенията на сборния тим на Русия по биатлон нахлу австрийската полиция със списък на спортистите, треньорите, лекарите и масажистите, на които е предявено обвинение за нарушаване на антидопинговите правила по време на световното състезание в Хохфилцен през 2017 година\".", "date": "2018.12.13", "title": "Спорт: Полицията на Австрия не може да потвърди обвиненията, предявени към руските биатлонисти"}
{"url": "http://www.focus-news.net/news/2018/12/13/2601266/pregled-na-mezhdunarodnite-novini-do-6-chasa-agentsiya-fokus.html", "text": "След днешните изявления на президента Реджеп Тайип Ердоган за провеждането до дни на операция срещу Отрядите за народна самозащита (ОНС) на Партията на демократичното единство (ПДЕ) на сирийските кюрди, тази вечер се изпращат допълнителни танкове и гаубици от провинция Килис към границата със Сирия в района, източно от река Ефрат, предаде информационната агенция  ДХА . \r\nВъв вечерните часове военен конвой от 18 превозни средства, включително гаубици и бронирани машини, достигна до град Килис. Техниката е от войскови части, разположени в различни градове на провинцията.  Военният конвой продължава да се движи при строги мерки за сигурност. Стана известно, че ще бъде разположен в бази по границата със Сирия, посочва още ДХА. \r\n*** Премиерът на Република Македония Зоран Заев днес прие делегация на Южното крило на обединените сили на НАТО, водена от командира на тази формация на Алианса адмирал Еймс Фого, които бяха придружени и от делегация на Службата на НАТО в Скопие, съобщава македонският информационен портал  A1 On . \r\nПремиерът Заев на срещата подчерта, че посещението на делегацията на Южното крило на обединените сили на НАТО, водена от командващия адмирал Фого е още едно важно признание и поощрение за Македония в един изключително важен период, когато процесът на промени в конституцията влиза в крайната си фаза и когато успешният епилог на процеса ще активира процедурата за  подписване на Протокола за присъединяване на Република Македония към Алианса. \r\nПо време на срещата премиерът Заев информира адмирал Фого и членовете на делегацията на НАТО за текущите процеси на реформи в страната, необходими за адаптиране към стандартите на ЕС и особено на НАТО, най-вече през последната година. \r\n*** Силите на реда все още издирват джихадиста Шериф Чекат, който във вторник вечер в препълнения Коледен базар на Страсбург извърши нападение и остави двама убити и един ранен в мозъчна смърт, съобщава  AFP .  \r\nВ сряда вечерта френската полиция показа снимката му и призова гражданите да й помогнат да открие този човек. \r\nШериф Чекат е на 29 години, роден е на 24 февруари 1989 г. в Страсбург. \r\nОт полицията поясняват, че е \"опасен индивид, готов на всичко, метър и 80 сантиметра висок, с нормално тегло\", и дават информация за неговия профил в Twitter. \r\nТози човек е с много богато престъпно минало, има не по-малко от 27 присъди във Франция, Германия и Швейцария, не веднъж е бил в затвора, предимно за грабежи и насилие. Крайно радикализиран ислямист, готов на всичко в името \"на справедливостта и общото право\".  \r\nВ сряда бяха арестувани родителите и братята на нападателя от вторник. Продължават да се претърсват местата, където се смята, че може да се укрива. \r\n*** Британският премиер и председател на консерваторите оцеля след вота на доверие в сряда вечерта, съобщи  BBC . \r\nЗа оставането й на поста председател на партията са гласували 200 депутати, против са били 117 души.   \r\nТереза Мей имаше нужда поне от 159 положителни гласа от депутатите тори. Това са половината плюс един гласа, за да остане на поста си.  \r\nВотът е приключил след 22.30 часа българско време. \r\n*** Австрийският канцлер Себастиян Курц в сряда вечерта  поздрави британския премиер Тереза Мей  с победата при вота на недоверие в нейната Консервативна партия, току-що (23.24 ч. бълг. време – бел. ред.) съобщи  Reuters .  \r\n“Радвам се от резултатите от тазвечерния вот във Великобритания. Очаквам да видя Тереза Мей утре,” е заявил Курц и е добавил „Обща наша споделена цел е да избегнем сценария „без сделка“.  \r\nАвстрия в момента председателства ЕС на ротационен принцип. В четвъртък и петък в Брюксел е срещата на върха на европейските лидери. \r\n  *** „Всяко едностранно военно действие в северна Сирия би било неприемливо“, реагира в сряда Пентагонът по повод на съобщението, че Турция се готви да предприеме операция срещу поддържаната от САЩ кюрдска милиция, информира  AFP .   \r\nПредупреждението идва веднага след като президентът Реджеп Тайип Ердоган  заяви, че в скоро време Турция ще предприеме действия срещу Кюрдските Отряди за народна самоотбрана, които според Анкара са „терористична“ групировка. \r\n Американските сили работят в тясно съдружие с тях под егидата на алианса на Сирийските демократични сили, които играят ключова роля във войната срещу „Ислямска държава“. \r\n*** \r\nb> Париж.  Европарламентът е подкрепил прекратяването на проекта „Северен поток-2“, информира  ТАСС .  \r\nВ сряда той е приел резолюция по доклада „За реализация на Договора за асоцииране на Украйна към ЕС.   \r\n\"Европейският парламент потвърждава, че смята за ключова ролята, която Украйна играе в европейската мрежа за енергийно осигуряване. В същото време Европарламентът осъжда изграждането на газопровода „Северен поток-2“, тъй като става дума за политически проект, представляващ заплаха за европейската сигурност и за усилията да се постигне диверсификация на енергийните източници. Европейският парламент изисква да се отмени този проект“, се казва в приетата резолюция.", "date": "2018.12.13", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/13/2601268/gd-granichna-politsiya-intenziven-e-trafikat-za-tovarni-avtomobili-na-vhod-i-izhod-na-gkpp-kulata-i-na-izhod-na-gkpp-kapitan-andreevo-i-gkpp-dunav-most-ruse.html", "text": "Интензивен е трафикът за товарни автомобили на вход и изход на ГКПП „Кулата“ и на изход на ГКПП „Капитан Андреево“ и ГКПП „Дунав мост – Русе“. Това съобщиха от пресцентъра на  ГД „Гранична полиция“ . Данните са към 6.00 часа. На границата със Сърбия и Македония движението се извършва нормално на всички гранични контролно-пропускателни пунктове.", "date": "2018.12.13", "title": "ГД „Гранична полиция“: Интензивен е трафикът за товарни автомобили на вход и изход на ГКПП „Кулата“ и на изход на ГКПП „Капитан Андреево“ и ГКПП „Дунав мост – Русе“"}
{"url": "http://www.focus-news.net/news/2018/12/13/2601250/nezavisimaya-gazeta-nalozhi-se-tereza-mey-da-dokazva-che-e-nuzhna.html", "text": "Ръководителят на британското правителство обеща, че ще се бори до последно срещу вота на недоверие. Вестник  „Независимая газета“  припомня, че едва в сутринта на 12 декември, сряда, процедурата е станала известна. През цялото време обаче, докато Лондон водеше преговори с Брюксел за условията на „развода“, в публичното пространство циркулира  информацията, че  торите  ще заявят протеста си срещу собствения си лидер, пояснява руският всекидневник, а според самата Мей сега, когато е постигнат напредък в сделката с ЕС, настъпва „ключов момент в британската история“. \r\nМей смята, че смяната й от поста председател на консерваторите „не отговаря на националните интереси“ и се рискува да се спре този преговорен процес. «Смяната на лидера на Консервативната партия сега ще постави под заплаха бъдещето на нашата страна, ще създаде неяснота, каквато трудно можем да си позволим. Новият лидер няма да стане известен до 21 януари (крайният срок за ратификация на договора по сделката от британския парламент – бел. ред.), а това вече е риск контролът по преговорите да премине в ръцете на опозицията в парламента. Новият водач няма да има време да проведе нови преговори по споразумението за излизане на Великобритания от ЕС и да го съгласува с парламента. Така първата му стъпка ще трябва да е удължаване на срока или даже да се отмени приложението на член 50, което ще задържи или изобщо ще спре Брекзит“. \r\nДанните от портал ConservativeHome,който редовно публикува резултати от допитване до членовете на Консервативната партия, свидетелстват, че като най-популярен кандидат за поста председател на партията е Борис Джонсън, бившият министър на външните работи. Според анализаторите той печели тази популярност благодарение на колонката си в Daily Telegraph и крайните изказвания по повод носенето на бурки на обществени места (той сравнява мюсюлманките, които носят бурки, с пощенски кутии – бел. НГ). На второ място е бившият министър за Брекзит Дейвид Дейвис, който според наблюдателите е популярен благодарение на медийните си изяви .    \r\nТезата на Мей, че напускането на лидерския партиен пост в този момент вреди на „националните интереси“, е спорна. „Проблемът е другаде“, твърди пред вестника експертът по интеграционни процеси Александър Тевдой-Бурмули. „Тя може да бъде сменена само от човек, който би могъл да е точно колкото нея способен да приема условията, които вече са договорени с Брюксел. Нерядко я обвиняват, че е доста мека. Следователно следващият партиен лидер и потенциален премиер не може да избира.“, но тя е права в един смисъл,  „без нея по-добре няма да стане“.  Ивелина Ватова", "date": "2018.12.13", "title": "„Независимая газета“: Наложи се Тереза Мей да доказва, че е нужна"}
{"url": "http://www.focus-news.net/news/2018/12/13/2601260/the-daily-express-udar-po-brekzit-raab-deyvis-i-fostar-predlagat-alternativen-plan-bez-otrovnite-hapcheta-na-mey.html", "text": "Доминик Рааб и Дейвид Дейвис поканиха лидера на Демократичната юнионистка партия Арлийн Фостър да предложат свой алтернативен план за Брекзит, пише  The Daily Express . Според тях така ще се упражни по-голям натиск над Тереза Мей.    \r\nДокументът носи заглавието „Една по-добра сделка“ и съдържа предложения за алтернативно споразумение за излизане от Европейския съюз. В него са запазени повечето от главните предложения на премиера, но са премахнати онези, които авторите му определят като „отровни хапчета“, т.е. идеи, които осигуряват тъй нужната й многопартийна подкрепа за нейната сделка.   \r\nСпоред него може да се предложи ирландският модел на десетгодишното спиране на процеса, който включва прогресивни мерки за митнически облекчения и поддържа ирландската граница отворена, споразумение за свободна търговия на стоки без мита и съгласие от всички партии да не се налага инфраструктура по границата.   \r\nПланът очертава необходимостта от взаимно признаване на регулации. \r\nТой съдържа и елементи, свързани с работната сила, околната среда, конкуренцията и държавната помощ, но също и премахване на онези правни норми, с които се определят географски райони със запазена търговска марка, като на един по-късен етап те да се смятат за част от   сделка за свободна търговия. \r\nСпоред „Една по-добра сделка“ се предвижда да се премахне сътрудничеството със Световната търговска организация, като се гарантира възможност за Великобритания да оперира самостоятелно вътре в нея.   \r\nЕдин от вносителите, Доминик Рааб, който миналия месец (ноември – бел. ред.) се оттегли от поста министър за Брекзит и излезе в опозиция на плана на Мей, заяви: \"Има скромни и разумни промени, които могат да помогнат да спасим предложената сделка с ЕС. Обединеното кралство се нуждае от механизъм за едностранно излизане от задънената улица, но можем да дадем на ирландското правителство гаранции, че няма да предприемаме специални мерки, за да не допуснем завръщане към „твърдата“ граница.“  Ивелина Ватова", "date": "2018.12.13", "title": "The Daily Express: Удар по Брекзит: Рааб, Дейвис и Фостър предлагат алтернативен план без „отровните хапчета“ на Мей"}
{"url": "http://www.focus-news.net/news/2018/12/13/2601251/the-guardian-obeshtaniya-v-poslednata-sekunda-pomognaha-na-mey-da-otselee.html", "text": "Като обеща да не участва в следващите избори, премиерът на Великобритания „ издърпа чергата изпод краката на опонентите си“, коментира днешният  The Guardian  вчерашния вот на доверие. \r\nСпоред слуховете от парламентарните коридори и кафенета ключовият въпрос е бил „искате ли този премиер да ни води в следващите избори?“ \r\nТвърдите привърженици на Брекзит си дават сметка, че това е единственото нещо, което се „върти умовете на техните колеги“. Сега може и да изглежда рисковано, но дали пък една победа не означава, че Мей ще получи мандат да ръводи до безкрая? По-умерените депутати се страхуват именно от това.  След дебатите един от тях каза „В стаята имаше и такива, които са в тихо очакване. Изобщо не беше лесно. Имаше моменти, когато тя държеше в ръце стаята, други – когато я изпускаше, а после отново я вземаше в ръцете си. Но успя да ги победи. Мнозина се възхищават от нейната издържливост.” \r\nМей спечели вота, но има 117 нейни колеги, които гласуваха срещу нея. А това вече е доста повече от онези 104 души, които заявиха, че ще гласуват против следката й за Брекзит. Всъщност нейният основен проблем си остава.   \r\nСър Греъм Брейди, председател на известния Комитет 1922 обяви пред репортерите, че прагът към писмата на доверие ясно е бил прескочен през вторника. „Вчера стигнахме точка, в която стана ясно, че сте прекрачили през прага, макар и трафикът да бе и в двете посоки – нагоре, надолу“. Той позвънил на премиера около 21.30 ч.Разговорът им бил „съвсем делови“ и Брейди не й казал точно колко писма има при него.  Двамата се съгласили, че съобщението трябва да се направи рано, преди да се отворят пазарите. Рано в срядо сутринта той изпратил и-мейл до всички депутати на торите и новината избухнала.  \r\nМей започнала срещите и телефонните си разговори с колегите си консерватори също рано. Когато започнали да излизат първите бюлетини с новити, тя започнала пък публичната си битка с твърдението, че един вот срещу нея очевидно означава отдалечаване на датата, в окято Великобритания може да напусне ЕС. \r\nНейните съюзници започнали да разпространяват това послание, а критиците й да лобират против него, твърдейки, че един вот за Мей означава неопроделено налагане на нейното лидерство и може да означава загуба за Демократично-юнионистката партия, както и за консервативното мнозинство, и ще доведе до невъзможност ад се управлява.   \r\nПо средата на деня Мей пристигна в Уестминстър за да отговаря на депутатски въпроси. В галерията за публиката седял съпругът на премиера Филип Мей, който нито за миг не откъсвал погледа си от съпругата си.   \r\nИстинската бомба избухнала няколко минути след като Мей свършила да говори в Камарата на общините. И тя била изпратена към журналистите от неин помощник сред консерваторите с опит.   \r\n“Този вот не е за това кой ще ръководи партията в следващите избори, а за това дали  има смисъл да се сменя лидера сега, на този етап от преговорите по Брекзит”.  Ивелина Ватова", "date": "2018.12.13", "title": "The Guardian: Обещания в последната секунда помогнаха на Мей да оцелее"}
{"url": "http://www.focus-news.net/news/2018/12/13/2601269/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nІ. МЕТЕОРОЛОГИЧНА ОБСТАНОВКА: \r\nТемпературите са в интервала от - 14° до + 4°. \r\nВремето над страната е предимно облачно. \r\nСлаб вятър духа в областите: Враца, Пловдив, Добрич, Силистра, Разград, Шумен  и Варна. \r\nПътните настилки са предимно сухи, на места мокри, по усойните и планински райони частично заснежени или заледени, обработени и проходими при зимни условия. \r\nНамалена видимост поради мъгла: \r\n- до 100 м. в районите на Раднево и Гълъбово /обл.Ст.Загора/; \r\nОГРАНИЧЕНИЯ ЗА ТОВАРНИ АВТОМОБИЛИ:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 15.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 Калотина – София при Сливница от км 25+650 до км 32+447 се осъществява в една лента поради геодезически дейности в изпреварващата лента посока София. Движението се извършва в активната лента. Срок 13.12.2018 г. от 07:30 до 17:00 ч. \r\nДвижението по път I-8 Калотина – София при Сливница от км 25+650 до км 32+447 се осъществява в една лента поради геодезически дейности в изпреварващата лента посока Калотина. Движението се извършва в активната лента. Срок 13.12.2018 г. от 07:30 до 17:00 ч. \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението в участъка Маринка – Панчарска рампа от км 255+000 до км 268+000 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок до 14.12.2018 г.  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nПът ІІІ-6041: Движението по път ІІІ-6041 Бобораци – Жедна Кондофрей – Гълъбник – гара Гълъбник – Долна Диканя Даскалово – Дупница от км 11+465 до км 17+000 е ограничено поради СМР на железопътен прелез.  \r\nОбходен маршрут: път I-1 „София – Кулата“ от км 307+940 до км 314+520 и общински път PER2129. Срок до 14.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица до 31.12.2018 г.. Срок  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-16: Движението по път II-16 Мездра – София при с. Томпсън от км 57+000 до 58+000 се осъществява в една лента поради извършване на сондажни работи в лентата посока София. Движението се извършва двупосочно в лентата посока Мездра. Срок до 13.12.2018 г. в часовия интервал от 09:30 до 16:00 часа. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 21.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5503: Движението по път III-5503 Златаре – Бояджик от км15+000 до км 23+000 се осъществява двупосочно в една лента, поради изсичане на храсти. Участъкът е сигнализиран с пътни знаци. Срок до 15.12.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.13", "title": "Актуална пътна обстановка"}
{"url": "http://www.focus-news.net/news/2018/12/13/2601270/izvestiya-sasht-preduprezhdavat-sveta-za-katastrofa-zaradi-rusiya-i-kitay.html", "text": "Човечеството го очаква катастрофа, ако Русия и Китай променят съществуващия ред, ръководен от САЩ, смята Том Роган, журналист от американския таблоид Washington Examiner, пише в днешния си брой руският вестник  „Известия“ . \r\nКакто съобщава вестникът, авторът е убеден, че благодарение на САЩ „светът е станал по-добър, както никога по-рано“. Според него благодарение на американския капитализъм светът живее в благополучие, без мащабни войни, като се ползва от облагите на техническия прогрес.   \r\nРоган  е уверен, че НАТО е „по-добрият алианс“, благодарение на който се създава баланс между общочовешките и националните интереси.   \r\nНо мнението на американския журналист, Русия и Китай са държави-антигерои, които са „равнодушни към основните принципи на човечността“. \r\nКато пример той дава ситуацията около Венецуела и пише, че „ като приемат Николас Мадуро за противовес на САЩ, РФ и КНР не се интересуват от неговата висока нравственост“  \r\nКитай има нужда от венецуелски нефт, а Русия – от влияние в Каракас, за да наложи своята стратегия за ценообразуването на световния петролен пазар.  \r\nОсвен това Роган призовава световното общество да види разликата между „американския и руско-китайския реализъм“ и заявява, че техните образи са коренно различни. Според него свидетелство за това е «китайската мрежа от концлагери, кражбата на територия в Тихия океан“, военните действия на Русия в Сирия, а също и „авантюристичните убийства“ в целия свят, цитира думите на Том Роган и руската агенция РИА Новости. Ивелина Ватова", "date": "2018.12.13", "title": "„Известия“: САЩ \"предупреждават\" света за катастрофа заради Русия и Китай"}
{"url": "http://www.focus-news.net/news/2018/12/13/2601272/predstoyashti-mezhdunarodni-sabitiya-za-13-dekemvri-agentsiya-fokus.html", "text": "Остава затворен коледният базар след стрелбата от 11 декември \r\n*** Среща на лидерите на ЕС за обсъждане на бюджета за следващия бюджетен период и споразумението с Великобритания за Брекзит \r\n*** Среща на генералния секретар на НАТО Йенс Столтенберг с украинския президент Петро Порошенко \r\n*** Съветникът по националната сигурност Джон Болтън ще представи стратегията на САЩ за Африка \r\n*** Посещение на ливанския премиер Саад Харири \r\n*** Започва процесът срещу руската гражданка Мария Бутина", "date": "2018.12.13", "title": "Предстоящи международни събития за 13 декември (Агенция „Фокус“)"}
{"url": "http://www.focus-news.net/news/2018/12/13/2601271/predstoyashti-sabitiya-v-stranata-za-13-dekemvri-agentsiya-fokus.html", "text": "***   \r\nОт 10.30 часа по инициатива на президента Румен Радев в президентската институция ще се проведе дискусия на тема „Избори - прозрачност и доверие“. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа ще започне седмичното заседание на Пленума на Висшия съдебен съвет. \r\n*** \r\nОт 09.30 часа 8-и състав на Специализирания наказателен съд ще заседава по делото „КТБ“.  \r\n*** \r\nОт 09.30 часа 15-и състав на Софийски градски съд ще заседава по делото срещу Роман Логвиненко, който е  обвинен, че е организирал нападението над Алексей Петров. \r\n*** \r\nОт 09.30 часа 11-и състав на Софийски градски съд ще заседава по делото срещу Христо Петров бивш управител на „Фонд научни изследвания“, който е обвинен в умишлена безстопанственост. \r\n*** \r\nОт  10.00 часа в зала „Сердика“ на хотел „Централ“ Прокуратурата на Република България (ПРБ) организира заключителна конференция по проект за въвеждане на електронното правосъдие. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Хованес М. Пламен Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Георги Г., Цено Ф. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Даниел Б., Страхил Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в зала 6 на НДК ще се състои церемонията „Полицай на годината“.  \r\n*** \r\nОт 11.00 часа в Кръглата зала на Националния исторически музей (НИМ) ще бъде открита изложбата, озаглавена „Археологическите открития на Националния исторически музей. Обекти, съкровища и проучватели през 2018 г.”, с куратор зам.-директорът на НИМ, проф. д-р Иван Христов. \r\n*** \r\nОт 11.00 часа 17-ти състав на Специализирания наказателен съд ще заседава по делото срещу Божидар. М, на когото е повдигнато обвинение за участие в ръководството на организирана престъпна група. \r\n*** \r\nОт 11.00 часа в Гранд хотел София ще се състои церемония, на която Световната федерация по борба UWW и Българският олимпийски комитет ще наградят двукратния олимпийски шампион Боян Радев по повод 50 години от спечелването на втория златен олимпийски медал от игрите Мексико 1968. \r\n*** \r\nОт 11.00 часа в Галерия на открито в Градската градина на София ще бъде показана Изложбата „Невена Коканова на 80. Снимки от един живот. 1938-2018”. \r\n*** \r\nОт 11.00 часа в зала „Проф. Марин Дринов“ на Българската академия на науките. Директорът на Института по минералогия и кристалография „Акад. Иван Костов“ проф. д-р Росица Николова ще представи дейността на Института. Събитието е част от кампанията „БАН представя своите институти“. Кампанията ще продължи в сградата на Института по минералогия и кристалография на ул. „Акад. Георги Бончев“, бл. 107. От 14 до 16 ч. вратите на лабораториите ще бъдат отворени за посетителите, които ще имат възможността да видят различни демонстрации. \r\n*** \r\nОт 14.00 часа в Многофункционалната зала на Националната спортна академия „Васил Левски“ ще се проведе церемонията „Спортист на годината на НСА“. \r\n*** \r\nОт 15.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за образуване и ръководене на организирана престъпна група. \r\n*** \r\nОт 16.00 часа във Второ Студио на БНР ще се проведе премиерата на пиесата „Кредитът“ от Жорди Галсеран, реализирана от  екип „Драматургични форми“ на БНР по повод 80 годишнината от създаването на Радиотеатъра.  \r\n*** \r\nОт 16.00 часа в атриума на „Квадрат 500“ ще бъде открита изложба скулптура на Крум Дамянов. \r\n*** \r\nОт 17.00 часа в зала „Рубин” на хотел „Рамада София” за 15-та поредна година Агенцията по заетостта организира своя традиционния форум „Работодател на годината”, за да отличи най-успешните си партньори сред работодателите. В събитието ще вземе участие министърът на труда и социалната политика Бисер Петков. \r\n*** \r\nОт 17.00 часа в Мраморното фоайе на Столична библиотека  ще бъдат наградени победителите в Коледния конкурс на  библиотеката „Дългият нос на Пинокио и ютюбърите“. \r\n*** \r\nОт 18.00 часа в Зала 6 на НДК ще се проведе церемонията по връчването на годишните награди на Forbes България.  \r\n*** \r\nОт 18.00 часа в Литературен клуб „Перото“ ще се състои премиерата на криминалния роман от Франческо Фратини – „Атон“. \r\n*** \r\nОт 18.00 часа в Регионалния исторически музей ще бъде представена международната изложба „Аполония Понтийска – по стъпките на археолозите“. \r\n*** \r\nОт 18.30 часа в ателие-книжарница „Къща за птици” ще бъде представена книгата с християнски есета „Ортодоксия“ на Г. К. Честъртън. \r\n*** \r\nОт 18.30 часа в залата на Софийска градска художествена галерия ще бъде представена новата книга на Иван Стамболов – Сула „Картаген трябва да бъде разрушен“.  \r\n*** \r\nОт 19.00 часа в зала 1 на НДК ще се проведе гала концерт „Незабрава – незабравимите хитова на Тончо Русев“, с участието на Васил Найденов, дует „Ритон“, Силвия Кацарова, Веселин Маринов, Виктор Калев и др. \r\n*** \r\nОт 19.00 часа в клуб Книгата/The Book ще се състои официалната премиера на българския IT роман „Водната кула“ на Диана Петрова. \r\n*** \r\nОт 19.00 часа Софийска филхармония и маестро Найден Тодоров ще представят Симфония No 3 на Ленард Бърнстейн, по повод 100 години от рождението на композиторът. \r\n*** \r\nОт 19.30 часа в ДНК – пространство за съвременен танц и пърформанс ще бъде представен спектакълът на Ива Свещарова – „Съвършено розово”. \r\n*** \r\nОт 19.30 часа в Първо студио на Българското национално радио ще бъде представен новият проект на оркестъра за народна музика на БНР с диригент Димитър Христов - Тайните на българските инструменти. В първото издание Изкуството на кавала майсторството си на сцената ще докажат няколко поколения знаменити кавалджии. \r\n*** \r\nОт 20.00 часа на сцената на кино „Люмиер Лидл“ Комеди Клуб София ще представи шоуто „Офис хумор“.  \r\n*** \r\nОт 17.30 часа в зала „Античност“ на Регионален исторически музей – Благоевград ще се проведе семинарно представяне на културата на Древна Тракия. \r\n*** \r\nОт 18.00 часа в зала „Петя Дубарова“ на КЦ „Морско казино“, международната платформа за авторско документално кино „КИНЕДОК“  ще представи филма „Луната в теб“.  \r\n*** \r\nОт 18.00 часа в зали 6 и 7 на Градска художествена галерия-Варна ще се проведе симпозиум на университетски преподаватели-художници от България и Турция. Изложбата е ежегодна и е организирана от Pinelo Art Gallery.  \r\n***  \r\nОт 11.00 часа в Детска градина „Пролет“ ще се проведе инициативата Деца четат на деца -„Коледа идва“ – организира се съвместно с Младежки дом. \r\n***  \r\nОт 16.00 часа в голяма зала на Община Велико Търново ще започне Рождествен концерт на музикална школа „Елита“.  \r\n***  \r\nОт 17.00 часа в Изложбени зали „Рафаел Михайлов“ ще започне Коледен концерт на Смесен хор „Кантилена” и Смесен хор „Царевец”. \r\n***  \r\nОт 18.30 часа в   Клуб 7 ще се проведе среща с певеца и режисьор Люси Иларионов. \r\n***  \r\nОт 19.00 часа в МДТ „Константин Кисимов“ ще започне „Суингиращата Коледа“ – коледен концерт на Васил Петров и Биг бенд В. Търново.  \r\n***  \r\nОт 19.00 часа в ресторант „Момина крепост“ ще се проведе Коледния благотворителен бал на ТД „Трапезица 1902“.  \r\n*** \r\nОт 17.30 часа в Зала 1 на Общината ще се състои концерт „Коледно настроение“ на изпълнители от клас „Пиано“ и клас „Китара“ при НЧ „Напредък-1869“. \r\n*** \r\nВ Дом-паметник „Йордан Йовков“ ще бъде представена изложба посветена на 140 години от рождението на Адриана Будевска. \r\n*** \r\nОт 17.30 часа в галерия Галерия „Георги Петров“ на Луксор сити център ще се проведе литературна среща с Камелия Кондова и Димитър Никифоров. \r\n*** \r\nОт 17.30 часа в НЧ „Йордан Йовков - 1870 г.“ ще бъде открита Коледна изложба на Школа по изобразително изкуство с преподавател Румяна Стоянова. \r\n*** \r\nОт 18.30 часа в Младежкия център ще започне коледния концерт „Нека с песен стоплим света“  на Студио за поп-рок певци „Сарандев“ с ръководител Елена Карабельова. \r\n*** \r\nОт 18.30 часа в Концертна зала „Добрич“ ще започне благотворителният концерт „Ние вярваме в силата на таланта и подкрепяме младите творци на Добрич. Подкрепете ги и вие“.  \r\n*** \r\nОт 17.00 часа в Обредния дом ще бъде представена Коледна изложба на ОДК. \r\n*** \r\nОт 18.00 часа в зала „Васил Караиванов“ ще започне коледен концерт на Военния духов оркестър при 61-ва Стрямска механизирана бригада. \r\n*** \r\nОт 11.00 часа в Регионалния пресклуб БТА Пловдив ще се проведе пресконференция за учредяване на клуб по голф в Пловдив. \r\n*** \r\nОт 14.00 часа в Зала 1 на Апелативен съд ще се гледа дело по протест на Окръжна прокуратура и жалби на подсъдимия и на гражданските ищци срещу присъда на Окръжен съд – Пловдив, с която подсъдимият с инициали Б. А. е признат за виновен за умишлено убийство в частна вила в парк „Родопи“. \r\n*** \r\nОт 14.00 часа в конферентна зала „Империал ” в хотел „Империал\" ще се проведе заключителна пресконференция по проект „Растем заедно“. \r\n*** \r\nВ хотел „Тримонциум“ ще се проведе Майсторски клас на тема „Цифровите инфраструктури, подпомагащи достъпа до културно наследство“. \r\n*** \r\nОт 17.30 часа в хотел „Тримонциум“ ще бъде представена появи биографичната книга „Христо Стоичков. Историята“. \r\n*** \r\nОт 18.00 часа в СКЛАД ще се състои премиерата на филма „Stinky Movie“, който рекламира България като световна сноуборд дестинация. \r\n*** \r\nОт 11.30 часа в Гранд хотел „Поморие“ заместник-министърът на регионалното развитие и благоустройството Деница Николова ще съпредседателства заседание на Комитета за наблюдение на Програмата за трансгранично сътрудничество Interreg - ИПП България - Турция 2014 - 2020 г. \r\n***   \r\nОт 11.00 часа, в зала 712 етаж 7 в административната сграда на Областна администрация Разград ще се отворят ценовите предложения  на участниците в обществена поръчка с предмет: „Инженеринг – проектиране, изпълнение на строително-монтажни работи и упражняване на авторски надзор при консервация, реставрация и адаптация на Ибрахим Паша джамия в Разград“. \r\n*** \r\nОт 22.00 часа на стадион „Лудогорец арена” ще се проведе футболна среща между съставите на ПФК „Лудогорец” и ФК „Цюрих” – Швейцария.  \r\n*** \r\nОт 18.00 часа в Екомузей с аквариум членове на Клуба на пътешественика към ТД „Приста“ ще разкажат за пътуването си до Хималаите и Непал, както и подробности за обиколката на връх Манаслу. \r\n***   \r\nОт 09.00 часа, в зала „Май“ на Община Сливен,  ще се състои редовно заседание на Общинския съвет.  \r\n*** \r\nОт 18.00 часа  на пл. „Хаджи Димитър“ ще се проведе протест срещу социалната несправедливост. \r\n*** \r\nОт 19.00 часа в ресторант „Асеновец“ гражданско сдружение „Свети Георги Победоносец“ – Сливен, за пета поредна година ще награди достойни с делата си сливенци.  \r\n***   \r\nОт 17.30 часа в концертната зала на Центъра за младежки дейности и инициативи ще се състои церемонията „Спортист на годината 2018“.   \r\n*** \r\nОт 11.00 до 13.00 часа за пореден път жителите на Чепеларе организират протест в защита на Районната прокуратура в града. Място на протеста е на пешеходната пътека преди входа на ПГ „Никола Вапцаров“ в Чепеларе, като се предвижда пълна блокада на главния път Смолян – Пловдив. \r\n***   \r\nОт 10.00 часа в зала 203 на общината ще се проведе заседание на ПК „Култура, културно-историческо наследство, туризъм, интеграционна политика и вероизповедания“.  \r\n***   \r\nОт 11.00 часа в офиса на Областен информационен център – Шумен ще се проведе заключителна пресконференция по проект „Осигуряване функционирането на ОИЦ-Шумен“, финансиран по ОП „Добро управление“.  \r\n***   \r\nОт 14.00 часа в зала 203 на общината ще заседава ПК „Просвета, образование и наука”.  \r\n***   \r\nОт 16.00 часа в зала 203 на общината ще заседава ПК „Териториално развитие и селищно устройство”.", "date": "2018.12.13", "title": "Предстоящи събития в страната за 13 декември (Агенция „Фокус“)"}
{"url": "http://www.focus-news.net/news/2018/12/13/2601273/nimh-vremeto-shte-bade-predimno-slanchevo-shte-se-zadarzhi-pochti-bez-valezhi.html", "text": "През деня ще е предимно слънчево.  След обяд от югозапад облачността ще започне да се увеличава, като отначало ще е средна и висока. Ще се задържи почти без валежи. Вятърът постепенно ще се ориентира от запад-югозапад и ще е слаб до умерен. Максималните температури ще са между 3° и 8°. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще бъде предимно слънчево. Ще духа до умерен вятър от запад-югозапад. Привечер по южното крайбрежие ще се появи средна и висока облачност. Максималните температури ще са между 6° и 9°. Вълнението на морето ще е 1-2 бала. Температурата на морската вода е 8° - 9°. \r\nПреди обяд в планините ще е предимно слънчево. След обяд и привечер облачността ще започне да се увеличава и ще е средна и висока, но ще остане почти без валежи. Ще духа силен западен вятър, който привечер ще отслабне и ще се ориентира от югозапад. Максималната температура на височина 1200 метра ще е около минус 2°, на 2000 метра – около минус 8°.", "date": "2018.12.13", "title": "НИМХ: Времето ще бъде предимно слънчево, ще се задържи почти без валежи"}
{"url": "http://www.focus-news.net/news/2018/12/13/2601277/parlamentat-shte-reshi-na-parvo-chetene-dali-da-otlozhi-s-dve-godini-zabranata-za-stroene-v-neuregulirani-teritorii.html", "text": "Парламентът ще реши на първо четене дали да отложи с две години забраната за строене в неурегулирани територии. Това предвижда програмата за работа на  Народното събрание.  . Промяната е заложена в Закона за устройство на териториите. Измененията са внесени от депутата от ГЕРБ Александър Ненков и предвиждат срокът, в който да може да се строи в неурегулирани територии да бъде удължен от 1 януари 2019 г. до 1 януари 2021 г.   \r\nНа второ четене ще бъдат разгледани промени в Закона за прилагане на Общата организация на пазарите на земеделски продукти на Европейския съюз. Измененията са свързани с резултатите от одит, проведен в България от Хранителната и ветеринарна служба на Европейската комисия през ноември 2015 г. Предвидени са изменения в закона, отнасящи се до биологичното производство на земеделски и хранителни продукти. Целта на предприетите промени е националното законодателство да гарантира пълно съответствие с правно обвързващите актове на Европейския съюз за биологичното производство и етикетиране на биологични продукти и да гарантира прилагането на ефективни корективни мерки при установяване на систематични или сериозни недостатъци в работата на контролиращите лица. \r\nЧаст от промените целят оптимизиране на законовата уредба, която е достатъчна за администрирането на режима на подпомагане в лозаро-винарския сектор.  \r\nНа вниманието на депутатите се поставя и общ доклад по  законопроектите за промени в Наказателния кодекс, внесени от ПГ на ГЕРБ и от Министерски съвет. Измененията, внесени от ГЕРБ предвиждат въвеждане на правна възможност за търсене на наказателна отговорност на лицата, произвеждащи и разпространяващи нелегално акцизни стоки, така и създаване на механизъм за превенция на това нелегално производство. \r\nС внесения от Министерски съвет законопроект се транспонират текстовете на европейски директиви в националното законодателство. Част от предложенията предвиждат включване на текстове в Наказателния кодекс, които са съобразени и адекватни на сегашната фактическа обстановка и механизма на извършване на деянията по противозаконното отнемане на моторни превозни средства.", "date": "2018.12.13", "title": "Парламентът ще реши на първо четене дали да отложи с две години забраната за строене в неурегулирани територии"}
{"url": "http://www.focus-news.net/news/2018/12/13/2601276/anadolu-agencyturtsiya-sazdade-svoya-kosmicheska-agentsiya.html", "text": "„Държавен вестник“ на Турция публикува президентски указ за създаване на космическа агенция , съобщава информационната агенция на Турция  Anadolu Agency . \r\nНовата институция ще изпълнява Националната космическа програма в съответствие с политиките, определени от президента на Турция, пише в указа.  Агенцията ще притежава финансова и административна автономия, и ще има специален бюджет.    \r\nОще през август министърът на индустрията и технологията Мустафа Варанк обяви, че до края на 2018 година в страната ще бъде създадена Турска космическа агенция, както е предвидено в 100-дневния план за действие на Турция.   \r\nНовата агенция ще очертае пътя към конкурентна и специфична индустрия, каза министърът в изявлението си тогава и поясни: „Ние създаваме турска космическа агенция, за да укрепим нашата аерокосмическа промишленост, да подобрим инфраструктурата и човешките ресурси в тази област, както и да развием по-нататък нашите капацитетни възможности“.  \r\nАгенцията си поставя и задачи, свързани с развитие на дву- и многостранното сътрудничество, с установяване на международни връзки.Едновременно с това се съобразяваме и с правата на Турция в Организацията на обединените нации“, е добавил министър Мустафа Варанк. Ивелина Ватова", "date": "2018.12.13", "title": "Anadolu Agency:Турция създаде своя космическа агенция"}
{"url": "http://www.focus-news.net/news/2018/12/13/2601275/premierat-boyko-borisov-shte-uchastva-v-redovnoto-zasedanie-na-evropeyskiya-savet-v-bryuksel.html", "text": "Министър-председателят Бойко Борисов ще участва в редовното заседание на Европейския съвет на 13 и 14 декември в Брюксел. Това съобщиха от  правителствената информационна служба . \r\nТемите, които ще дискутират лидерите на 28-те страни, са Многогодишна финансова рамка 2021-2027, единния пазар, миграцията, както и противодействие на дезинформацията, външни отношения, граждански консултации по бъдещето на Европа и климатични промени. Лидерите от ЕС-27 ще обсъдят още оттеглянето на Обединеното кралство от ЕС. \r\nОчаква се канцлерът Себастиан Курц, който представлява австрийското председателство, да направи обзор на напредъка по изпълнението на заключенията от предходни заседания на Европейския съвет.", "date": "2018.12.13", "title": "Премиерът Бойко Борисов ще участва в редовното заседание на Европейския съвет в Брюксел"}
{"url": "http://www.focus-news.net/news/2018/12/13/2601279/ministar-kiril-ananiev-shte-otgovarya-na-aktualni-vaprosi-na-chlenovete-na-komisiyata-po-zdraveopazvane.html", "text": "Министър Кирил Ананиев ще отговаря на актуални въпроси на членовете на Комисията по здравеопазване. Това предвижда програмата за работа на  комисията.   Заседанието ще се проведе от 15.30 ч. в сградата на пл. „Княз Александър I” № 1, зала 130. Като точка първа от заседанието на комисията е предвидено министърът на здравеопазването Кирил Ананиев да отговаря на депутатски въпроси. Съгласно Правилника за организацията и дейността на Народното събрание в началото на заседанията на постоянните комисии, всяка първа сряда или четвъртък на месеца, ресорните министри се явяват пред съответните комисии и отговарят на актуални устни въпроси, отправени от членове на комисиите на самото заседание. Отправените въпроси следва да се отнасят до конкретни политики и не могат да съдържат искания за предоставяне на подробни числови данни. Ресорният министър, към когото е отправен въпросът, отговаря веднага след задаването му. В случай на отсъствие на министъра по уважителни причини комисията съгласувано с него определя заседанието, на което ще отговаря на актуални устни въпроси. Право на по два актуални устни въпроса има член на комисията от всяка парламентарна група, а народните представители, нечленуващи в парламентарна група, имат право общо на два въпроса. На вниманието на членовете на комисията се поставят и промени в Закона за лечебните заведения, които ще бъдат разгледани на първо четене.", "date": "2018.12.13", "title": "Министър Кирил Ананиев ще отговаря на актуални въпроси на членовете на Комисията по здравеопазване"}
{"url": "http://www.focus-news.net/news/2018/12/13/2601278/predsedatelyat-na-komisiyata-po-vatreshna-sigurnost-i-obshtestven-red-v-ns-tsvetan-tsvetanov-shte-uchastva-v-109-ata-sreshta-na-upravitelniya-savet-na-evropol-vav-viena.html", "text": "Председателят на ПГ на ГЕРБ и председател на Комисията по вътрешна сигурност и обществен ред в Народното събрание (НС) Цветан Цветанов е на работно посещение във Виена, където ще участва в 109-ата среща на Управителния съвет на Европол. Това съобщиха от пресцентъра на  ПП ГЕРБ. \r\nВ качеството си на представител на Съвместната група за парламентарен контрол на Агенцията, Цветанов ще участва в обсъжданията на управителния орган, свързани със стратегическото и многогодишно планиране на Европол. Заседанието е последната среща на ръководния орган за тази година, както и за периода на Австрийското председателство на Съвета на ЕС. \r\nВ рамките на посещението си, Цветанов ще проведе работни срещи с изпълнителния директор на Европол Катрин де Бол и председателя на Управителния съвет на агенцията Прит Паркна.", "date": "2018.12.13", "title": "Председателят на Комисията по вътрешна сигурност и обществен ред в НС Цветан Цветанов ще участва в 109-ата среща на Управителния съвет на Европол във Виена"}
{"url": "http://www.focus-news.net/news/2018/12/13/2601280/tarzhestvena-tseremoniya-politsay-na-godinata-2018-shte-se-provede-v-ndk.html", "text": "Тържествена церемония \"Полицай на годината 2018\" ще се проведе от 11.00 часа в зала 6 на НДК (вход А3). Това съобщиха от пресцентъра на  МВР . На поредното издание на церемония \"Полицай на годината 2018\", създадена и развита по инициатива на Министерството на вътрешните работи и фондация \"Доверие и закрила\", ще бъдат отличени полицейски служители и колективи, постигнали високи професионални резултати през годината.", "date": "2018.12.13", "title": "Тържествена церемония \"Полицай на годината 2018\" ще се проведе в НДК"}
{"url": "http://www.focus-news.net/news/2018/12/13/2601281/komisiyata-po-otbrana-shte-izslusha-ministar-krasimir-karakachanov-po-vaprosite-za-hraneneto-na-voennosluzheshtite.html", "text": "Комисията по отбрана ще изслуша министър Красимир Каракачанов по въпросите за храненето на военнослужещите. Заседанието ще се проведе от 14.30 ч. в зала 232 на Народното събрание на пл. \"Княз Александър I\".  \r\nМедийно разследване показа, че в продължение на три години военните се хранят без обществена поръчка за доставка на продукти и напитки. Парите, похарчени за храна на армията, са близо 31 млн. лв. В сряда парламентът отхвърли предложението на „Воля“ министърът на отбраната Красимир Каракачанов да бъде изслушан за обществените поръчки за храна на армията. След това председателят на Комисията по отбрана ген. Константин Попов обяви, че министърът ще бъде изслушан по време на заседанието на комисията.  „Ако не бъдат удовлетворени, този въпрос може да бъде поставен следващата седмица в парламента“, заяви ген. Попов. Ден по-рано от БСП също коментираха темата - Атанас Зафиров от БСП попита министър Красимир Каракачанов кои са тарикатите, които са се опитали да откраднат 31 млн. лв. от армията за храненето на военнослужещите. \r\nНа вниманието на членовете на комисията се поставят промени в Закона за преминаването през и пребиваването на територията на Република България на съюзнически и на чужди въоръжени сили, който ще бъде разгледан на второ четене. Като част от измененията се предлага да влезе в сила възможността за издаване на български лични документи с електронна идентификация, които са част от новото поколение документи от 1 януари 2020 г. Основната част от измененията са свързани с въвеждането на документ – карта на служител в структура на НАТО и на зависимо лице на такъв служител. Дневният ред предвижда още на закрито заседание да се  представи на информация относно изпълнение на разходната част на бюджета на Министерството на отбраната за 2018 г. по основни направления и проекти, реализирани икономии и планове за усвояване до края на годината.", "date": "2018.12.13", "title": "Комисията по отбрана ще изслуша министър Красимир Каракачанов по въпросите за храненето на военнослужещите"}
{"url": "http://www.focus-news.net/news/2018/12/13/2601283/zam-ministar-denitsa-nikolova-shte-sapredsedatelstva-zasedanie-na-komiteta-za-nablyudenie-na-programata-za-transgranichno-satrudnichestvo-balgariya-turtsiya-v-pomorie.html", "text": "Заместник-министърът на регионалното развитие и благоустройството Деница Николова ще съпредседателства заседание на Комитета за наблюдение на Програмата за трансгранично сътрудничество Interreg - ИПП България - Турция 2014 - 2020 г. Форумът ще се проведе от 11.30 часа в Гранд хотел „Поморие“ в Поморие. Това съобщиха от пресцентъра на  министерството . \r\nВ рамките на заседанието ще бъде представен  напредъкът по изпълнението на Програмата за трансгранично сътрудничество, резултатите от оценката по втората покана за набиране на проектни предложения, представяне на проектите, предложени за финансиране по приоритетните оси „Околна среда“ и Устойчив туризъм и др.  \r\nПредвидено е и посещение на  Регионален исторически музей -Бургас  за представяне на проекта „Общото културно-историческо наследство извън границите“, финансиран по програмата.", "date": "2018.12.13", "title": "Зам.-министър Деница Николова ще съпредседателства заседание на Комитета за наблюдение на Програмата за трансгранично сътрудничество България - Турция в Поморие"}
{"url": "http://www.focus-news.net/news/2018/12/13/2601285/120-fazana-shte-badat-pusnati-v-edin-ot-lesoparkovete-na-sofiya.html", "text": "120 фазана ще бъдат пуснати в един от лесопарковете на София. Това съобщиха от пресцентъра на  Столична община . Инициативата е на Съюза на ловците и риболовците в България и се осъществява с подкрепата на район „Изгрев“ на Столичната община. Повод е 120-ата годишнина от създаването на Съюза на ловците и риболовците. В събитието ще участват ученици от район „Изгрев“, кметът на София Йорданка Фандъкова, Васил Василев – председател на Управителния съвет на  Съюза на ловците и риболовците в България, директорът на Агенцията за закрила на децата д-р Лилова и кметът на район „Изгрев“ Цветомир Жеков.  \r\nДецата ще научат повече за живота на фазаните, начинът им на живот, хранене, разселване и ще ги пуснат в природата.", "date": "2018.12.13", "title": "120 фазана ще бъдат пуснати в един от лесопарковете на София"}
{"url": "http://www.focus-news.net/news/2018/12/13/2601282/denyat-13-dekemvri-v-balgarskata-istoriya.html", "text": "През 1877 г.  в хода на Руско-турската война Западният отряд на генерал Гурко започва преминаване през Орханийския балкан. През 1879 г. е основано първото българско земеделско училище \"Образцов чифлик\". Създадено е в държавното стопанство \"Номуне чифлик\" край Русе по предложение на Григор Димитров Начович. 1915 г. - Българската армия преминава към позиционна война на Южния фронт на Първата световна война. Година по-късно пак в хода на войната българските войски преминават р. Яломица в Румъния. \r\nНа тази дата е родена  актрисата Адриана Будевска. На 13 декември умират: политикът Михаил Сарафов, а при измръзване на Витоша умира министърът на външните работи Иван Башев. \r\n2010 г. \r\nС почетен знак „Златен век” са отличени музикантите от група „ФСБ“ (настоящите към този момент членове са Румен Бояджиев, Константин Цеков и Иван Лечев). „Златен век“ е почетен знак на Министерството на културата, който се присъжда за изключителен принос към българската култура и за развитие на културното сътрудничество. \r\n2007 г. \r\nПри влизане в сила на Договора от Лисабон за изменение на Договора за Европейския съюз и на Договора за създаване на Европейската общност, подписан на този ден в Лисабон (ратифициран със закон - ДВ, бр. 36 от 2008 г.), броят на членовете на Европейския парламент от България се увеличава на 18. При приемане на решение от Европейския съвет броят на членовете на Европейския парламент за мандата 2009–2014 г. да бъде приведен в съответствие с Договора от Лисабон за изменение на Договора за Европейския съюз и на Договора за създаване на Европейската общност осемнадесетият мандат се получава от \"Синята коалиция\", представена в Европейския парламент с най-голям неоползотворен остатък. В съответствие с това по-късно, след декември 2009 г., осемнадесетият избран от България евродепутат става Светослав Малинов. \r\nЛистите, получили най-голям брой гласове в даден избирателен район, са: \r\n- ГЕРБ - Благоевград (24%), Варна (26%), Велико Търново (26%), Габрово (31%), Добрич (22%), Ловеч (26%), Монтана (25%), Пазарджик (23%), Перник (23%), Плевен (23%), Пловдив 16 (31%), Пловдив 17 (26%), Русе (25%), Сливен (29%), Смолян (25%), София 23 (27%), София 24 (29%), София 25 (35%), Стара Загора (25%), Хасково (24%) (общо 20) \r\n- Коалиция за България - Видин (32%), Враца (27%), Кюстендил (26%), София Област (27%), Ямбол (27%) (общо 5) \r\n- ДПС - Кърджали (69%), Разград (58%), Силистра (43%), Търговище (47%), Шумен (32%) (общо 5) \r\n- Атака - Бургас (21%) (общо 1) \r\n2001 г. \r\nНа 13 и 14 декември премиерът Симеон Сакскобургготски е на официално посещение в Германия. Това е първата официална среща на германския канцлер Герхард Шрьодер с български премиер. \r\nПосещението на българския премиер започва със среща с берлинския кмет Клаус Воверайт, на която присъства и софийският кмет Стефан Софиянски. Воверайт акцентира на връзките между двете столици в химическата и фармацевтичната промишленост, водоснабдяването и електротехническата индустрия. В делегацията на Сакскобургготски участват още министърът на околната среда и водите Долорес Арсенова, заместник-министърът на икономиката Любка Качакова и председателят на ПГ на НДСВ Пламен Панайотов. Делегацията гостува и на председателя на Бундестага Волфганг Тирзе. \r\n1996 г. \r\nСветият синод на Българската православна църква получава официална регистрация по член 16 от Закона за вероизповеданията. \r\nСвети Синод е названието на управлението на всяка православна автокефална църква. Управлението на православната църква символно се осъществява от Светия синод на Вселенската патриаршия в Истанбул с председател Вселенския патриарх. Главата на всяка православна църква се излъчва от местния Свети Синод — това е патриархът, който е равен по ранг на Вселенския патриарх. Обръщението към патриархът е „Ваше светейшество“, а към член на Светия синод — „Ваше високопреосвещенство“, ако е митрополит, или „Ваше преосвещество“, ако е епископ. \r\n1935 г. \r\nС постановление на правителството е създадена Столична общинска банка. Първоначалната и задача е да улеснява нуждаещите се бедни столични граждани с парични средства срещу залог на вещи. Банката улеснява и петхилядната общинска администрация с аванси и заеми срещу заплатите им. Една от съществените задачи на тази структура е тя да стане банка на стопанските предприятия на общината. \r\n1916 г. \r\nВ хода на Първата световна война българските войски преминават р. Яломица в Румъния. \r\n1915 г. \r\nБългарската армия преминава към позиционна война на Южния фронт на Първата световна война. \r\n1909 г. \r\nВ София се провежда учредителен конгрес на Централния съюз на българските земеделски кооперации (363 кооперации), отцепил се от Главния съюз. В него остават 151 кооперации. От 14 декември 1909 г. негов орган е вестник \"Българска кооперация\". Двете организации се обединяват през 1914 г. в Общ съюз на българските земеделски кооперации. \r\nЦелта на съюзите е да защитават интересите на земеделските кооперации. Най – напред възниква Главният съюз на земеделските кооперации. Той е основан на 11 ноември 1907 г. В него първоначално се включват 240 от съществуващите общо по това време в България 369 земеделски кооперации. Членовете на съюза се подразделят на 3 групи: редовни, почетни и кореспонденти. Редовни членове са кредитните земеделски сдружения, потребителските и производителните кооперативни дружества. Към почетните и кореспондентите се присъединяват лица със заслуги към кооперативното движение. Те се одобряват от конгреса на съюза. \r\n1895 г. \r\nОфицерите от Мелнишкото въстание се отцепват и избират Македонски комитет с ръководители Антон Бозуков, Наум Тюфекчиев и Йордан Венедиков. \r\nМелнишкото въстание е организирано през пролетта на 1895 г. от Македонския комитет (по-късно: Върховен македоно-одрински комитет). Първоначално в Македония се изпращат като авангард и за разузнаване няколко малки чети с обща численост от около 800 души. Воденето на отрядите се предоставя на войводи, командването им – на офицери от Българската армия, сред които са Б. Сарафов, Д. Венедиков и други. Отрядите и четите се прехвърлят през юни и юли 1895 г., но действията им завършват без успех. Разгромът на отрядите и четите е свързан с многобройни жертви. \r\n1879 г. \r\nОсновано е първото българско земеделско училище \"Образцов чифлик\". То е създадено като практическо земеделско училище в държавното стопанство \"Номуне чифлик\" край Русе по предложение на Григор Димитров Начович. Открито е на 27 ноември 1883 г. \r\n1877 г. \r\nВ хода на Руско-турската война Западният отряд на генерал Гурко започва преминаване през Орханийския балкан. \r\nПредвид настъпващата зима турското командване предвижда затишие във военните действия. От своя страна руското командване планира да разгроми противниковите сили в районите на старопланинските проходи и като прехвърли войските си южно от Балкана, да създаде условия за преследване на противника. \r\nФорсирането на планината се възлага на три отряда. Западният (генерал Гурко) трябва да премине в района на Арабаконашкия проход. Южният (генерал Радецки) форсира през района на Шипченския проход. С него действа и част от българското опълчение. Отрядът на генерал Карцов има спомагателна задача - като премине в района на Троянския проход, да отвлече вниманието и част от силите на противника. \r\nПръв на 13 декември започва действията си Западният отряд, на 23 го последва отрядът на ген. Карцов, а на следващия ден преминава в настъпление и Южният отряд. За 4-6 денонощия в борба със снежната стихия те унищожават турските войски по проходите и излизат южно от Балкана. Съществена помощ на руските войски оказва местното население. Осъществено с изненада, зимното форсиране на Стара планина създава условия за стратегическо преследване от руската армия на отстъпващия към Одрин противник. \r\n1877 г. \r\nСръбският княз Милан IV подписва в Белград прокламация за влизането на Сърбия във войната срещу Турция. \r\nМилан Обренович е сръбски княз под името Милан IV, от 1868 г. до 1882 г. и после крал под името Милан I, от 1882 г. до 1889 г. През 1875 г. се жени за Наталия Кечко, дъщеря на руски полковник. Абдикира през 1889 г. в полза на сина си Александър. Подтикнат от Австрия след Съединението на България с Източна Румелия (1885 г.), Милан обявява война на княжеството на 2 ноември 1885 г. Войските му са разбити при Сливница (8 ноември) и при Пирот (15 ноември). \r\n1858 г. \r\nРуският посланик в Цариград Аполинари Бутенев се среща с патриарх Кирил, за да го запознае с позицията на руското правителство по българския църковен въпрос. Патриаршията получава уверения, че Русия ще зачита нейните права и ще се противопоставя на евентуалното разединение на православието. Същевременно руският посланик информира патриарх Кирил, че правителството в Петербург ще подкрепи исканията на българското население за богослужение и училища на роден език, за назначаване на български свещеници и владици и за облекчаване на владичината. На тази дата са родени: \r\n1954 г. \r\nРодена е Росица Ганева - българска естрадна изпълнителка. Сценична дейност започва с трио \"Обектив\" (1974 г.). Участва във фестивалите в Дрезден - \"Шлагер-фестивал\" (1975 г.), ЧССР (бивша) - \"Интерталант\" (1976 г.), Слънчев бряг - \"Златният Орфей\" (1976 г.). Концертира в България и зад граница. \r\n1929 г. \r\nРодена е Богдана Екимова Зидарова - българска писателка, авторка на стихове и проза за деца и юноши. Завършва немска филология в СУ ”Св. Климент Охридски” (1952 г.). Работи като редактор в издателство \"Народна младеж\" и вестник \"Литературен фронт\". Печата за пръв път в сп. \"Септември\" (1957 г.). Съставителка на антологията \"Съвременни скандинавски поети\" (1971 г.), преводачка. Нейни стихове са превеждани на украински, арменски, румънски и други езици. \r\n1892 г. \r\nУмира Никола Бацаров - български възрожденец, учител, борец за църковна независимост, журналист и обществен деец. Завършва училището в Куручешме (Цариград), продължава заниманията си при Неофит Рилски. Учителства в Мачин (Северна Добруджа), Русе и Шумен и др. Сътрудничи на Г. С. Раковски и на радикалната \"партия\" при решаването на църковния въпрос. След Освобождението е кмет на Нови Пазар, мирови съдия. Бацаров е автор на мемоарите \"Животоописанието ми\", издадени едва през 1986 г. \r\n1878 г. \r\nРодена е Адриана Будевска – българска драматична актриса. Родена е в град Добрич. Завършва драматичното училище при московския Малий театър. Започва да играе в столичната трупа \"Сълза и смях\", а след това се изявява в Народния театър. От 1937 г. до 1948 г. живее при сина си в Южна Америка. Умира на 9 декември 1955 г. в София. На тази дата умират: \r\n1995 г. \r\nУмира Христо Николов Хаджихристов - български библиотековед, доктор по педагогика. Той е роден в Горна Оряховица. Завършва право в СУ “Св. Климент Охридски” (1950 г.). Методист и завеждащ методичния отдел на НБИВ в Пловдив (1956-1961 г.). Аспирант в Московския институт по култура (1961-1964 г.), където защитава дисертация “Современное состояние и пути развития окружних библиотек в Болгарии” (1964 г.). Научен сътрудник и завеждащ НМЦ на НБКМ (1965-1972 г.), старши научен сътрудник II ст. (1972 г.), научен секретар и председател на научен съвет (1977-1989 г.), зам.-директор (1981-1989 г.). Хоноруван преподавател в ДБИ (1969-1989 г., преподавател по “История на книгите и библиотеките”, “Мениджмънт и маркетинг на библиотеките” във ВТУ (1992-1995 г.). Има над 230 статии и студии, публикувани у нас и в чужбина. Член на СНС по литературознание към Института по литературознание при БАН. \r\n1972 г. \r\nУмира Вера Игнатиева – българска драматична актриса. Родена е на 15 април 1877 г. в Цариград. Завършва Виенската драматична школа, специализира в Париж, Берлин и Москва. Играе в Народния театър от 1904 г. до 1923 г. Пресъздава образите на Розина от \"Севилския бръснар\", Луиза от \"Коварство и любов\", Дорина от \"Тартюф\" и други. \r\n1971 г. \r\nУмира Иван Башев - министър на външните работи. Умира в резултат на измръзване по време на поход във Витоша. \r\nИван Башев е роден на 8 февруари 1916 г. в София. Завършва Юридическия факултет на Софийския университет. През 1943 г. е интерниран в концлагера “Еникьой”. От 1946 г. е член на БКП. От 1962 г. е член на ЦК на БКП. В периода 1957 г. – 1961 г. е заместник – министър на просветата и културата. От 1961 г. до 1962 г. е заместник–министър на външните работи. От 1962 г. е министър на външните работи. \r\n1924 г. \r\nУмира Михаил Сарафов - български обществен, политически и държавен деец. Роден е на 14 февруари 1854 г. в Търново. Завършва гимназия в Загреб, а след това и Математическия факултет на Мюнхенския университет. По-късно слуша лекции по математика и политическа икономия в Париж. Участва в Старозагорското въстание 1875 г. и в Априлското въстание 1876 г. Има заслуги за полагане основите на българската статистика. Заема различни държавни постове: министър на народното просвещение (17 декември 1880 г. – 29 април 1881 г.), министър на финансите (1 януари – 29 юни 1884 г., 9 март 1902 г. –5 май 1903 г.), министър на вътрешните работи (19 февруари 1901 г. – 9 март 1902 г.). От 1904 г. преминава на дипломатическа работа и до 1909 г. е дипломатически представител на България в Цариград, а от 1909 г. до 1912 г. заема същия пост във Виена. През 1913 г. е представител на българското правителство в Солун. Участва и в състава на българската делегация за сключването на Ньойския мирен договор 1919 г. след края на Първата световна война (1914–1918 г.). Михаил Сарафов е един от лидерите на Прогресивнолибералната партия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.12.13", "title": "Денят 13 декември в българската история"}
{"url": "http://www.focus-news.net/news/2018/12/13/2601274/diskusiya-na-tema-izbori-prozrachnost-i-doverie-shte-se-provede-v-prezidentskata-institutsiya.html", "text": "От 10.30 часа по инициатива на президента Румен Радев на „Дондуков“ 2 ще се проведе дискусия на тема „Избори - прозрачност и доверие“. Това съобщиха от   прессекретариата на държавния глава.  За участие в срещата са поканени представители на законодателната, изпълнителната и съдебната власт. Участие ще вземат и експерти от институции и организации, ангажирани с провеждането, организацията и сигурността на изборния процес.", "date": "2018.12.13", "title": "Дискусия на тема „Избори - прозрачност и доверие“ ще се проведе в президентската институция"}
{"url": "http://www.focus-news.net/news/2018/12/13/2601284/tass-skorosten-vlak-v-turtsiya-deraylira.html", "text": "Руската телеграфна агенция съобщава за произшествие със скоростен влак в Турция, има и пострадали, съобщава  ТАСС , като се позовава на телевизионния канал Haberturk \r\n Скоростният влак по маршрута Анкара-Коня е излязъл от релси в ранните часове на четвъртък. \r\nПо данни на вестник Sabah, най-малко два вагона са се обърнали. \r\nHaberturk съобщава и за пострадали, но в момента не се уточнява какъв е техният брой.  На мястото на произшествието има медицински екипи и спасителни отряди. Ивелина Ватова", "date": "2018.12.13", "title": "ТАСС: Скоростен влак в Турция дерайлира"}
{"url": "http://www.focus-news.net/news/2018/12/13/2601286/denyat-13-dekemvri-v-svetovnata-istoriya.html", "text": "В далечната 1519 година експедицията на португалския мореплавател Фернандо Магелан пристига в Бразилия. Великите географски открития продължават: през 1577 година експедицията на Франсис Дрейк потегля от английското пристанище Плимут, за да се превърне в първото в британската история (и второто след Магелан) околосветско плаване. В 1642 г. пък нидерландският мореплавател Абел Тасман открива Нова Зеландия.  \r\n13-годишният Моцарт излиза на първата си сценична изява през 1769 г. \r\nПрезидентът на САЩ Удроу Уилсън прави първата визита на американски държавен глава в Европа през 1918 г.  \r\nДве години по-късно: Обществото на народите учредява Международния съд в Хага. През 1937 г. японските войски превземат китайския град Нанкин, като в следващите дни избиват над 200 000 китайци.  \r\nНа 13 декември са родени: германският поет Хайнрих Хайне и италианският драматург Карло Гоци. На тази дата умира художникът Николай Рьорих.  \r\n2014 г. \r\nИндия и Русия подписват споразумения за инфраструктура, ядрена енергия и отбрана. \r\n2014 г. \r\nСъпругата на принца престолонаследник на Тайланд Вачиралонгкорн, принцеса Срирасм, се отказва от кралския си статут след разследване за корупция на нейни роднини. Кралят на Тайланд Пхумипхон Адунядет ѝ дава развод. \r\n2014 г. \r\nХиляди хора участват в протестни шествия срещу полицейското насилие в много американски градове. Само в Ню Йорк излизат над 30 000 човека. Демонстрантите настояват независима прокуратура да разследва използването на прекомерна сила от полицията. \r\n2013 г. \r\nВ Египет е регистрирана най-ниската температура от 122 години насам - плюс 7°. За първи път от 10 години в Кайро вали сняг. \r\n2012 г. \r\nМинистрите на финансите от Еврозоната отпускат нова финансова помощ на Гърция в размер на 34 милиарда долара. \r\n2012 г. \r\nВеликобритания възобновява добива си на шистов газ. \r\n2011 г. \r\nВ Куала Лумпур положи клетва новият президент на Малайзия Абдул Халим Шах. \r\n2011 г. \r\nКонгресът на Либерално-демократическа партия на Русия издига кандидатурата на Владимир Жириновски за президент на Русия. \r\n2003 г. \r\nБившият иракски президент Саддам Хюсейн е заловен близо до родния му град Тикрит. \r\n2002 г. \r\nРазширяване на ЕС: Европейският съюз обявява, че Кипър, Чехия, Естония, Унгария, Латвия, Литва, Малта, Полша, Словакия и Словения стават пълноправни членки на съюза на 1 май 2004 г.. \r\n2001 г. \r\nВъоръжена група ислямисти атакува сградата на парламента на Индия. \r\n1981 г. \r\nПолският президент генерал Войчех Ярузелски въвежда военно положение в Полша, което е насочено срещу профсъюза \"Солидарност\". Извънредните мерки предотвратяват намесата на Варшавския договор и навлизането на съветски войски по подобие на събитията от времето на “Пражката пролет” в Чехословакия. \r\n1976 г. \r\nОткрит е най-дългият транзитен авиомаршрут – Сидни - Сан Франциско. \r\n1974 г. \r\nМалта е провъзгласена за република. Денят е обявен за Национален празник на страната. \r\nМалта е държава в Южна Европа. През 1800 г. тя е завладяна от Великобритания и е превърната в нейна колония и военноморска база. През 1947 г. британското правителство предоставя на Малта вътрешно самоуправление. От 1964 г. Малта получава независимост в рамките на Общността. Малта е членка на ООН от 1964 г. \r\n1967 г. \r\nГръцкият крал Константин II напуска Гърция със семейството си след неуспешен опит за контрапреврат срещу военната хунта. \r\nКрал Константин Втори е роден на 2 юни 1940 г. Той е гръцки крал от 6 март 1964 г. от династията на Глюксбургите. Завършва аристократичния колеж “Анаврит” и юридическия факултет на Атинския университет. През 1958-1959 г. е в САЩ. Провъзгласен е за крал след смъртта на баща си, крал Павел I. След идването на власт на военната хунта (1967 г.) бяга в Рим. До 1973 г., когато Гърция е обявена за република, е крал в изгнание. \r\n1966 г. \r\nАмериканската авиация за първи път бомбардира столицата на Северен Виетнам - Ханой. \r\nСлед японската окупация в периода 1940-1945 г. Виетнам е обявен за независима република (1945 г.). Опитът на Франция да възстанови контрола си върху региона завършва с неуспех, въпреки продължителната война (1946-1954 г.). Женевската конференция (1954 г.) разделя страната по 17-тия паралел на Северен и Южен Виетнам. От 1958 г. под председателството на Хо Ши Мин Северен Виетнам започва периодични нахлувания с партизански части в Южен Виетнам, като в сраженията се включват и военни части на САЩ (на страната на Южен Виетнам). САЩ постоянно увеличават военното си присъствие там, като през 1969 г. броят на войниците е 550 000. След северновиетнамска офанзива през 1972 г. започва изтегляне на американските войски, което завършва окончателно през 1973 г. 2 години по-късно правителството на Южен Виетнам, начело с Нгуен Ван Тхо, е свалено. Страната е официално обединена отново на 2 юни 1976 г. Присъединява се към Съвета за икономическа взаимопомощ през 1978 г. През същата година Виетнам нахлува в съседна Камбоджа (Кампучия), с което спомага за свалянето на управляващия режим и за установяването на проруско правителство. В съюз с Камбоджа Китай нахлува за кратко във Виетнам през 1979 г. През 1992 г. е приета нова конституция и е учредена президентска институция. \r\n1959 г. \r\nИзбран е първият президент на Кипър - Спирос Киприану \r\nТой печели 144 501 гласа срещу 71 753 гласа на Йоан Клеридес. В първото си публично изявление Макариос призовава към сътрудничество между гърци и турци в духа на искреност, уважение към правата на другия и истинско разбиране на общите интереси. \r\n1942 г. \r\nХитлер провъзгласява Антон Мусарт за ръководител на Холандия. \r\n1941 г. \r\nВ хода на Втората световна война след внезапната атака на японците над Филипините са унищожени половината американски ВВС в Тихия океан. \r\n1920 г. \r\nОбществото на народите учредява Международния съд в Хага. \r\nМеждународният съд в Хага е главният съдебен орган на ООН, със седалище в Хага. Разглежда правни спорове между държавите, свързани с нарушаване на международни договори и задължения или възникващи при тяхното тълкуване. Приема задължителни решения по всички спорове, които държавите му предоставят за разглеждане. Дава консултативни заключения по правни въпроси и по искане на Общото събрание, на Съвета за сигурност и на други органи на ООН. \r\n1918 г. \r\nТомас Уилсън е на посещение в Европа. Това е първата визита на американски президент в Европа. \r\nТомас Удроу Уилсън е американски общественик, политик и държавник. Роден е през 1856 г. Той е 28-ят президент на САЩ (1913-1921 г.); член на Демократическата партия. На президентския пост се проявява като “прогресивен реформатор”, прокарва много либерални закони, с които спечелва уважението на всички кръгове на американското общество. В политиката е последователен либерал. Неговото правителство обявява война на Германия (6 април 1917 г.) като по този начин САЩ се намесват в Първата световна война. Предлага програма на мира, т. нар. “14 точки на президента Т. Уилсън”, с която апелира за сключване на справедлив мир в Европа и зачитане правата и националното достойнство на всички европейски народи. Великобритания и Франция не се съобразяват с призивите на Уилсън и налагат на Европа несправедливите Парижки договори, които не са ратифицирани от американския сенат. След завършване срока на президентството Уилсън се оттегля от активна политически дейност. През 1919 г. получава Нобелова награда за мир (1919 г.). Умира през 1924 г. \r\n1917 г. \r\nПо заповед на атаман Петлюра всички украински войскови части извън Украйна са подчинени на украинския военен съвет и се задължават да се върнат в страната. \r\nСимон Васильевич Петлюра (1879-1926 г.) е украински политически деятел, член на Украинската социалдемократическа работническа партия. Той е един от ръководителите на борбата за независимост на Украйна по време на Руската гражданска война и за кратко заема поста президент на Украйна. Обвиняван за масовите антисемитски погроми през този период, той е убит в Париж през 1926 г. от украински емигрант с еврейски произход. \r\n1903 г. \r\nИтало Марсиони патентова фунийката за сладолед. \r\n1883 г. \r\nУстановена е граница между Онтарио и Манитоба (Канада). \r\nОнтарио е провинция в Южна Канада. Площта й е 1 068 600 кв. км. Населението е 9 140 000 жители. Административният център е град Торонто. \r\nМанитоба е провинция в Централна Канада. Площта й е 650 100 кв. км. Населението е 1 075 000 жители. Административният център е Уинипег. \r\n1877 г. \r\nБританският външен министър лорд Дерби връчва на руския посланик в Лондон граф П. Шувалов меморандум, с който английското правителство се обявява против евентуалните промени в статуквото на Цариград, Босфора и Проливите. \r\nЕдуард Станли Дерби е петнадесетият граф на Дерби. Той е министър на външните работи и на колониите. Осигурява контрола на Англия над Суецкия канал. Като министър на външните работи приема и изслушва на 2 октомври 1876 г. българските пратеници Драган Цанков и М. Балабанов. \r\n1862 г. \r\nПо време на Американската гражданска война, в битката при Фредериксбърг южняците разбиват Севера. \r\nБитката при Фредериксбърг завършва с решителна победа за силите на Конфедерацията. Повече от 120 000 души войска на Съюза под командването на Амброуз Бърнсайд са посрещнати от конфедерационните сили, наброяващи 78 хиляди души под командването на Робърт Лий. Съюзническата атака се проваля и причинява 12 500 жертви, докато Конфедерацията от своя страна дава 5000 жертви. Бърнсайд е освободен от командването, а победата възстановява бойния дух на конфедеративните сили, спаднал след загубата на Битката при Антайтам. \r\n1789 г. \r\nВъв Франция новата власт създава Националната гвардия като основна сила на революцията. \r\nВеликата френска революция (1789-1799 г.) е период на революционни преобразования във Франция, който слага край на абсолютизма. На 5 май 1789 г. крал Луи XVI свиква Генералните щати след прекъсване от 175 години; на 17 юни депутатите от третото съсловие, либерално настроените аристократи и духовници се обявяват за Национално събрание, а на 9 юли Националното събрание се обявява за учредително. На 14 юли 1789 г. в Париж избухва въстание. На 4 август Националното събрание приема декрети за премахване на съсловните привилегии, феодалните права и повинностите; провъзгласено е равноправие на всички пред закона; а на 26 август Националното събрание приема Декларация за правата на човека и гражданина. През 1790 г. Учредителното събрание премахва деленето на съсловия и аристократичните титли и гербове, а кралят полага клетва за вярност към конституционното правителство. На 3 септември 1791 г. Учредителното събрание приема конституция, която разделя властта на законодателна, изпълнителна и съдебна, избирателното право се основава на имуществения ценз, а през октомври започва да действа еднокамарно Законодателно събрание. На 22 септември 1792 г. Франция е обявена за република, а на 21 януари 1793 г. Луи XVI е екзекутиран. През юни 1793 г. се установява диктатура на якобинците начело с М. Робеспиер, начало на масов терор. На 27 юли 1794 г. срещу Робеспиер е извършен преврат, той е свален и екзекутиран. През юли 1795 г. е приета нова конституция, потвърдена по-късно с референдум, законодателната власт се упражнява от орган с 2 камари, изпълнителната - от Директория. Последната поема властта през октомври. През 1799 г. Наполеон извършва държавен преврат и сваля Директорията, с което се слага край на революцията. \r\n1772 г. \r\nСлед 15 месечна борба с чумата в Москва отново са отворени правителствените учреждения. \r\n1769 г. \r\nЗапочва първата сценична изява на 13-годишния Моцарт. \r\nВолфганг Амадеус Моцарт е германски композитор. Проявява изключителни музикални способности още в детските си години. В Париж Моцарт издава първите си 2 композиции. През 1767 г. заминава за Виена, където пише 2 малки опери и тържествена меса. В Милано представя операта си “Митридат, цар Понтийски”. В Залцбург става диригент на капелата на местния архиепископ и създава оратория, операта “Сънят на Сципион”, симфонии, меси, концерти, камерна музика и др. През 1781 г. излиза операта “Идоменей”. Връща се във Виена и представя комичната опера “Отвличане от сарая”. През следващите години композира оперите “Сватбата на Фигаро”, “Дон Жуан”, “Cosi fan tutte” (“Така правят всички”), “Вълшебната флейта”, а в годината, когато умира (на 35 години), създава “Реквием”. Освен опери, Моцарт композира редица симфонии, маршове, танцова музика, серенади, квинтети, квартети, дуети, сонати за цигулка, сонати за пиано и др. \r\n1742 г. \r\nРуската императрица Елисавета заповядва да бъдат изгонени всички евреи от територията на Русия и Украйна. \r\nЕлисавета Петровна е руска императрица от 25 ноември 1741 г. Родена е през 1709 г. Заема престола след дворцов преврат, при който е свален и затворен в крепост малолетният император Иван VI Антонович. Императрицата умира през 1762 г. \r\n1642 г. \r\nХоландският мореплавател Абел Тасман открива Нова Зеландия. \r\nАбел Тасман е нидерландски мореплавател, изследовател на Океания и Австралия (1642-1644 г.). Открива островите Тасмания, Нова Зеландия, Тонга, Фиджи и др. През 1644 г. изследва северните и северозападните брегове на Австралия до залива Карпентерия. На Тасман са наречени остров, море и подводна котловина. На снимката - Кораб от XVII в. построен за далечни плавания; Тасман пътува с подобен, когато кръстосва Тихи океан. \r\n1577 г. \r\nАнглийската ескадра начело с Франсис Дрейк отплава от английското пристанище Плимут с цел да нападне испанските колонии по тихоокеанското крайбрежие на Америка. По-късно експедицията взема неочакван обрат и се превръща в първото в британската история (и второ след Магелан) околосветско плаване. Франсис Дрейк става първият ръководител на такова плаване, завърнал се успешно. \r\n1519 г. \r\nЕкспедицията на Магелан пристига в Бразилия. \r\nФернандо де Магелан е португалски мореплавател. Роден е през 1480 г. Експедицията на Магелан има за цел да намери път през Южна Америка към бреговете на Азия. Тя потегля от Испания през 1519 г. с 5 кораба. Минава край бреговете на Южна Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе през 1521 г. Неговият помощник Себастиан дел Кано връща остатъците от Магелановата експедиция в Испания. Тази експедиция е първото околосветско пътешествие, продължило 3 години и 14 дни. Чрез нея е доказана целостта на световния океан и кълбовидната форма на Земята. На тази дата са родени: \r\n1883 г. \r\nРоден е Агоп Карапетович - арменски график и живописец. Учи в Мюнхен в студията на А. Ажбе (1903-1905 г.) и в Мюнхенската художествена академия (1905-1907 г.). Завръща се в Армения през 1918 г. По-известни графики: “Арменски герой” (1921 г.); илюстрации към приказката “Азарян Бюлбюл” (1925 г.), към “Книга за пътя” от Е. Чаренц (1933 г.), “Стихове и легенди” от М. Горки (1934 г.), “Антология на арменската поезия” (1936 г.), “Арменски народни приказки” (1956 г.) и др. Някои живописни платна: “Улица в Тебриз” (1922ж), “В село Гарни” (1957 г.) и др. \r\n1816 г. \r\nРоден е Ернст Вернер фон Сименс - немски изобретател, основал с тримата си братя прочутата едноименна компания. \r\nЕрнст Вернер фон Сименс (Siemens) е немски инженер и изобретател. Отначало служи като артилерийски офицер в пруската армия, а след това се занимава с научни изобретения, подпомаган от двамата си братя Карл Вилхелм и Фридрих. През 1849 г. построява първата подземна телеграфна линия между Берлин, Аахен и Франкфурт. Заедно с Халске основава в Берлин голяма фабрика за строеж на телеграфни апарати. Изобретява електрически пирометър, постояннотокови електрически машини, електрически лампи с регулатори и др. През 1886 г. дарява на германското правителство 500 000 златни марки за основаване на институт за приложни науки. Автор е на няколко научни труда. Създател е на големите фирми “Сименс - Халске” и “Сименс - Шукерт”. Умира през 1892 г. \r\n1797 г. \r\nРоден е Хайнрих Хайне ­ немски поет и публицист. Хайне е роден в Дюселдорф. Учи в юридическия факултет, но посещава и курсове по филология и философия. През периода 1821 г. – 1823 г. слуша лекции на Хегел. От 1831 г. е в емиграция в Париж. Представител е на революционно-демократичната линия в немската литература. Хайнрих Хайне умира на 17 февруари 1856 г. в Париж. \r\n1720 г. \r\nРоден е Карло Гоци - италиански драматург. Защитава традицията на комедия дел арте. Създава нов жанр - театрална приказка (фиаба). Създава \"Турандот\", \"Любовта на трите портокала\", \"Кралят елен\". Някои от пиесите му служат за основа на либрета на опери на Дж. Пучини, С. Прокофиев и други. \r\n1553 г. \r\nРоден е Анри IV - първият френски крал от Бурбоните, извел страната от кризата след религиозните войни. Укрепва френската монархия. \r\nАнри е френски крал от 1589 г. до 1610 г. От 1572 г. е крал на Навара. Той е ръководител на хугенотите по време на Религиозните войни във Франция. През 1593 г. приема католицизма. Издава Нантския едикт, който слага край на Религиозните войни във Франция и предоставя религиозни и политически права на хугенотите. На тази дата умират: \r\n1947 г. \r\nУмира Николай Константинович Рьорих – руски художник, археолог, пътешественик, общественик. Роден е на 9 октомври 1874 г. в Петербург. Учи едновременно в Петербургската художествена академия (1893-1897 г.) и в Юридическия факултет на Петербургския университет, който завършва през 1898 г., посещава лекции в Историко-филологическия факултет. Специализира живопис при Ф. Кормон в Париж (1900-1901 г.). Секретар е на Дружеството за поощряване на изобразителното изкуство (от 1901 г.) и директор на рисувателното училище към дружеството (1906-1918 г.). Действащ член е на Петербугската художествена академия (от 1909 г.). Член е на обединението \"Свят на изкуствата\" (негов председател е от 1910 г. до 1919 г.). От края на 90-те години на ХIХ в. се занимава активно с археология, интересува се от езическата, славянската и скандинавската древност. Неговият художествен метод се изразява в свързване на постиженията в историята и вечната природа: цикъла \"Началото на Русия. Славяни\". Ранни творби : \"Отвъдморски гости\", (1901 г.), \"Строи се град\"(1902 г.) и др. По-късно създава произведенията \"Небесен бой\", \"Знамение\"(1915 г.) и др. През 10-те години на ХХ в. се занимава с театрално-декоративна живопис (декори за балета \"Свещена пролет\" на И. Ф. Стравински, 1913 г., операта \"Княз Игор\" на А. Бородин, 1914 г.) и монументално изкуство (ескизи за църковни стенописи и мозайки - в църквата \"Св. Дух\" в Талашкин, 1914 г., а също фризови и живописни пана за частни домове). От 1918 г. живее в чужбина (в началото на 20-те години - в САЩ; от 1923 г. с прекъсвания, а от 1936 г. за постоянно в Индия). Провежда 2 големи експедиции в Централна и Източна Азия (1924-1928 г. и 1934-1935 г.). Негови произведения са “Гуга Чохан\"(1931 г.); \"Знаците на Хесер\" (1940 г.); \"Хималаи. Нанда-Деви\" (1941 г.); \"Тибет. Манастир\" (1942 г.); \"Помни\" (1945 г.). \r\n1944 г. \r\nУмира Василий Василиевич Кандински - руски художник абстракционист, теоретик на изкуството и поет. Кандински е представител на експресионизма, абстракционизма и конструктивизма. Създава кавалетни творби, стенописи, театрални декори и костюми. През 1907-1914 г. и след 1921 г. живее в Германия, по-късно във Франция. Той е един от основателите на групите \"Фаланга\" (1901-1904 г.), \"Асоциация на новите художници\" (1909-1911 г.), \"Синият конник\" (1911-1914 г.). От 1922 г. е преподавател в \"Баухаус\". Творчеството му се развива от реалните образи и сюжетността към изкуство без предметни изображения; главна роля в него играят линията, цветът и формата в съответствие с душевното състояние на автора - \"Пасторал\", \"Черни линии\", \"Импровизация V\". Автор е на теоретични трудове. \r\n1935 г. \r\nУмира Франсоа Огюст Виктор Гриняр - френски химик органик. От 1926 г. е член на Парижката академия на науките. Разработва метод за получаване на смесени органично магнезиеви съединения (гринярови реактиви) с голямо приложение в органичния синтез. През 1912 г. получава Нобелова награда. \r\n1930 г. \r\nУмира Фриц Прегл - австрийски химик. Лауреат на Нобелова награда за химия (1923 г.). Професор в университетите в Инсбрук (от 1910 г.) и в Грац (от 1913 г.). Поставя началото на количествения органичен микроанализ, разработва методите за определяне на елементите и функционалните групи в съединения, анализирани в малки количества (2-6 мг). Разработените от Прегл методики способстват за синтезирането на хормони, витамини и други сложни природни вещества. \r\n1924 г. \r\nУмира Самуел Гомперс - американски синдикален деятел, социалист. Пристига в САЩ от Великобритания (1863 г.). Председател е на Американската федерация на труда (1882-1924 г.). Участва в създаването на международни синдикални обединения (Общоамериканска федерация на труда, 1918 г.) и Амстердамския профсъюзен интернационал (1919 г.). \r\n1909 г. \r\nУмира Инокентий Фьодорович Аненски - руски поет, драматург, преводач от старогръцки език, критик. Завършва Санктпетербургския университет, специалност \"Езикознание\" (1879 г.). До края на живота си работи като преподавател по древни езици, антична литература, руски език и теория на словото в различни частни гимназии, на Висшите женски (Бестужевски) курсове. През 1891-1893 г. е директор на колегията \"П. Галаган\" в Киев. През 1893-1896 г. е директор на 8-а Санктпетербургска мъжка гимназия. От 1896 г. до 1905 г. е директор на Николаевската мъжка гимназия в Царско село (там негов ученик е Н. Гумильов). От 1906 г. е инспектор на Санктпетербургски учебен окръг. Започва да пише стихове през 70-те години на XIX в.; сътрудничи на сп. \"Аполон\"; приживе издава сборник \"Тихие песни\" (1904 г.). След смъртта му излизат сборник \"Кипарисовий ларец\" (1910 г.) и \"Посмертние стихи\" (1923 г.). През 1906 г. и 1909 г. излизат 1-ва и 2-ра част на \"Книга отражений\", съдържащи критични статии. След 1910 г. се създава култ към Н. Ф. А. в средите на поетите акмеисти А. Ахматова, Н. Гумильов, О. Манделщам, Б. Пастернак и други пост символисти. \r\n1881 г. \r\nУмира Август Шеноа - хърватски писател. Автор е на историческите романи: “Златото на златаря” (1872 г.), “Селското въстание” ( 1877 г.), “Диоген”(1878 г.) и др. \r\n1754 г. \r\nУмира Махмуд I – турски султан, син на султан Мустафа II. На 2 октомври 1730 г. наследява чичо си Ахмед III, който е свален от еничарите. Още след заемането на трона новият султан се сблъсква с проблеми - въстанието на Патрона Халил (потушено с хитрост и жестокост от Махмуд I). През 1736 г. има много външнополитически проблеми – военен конфликт и мирен договор с Иран и поредната война с Русия (приключила с подписването на Белградски мирен договор, 1 септември 1739 г., според който Османската империя си връща крепостите Кинбурн и Очаков, а Азов остава неутрална зона). По време на 24-годишното управление на султан Махмуд I се сменят 24 велики везири. \r\n1729 г. \r\nУмира Джон Антъни Колинс - английски философ-деист. Ученик и приятел на Джон Лок. Деизмът на Колинс съдържа в себе си определена материалистична тенденция. В “Писмо до Додуел” (1707 г.) изказва идеята за материалността на душата и съмнение в нейното безсмъртие. Отстоява детерминизма в полемика с учението за свободата на волята. Съхранявайки вярата си в бога, Колинс причислява себе си към “сектата на свободомислещите” (“Разсъждение за свободомислието”, 1713 г., негово основно съчинение). \r\n1565 г. \r\nУмира Конрад Геснер - швейцарски естествоизпитател, филолог и библиограф. автор е на пет томната \"История на животните\" - първата зоологическа енциклопедия. Той е автор и на първия универсален библиографски труд \"Всеобща библиотека\" (3 тома). \r\n1466 г. \r\nУмира Донатело (Донато ди Николо ди Бето Барди) - италиански скулптор. Той е представител на Флорентинската школа. На основата на античните класически форми развива в ренесансовата скулптура свободно стоящата фигура, голото тяло, скулптурната група и конната статуя. Автор е на произведенията: \"Давид\", \"Свети Георги\", \"Гробницата на Йоан ХXIII\" във флорентинския баптистерий, \"Гатамелата\" в Падуа и други. \r\n1250 г. \r\nУмира Фридрих Втори Штауфен - крал на Сицилия от 1197 г., германски крал от 1212 г., император на Свещената Римска империя от 1212 г. Налага борбата с папството и северноиталианските градове. \r\n1124 г. \r\nУмира Каликст II (Ги Бургундски) - 160-ят папа. Роден е на 2 февруари 1119 г. Ръкоположен е за епископ на Виен, Бургундия (1088 г.) от папа Урбан VII. Папски легат е във Франция (от 1106 г.). Участва в Латранския събор (1112 г.), който прекратява действието на договора за инвеститура между папа Пасхал II и германския император Хенрих V. През същата година във Виен е проведен събор, на който светската инвеститура е обявена за ерес. Ги Бургундски е избран за папа в Клюни (1119 г.) - първият папа избран извън Рим. На 22 септември 1122 г. сключва Вормския канкордат с император Хенрих V, с който е разделена напълно духовната от светската инвеститура. По време на понтификата на Каликст II е свикан Първият Латрански събор (1123 г.), на който Вормският конкордат е приет за част от църковното право. Умира на 1 декември 1124 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.13", "title": "Денят 13 декември в световната история"}
{"url": "http://www.focus-news.net/news/2018/12/13/2601288/natsionalniyat-istoricheski-muzey-izprashta-zlatna-arheologicheska-godina-sas-spetsialna-izlozhba.html", "text": "На цялата прелест на златните и сребърни съкровища, на изящните древни предмети и културни ценности, открити от археолозите на Националния исторически музей (НИМ) през 2018 година, ще можем да се насладим на специална експозиция в музея. Това съобщиха от пресцентъра на  музея . \r\nИзложбата, озаглавена „Археологическите открития на Националния исторически музей. Обекти, съкровища и проучватели през 2018 г.”, с куратор зам.-директорът на НИМ, проф. д-р Иван Христов , ще бъде открита в Кръглата зала на музея на 13 декември, от 11.00 ч. и ще продължи един месец.  \r\nНе е лесно да бъдат откроени акцентите измежду най-бляскавите от 400-те находки през изключително богатата година, но все пак:       \r\nЗа първи път ще видим от стотиците златни и сребърни монети, пръстени, обеци, накити, обкови и пр., открити от директорката на НИМ доц. Бони Петрунова в крепостта Калиакра. Тя е подбрала от малкото глинено гърне, изровено под опожарена къща от края на XIV век, най-блестящите екземпляри. Скъпоценностите най-вероятно са заграбени при  нападение над столицата на Добруджанското деспотство през ХІV в. Крадецът е закопал плячката под къщата си, но тя също е изгоряла. Любопитно е, че изображенията по някои от сребърните апликации имат китайски произход, което пък е ново доказателство за връзките на Добруджанското деспотство с тази държава. За първи път по нашите земи са открити и някои златни венециански монети, които показват, че взаимоотношенията на деспот Добротица с венецианските дожове са били доста плодотворни.  \r\nНа специален екран ще бъдат показван филм, заснет с дрон, за разкопките, разкрили най-голямото съкровище от този период по нашите земи.  \r\nИзключително ценни са 10-те жълтици с изображения на ликовете на четирима императори от края на VI – началото на VII  век,  част от съкровището от 100 монети, открито от проф. д-р Иван Христов при проучването на ранновизантийския град Хрисосотира  - между Созопол и Черноморец. Освен монетите, гостите на музея могат да видят и рядка бронзова тежест за кантар, с изображение на византийска принцеса от VI век, както и бронзова лампа с предполагаем египетски произход, датирана също от VI век. \r\nПървата жълтица бе открита и в Мраморния град край с. Лютица - при съвместната експедиция на НИМ и НАИМ-БАН. Златната монета е от типа \"Йоан III Дука Ватаци (1222 – 1254)\" - никейски император.  \r\nУникалният оловен печат на императрица Ирина-Йоланда, втората съпруга на император Андроник II Палеолог, бе открит в Лютица от Виолина Кирякова , докторантка от отдел „Археология“ на НИМ. От едната страна на печата е изобразена императрицата, а от другата - Богородица с младенеца.  \r\nКуп значими находки са показани още в експозицията благодарение  на открития на гл. ас. д-р Мариела Инкова, д-р Маргарита Попова, Мартин Христов, Павлина Девлова , Елена Ендарова, Панайот Антонов и Илия Киров. \r\nОсвен споменатия филм от експедицията на Калиакра, много постери и снимки илюстрират откритията на музейните археолози от НИМ. Те направиха през годината  десетки разкопки, теренни обхождания, наблюдения и геофизични проучвания на територията на цялата страна - по Черноморското крайбрежие, в Родопите, в Централна Северна и Северозападна България, в Плана планина, Витоша, Карловската котловина, Тракийската низина, София. Бяха проучени селищни могили, антични и средновековни крепости, надгробни могили и селища. \r\nПроучванията бяха осъществени със средства на НИМ, на Министерството на културата, на частни спомоществователи и на местните общини. \r\nИдеята на уредниците на изложбата е да зареди хората предновогодишно с положителни емоции и да им покаже, че, както находчиво се изрази директорката на НИМ доц. Бони Петрунова, „и с малко късмет, не само по Коледа, но и през цялата година, могат да стават чудеса“.  \r\nС тази изложба  в НИМ се възстановява старата традиция да бъдат представени значимите находки на музейните археолози в годината на откриването им. \r\nИзложбата е и възможно най-подходящият начин не само да бъде изпратена една плодоносна археологическа година, но и да бъде отбелязан 45-годишния юбилей на НИМ, честван през нея.", "date": "2018.12.13", "title": "Националният исторически музей изпраща златна археологическа година със специална изложба"}
{"url": "http://www.focus-news.net/news/2018/12/13/2601287/prokuraturata-organizira-zaklyuchitelna-konferentsiya-po-proekt-za-vavezhdane-na-elektronnoto-pravosadie.html", "text": "Прокуратурата на Република България (ПРБ) организира заключителна конференция по проект „Въвеждане на електронното правосъдие в ПРБ чрез електронен документооборт, предоставяне на отворени данни и електронни услуги за КАО на гражданите и институциите“, осъществяван с финансовата подкрепа на Оперативна програма „Добро управление”, съфинансирана от Европейския съюз чрез Европейския социален фонд. Това съобщиха от пресцентъра на  Прокуратурата . \r\nВ резултат от успешното изпълнение на проекта от 2019 година ПРБ ще премине към използване на електронни документи в рамките на прокуратурата, както и  с другите  държавни институции. Предоставяне на електронни услуги и информация за граждани, фирми, държавни институции и единната информационна система за противодействие на престъпността /ЕИСПП/.  \r\nВ рамките на този проект беше доразвита ЕИСПП, както и предоставяне на публичен достъп до информация на ядрото на системата, свързан с инициативата Open Data, и предоставяне на комплексно административно обслужване.  \r\nКонференцията ще се проведе от 10.00 в хотел „Централ“, зала \"Сердика\", гр. София, бул. „Христо Ботев“ 52.  \r\nПо време на конференцията участие ще вземат г-жа Пенка Богданова – заместник на главния прокурор, представители на министерство на правосъдието, екипа за управление на проекта и други.  \r\nЗа целия екип по организация и управление на проекта ще бъде от изключително значение Вашето присъствие.", "date": "2018.12.13", "title": "Прокуратурата организира заключителна конференция по проект за въвеждане на електронното правосъдие"}
{"url": "http://www.focus-news.net/news/2018/12/13/2601290/burgas-mezhdunarodnata-platforma-za-avtorsko-dokumentalno-kino-kinedok-predstavya-filma-lunata-v-teb.html", "text": "Международната платформа за авторско документално кино „КИНЕДОК“ представя на бургаската публика филма „Луната в теб“ днес от 18:00 часа. Това съобщиха от пресцентъра на  Община Бургас . Филмът е копродукция на Словакия, Испания и Франция от 2009 г. В киносалон отново ще се превърне зала „Петя Дубарова“ на КЦ „Морско казино“, входът е свободен. Режисьор на филма е Диана Фабианова. Тя предизвиква зрителите да се отърсят от табутата по тема, която вълнува всички жени. За Диана месечният цикъл не е никак забавно явление. Със силно чувство за перспектива, хумор и самоирония тя задава въпроси и търси отговори. Редица теории, застъпени от антрополози, психолози, журналисти, гинеколози и учители по бели денс се преплитат с архивни информационни филми и анимирани клипове. Свързващото звено във филма е 11-годишната Доминика, която споделя за своята предстояща менструация, задавайки всевъзможни въпроси. Търсенето на Диана води до по-дълбоко вникване и осмисляне на нейното тяло, състояния и настроения.", "date": "2018.12.13", "title": "Бургас: Международната платформа за авторско документално кино „КИНЕДОК“ представя филма „Луната в теб“"}
{"url": "http://www.focus-news.net/news/2018/12/13/2601289/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с реконструкция на уличен водопровод на бул. „Копенхаген“, ж. к. „Дружба“ 2, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:  \r\n- ж. к. „Дружба“ 2; \r\n- зоната между бул. „Копенхаген“, ул. „Хайделберг“ и бул. „Цветан Лазаров“.  \r\nВъзможно е временно повишаване мътността на водата на  12 декември 2018 г за ж. к. „Дружба“ 1, кв. „Димитър Миленков“ , с. Бусманци и кв. „Абдовица“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Ханс Кристиян Андерсен“, пред бл. 228 и до бл. 255. \r\nВъв връзка с изграждане на сградно водопроводно отклонение на ул. „Осогово“, ж. к. „Зона Б-5“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\n- ул. „Осогово“, от ул. „Цар Симеон“ до ул. „Св. Св. Кирил и Методий“; \r\n- ул. „Св. Св. Кирил и Методий“, от ул. „Шар планина“ до ул. „Осогово“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“, ъгъла с ул. „Осогово“. \r\nНВъв връзка с реконструкция на уличен водопровод на ул. „Вела Чорбова“, кв. „Орландовци“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- ул. „Кестен“, от ул. „Магда Петканова“ до ул. „Вела Чорбова“; \r\n- ул. „Вела Чорбова“, от ул. „Арда“ до река Владайска; \r\n- ул. „Училищна“, от ул. „Николай Райнов“ до ул. „Рояк“; \r\n- ул. „Богдан Моцев“, ул. „Солниците“, ул. „Сулина“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Вела Чорбова“, ъгъла с ул. „Богдан Моцев“. \r\nВъв връзка с реконструкция на уличен водопровод на бул. „Илиенци“ жк. „Военна рампа“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на бул. „Илиянци“, от ул. „Локомотив“ до ул. „Първа Българска армия“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Илиянци“ 36-38. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.12.13", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/12/13/2601292/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени Свети Киприянови молитви, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. Вечернята е от 16.00 часа.   \r\nНикола ПЕТКОВ", "date": "2018.12.13", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/12/13/2601294/sofiya-vavezhda-se-vremenna-organizatsiya-na-dvizhenieto-zaradi-remont-na-ulichen-kanal-v-kv-ovcha-kupel.html", "text": "До 21 декември 2018 г. се забранява влизането на пътни превозни средства по ул. „Зеленика\" в участъка от ул. „Лиляче\" до ул. „Кърпикожух“. Това съобщиха от пресцентъра на  Столична община . Движението ще се извършва двупосочно по изграден отбивен път на ул. „Лиляче\" в посочения участък.", "date": "2018.12.13", "title": "София: Въвежда се временна организация на движението заради ремонт на уличен канал в кв. „Овча купел“"}
{"url": "http://www.focus-news.net/news/2018/12/13/2601293/pregled-na-osnovnite-temi-v-starozagorskiya-pechat.html", "text": "„Над 60 „златни младоженци” венча кметът на Казанлък”, е водещо заглавие в днешния брой на вестник  „Старозагорски новини“ . Заветното „да“ прозвуча на официална церемония за вричане отново, след 50 години съвместен живот, в обет за обич и вярност.  \r\n\"Казват, че бракът прилича на пръстовия отпечатък - много различен, много красив и уникален. Сега виждам, че е така, защото тук всяка една двойка от Вас е уникална с любовта си и с желанието си да повтори брака, който ги е довел до 50-летната им връзка\", поздрави половинвековните брачни двойки Галина Стоянова. \"Какво е да имаш успешен брак? Казват, че трябва да се влюбваш много пъти, но винаги само в един човек. Сигурно тази рецепта сте спазили, за да сте тази вечер при нас. Добре дошли, уважаеми младоженци, казанлъчани, създали силно, сплотено брачно семейство!\", приветства кандидатите за \"златна\" сватба кметът на Казанлък. С много емоция и обич присъстващите дами и господа препотвърдиха желанието си да продължат житейския си път заедно със спътника до сега.  \r\n„Цинизмът на олигарсите“, четем още на страниците на изданието. Вместо да даде заплати в „Полимери“, Банев предпочел да си купи кола, разказва вчера по Нова тв бившият юрист в дружеството Мария Николова. Няколко дни преди това президентът на КНСБ Пламен Димитров съобщи, че от семейство Евгения и Николай Баневи са пострадали над 10 000 работници от приватизираните от тях предприятия.  \r\n„Днес връчват на Стоичков символите за почетен гражданин на Стара Загора“  е друга тема на днешния брой. Кметът Живко Тодоров ще връчи на Христо Стоичков символите на званието \"Почетен гражданин на Стара Загора\". Легендарният български футболист бе удостоен за званието през есента на 2017 г. след тайно гласуване на общинските съветници, които трябваше да избират измежду 4 имена. Освен него в предложението фигурираха изкуствоведът и дългогодишен директор на Художествената галерия проф. д-р Марин Добрев, кинорежисьорката Магдалена Ралчева и математикът Любомир Любенов. Сред аргументите си за номинирането на Стоичков градоначалникът бе посочил приноса му за организирането на футболното шоу, в което на старозагорския стадион „Берое“ излязоха легендите от САЩ 1994-та срещу Дрийм тийма на Барселона. Почетното гражданство е придружено с парична премия в размер на 3 000 лв. В аванс стана ясно, че Стоичков възнамерява да предостави сумата за лечението на бебе Мая в Турция, за което са нужни 55 000 лв. От различни благотворителни акции вече са събрани 51 000 лв., момиченцето трябва да бъде в истанбулска болница за първа вливка на стволови клетки на 10 януари догодина.", "date": "2018.12.13", "title": "Преглед на основните теми в старозагорския печат"}
{"url": "http://www.focus-news.net/news/2018/12/13/2601296/dobrich-sdruzhenie-na-pisatelite-dobrich-i-galeriya-georgi-petrov-organizirat-literaturna-sreshta-s-kameliya-kondova-i-dimitar-nikiforov.html", "text": "Сдружение на писателите - Добрич и Галерия „Георги Петров“ организират днес от 17.30 ч. в галерията (Луксор сити център) литературна среща с Камелия Кондова и Димитър Никифоров. Това съобщиха от пресцентъра на  Община град Добрич.  Камелия Кондова с книгата „Неделята, която беше в понеделник“ и Димитър Никифоров със „Сол в календара“.  \r\n\"Поетическата вселена на Камелия Кондова е новаторска с енергията на чувствата, с драматизма на преживяванията, с болката на откровенията, оригиналността на музикалността на стиха и метафориката на образността. Камелия Кондова е изключително дарование, невероятен талант и самобитен лирически глас.\" (Драгомил Георгиев) \r\nКамелия Кондова е последната носителка на Националната литературна награда „Дора Габе“ (2018). Родена е в гр. Добрич. Завършила е езикова гимназия в родния си град. Висше образование получава във ВТУ “Св. св. Кирил и Методий”, специалност българска филология. Работи като радиожурналист в Добрич. Член е на Съюза на българските писатели от 1997 г. Автор е на няколко стихосбирки. Отличавана е с голямата награда на националния конкурс “Петя Дубарова”, с голямата награда на националния конкурс “Веселин Ханчев” (двукратно), с първа награда на в. “Литературен глас” – Стара Загора, с първа награда от националния конкурс “Петър Алипиев” и др. \r\nЕто какво прочетохме за Димитър Никифоров: \r\n„Работя като заварчик вече повече от 30 години. Занаят, който не е никак поетичен, но си го обичам. Не членувам в съюзи, кръгове и сдружения. \"Казано по мъжки\" е третата ми стихосбирка. Първата, \" Бодли в сърцето\", излезе през 2013 г. като пилотна книга на издателство ХуЛите, към едноименния литературен сайт, втората - \"Последната пробойна\" през 2016. Всичко останало (без да обиждам белетристите) е делнична проза и любов към мерената реч. Засега - споделена, защото, както казва обичания от мен поет Иван Динков - „Поезията е вдовицата на Живота.“", "date": "2018.12.13", "title": "Добрич: Сдружение на писателите - Добрич и Галерия „Георги Петров“ организират литературна среща с Камелия Кондова и Димитър Никифоров"}
{"url": "http://www.focus-news.net/news/2018/12/13/2601291/anadolu-agency-nyakolko-raneni-v-katastrofa-sas-skorosten-vlak-v-turtsiya.html", "text": "При катастрофа със скоростен пътнически влак, преминаващ по надлез през столицата на Турция Анкара има много пострадали, съобщава турската агенция  Anadolu Agency .  \r\nСпоред първоначалните сведения, катастрофата се е случила в четвъртък през нощта. Част от надлеза се е срутил върху някои от вагоните на влака, има два преобърнати вагона.  \r\nВлакът се е движел по маршрут към Коня, централна Турция.  \r\nВ момента се извършват спасителни работи.  Някои от ранените вече са отведени в болница.  Ивелина Ватова", "date": "2018.12.13", "title": "Anadolu Agency: Няколко ранени в катастрофа със скоростен влак в Турция"}
{"url": "http://www.focus-news.net/news/2018/12/13/2601295/sofiya-v-gradskata-gradina-shte-bade-otkrita-izlozhbata-nevena-kokanova-na-80-snimki-ot-edin-zhivot-1938-2018.html", "text": "От днес в Галерия на открито в Градската градина на София ще бъде показана Изложбата „Невена Коканова на 80. Снимки от един живот. 1938-2018”. Официалното откриване на изложбата ще бъде в 11.00 часа. Това съобщиха от пресцентъра на  Столична община . Теодора Шарланджиева - дъщерята на Невена Коканова, Art Productions, Столична община и Книгомания показват фотоси на голямата българска актриса. Кадрите от архива на нейната дъщеря разкриват моменти от личния й живот и вълнуващата й кариера, а някои ще бъдат показани за първи път. Изложбата може да бъде разгледана в Галерията на открито на Столична община до 3 януари 2019 г.", "date": "2018.12.13", "title": "София: В Градската градина ще бъде открита Изложбата „Невена Коканова на 80. Снимки от един живот. 1938-2018”"}
{"url": "http://www.focus-news.net/news/2018/12/13/2601297/sofiya-regionalniyat-istoricheski-muzey-predstavya-mezhdunarodnata-izlozhba-apoloniya-pontiyska-po-stapkite-na-arheolozite.html", "text": "Регионален исторически музей представя международната изложба\"Аполония Понтийска – по стъпките на археолозите\". Това съобщиха от  пресцентъра на Столична община . Тя разказва историята на града, пречупена през археологическите проучвания, провеждани повече от век и продължаващи и понастоящем. Откриването е на днес от 18:00 ч. Експозицията \"Аполония Понтийска – по стъпките на археолозите\" е поредният проект, продължаващ традицията на успешен научен и културен обмен между България и Франция. Тя представлява разказ за града и прилежащите му територии с неговите институции, архитектура, всекидневен живот, некрополи. Географски той съответства на местоположението на съвременния Созопол. Хронологическата рамка поставя основаването на Аполония Понтийска към 610 г. пр. Хр. от преселници от Милет в югозападна Мала Азия. Преимущество е, че е само на ден плаване от Бизантион и бързо се превръща в процъфтяващ град. През 72 г. пр. Хр. Аполония е разграбена от войските на Марк Теренций Лукул. Той отнася статуята на Аполон в Рим, а градът насилствено е присъединен към римските владения. Археологическите проучвания на Аполония Понтийска започва френският дипломат барон Жюл Александър Дегран през 1904 г. Те са продължени от най-известните тогава български изследователи. Разкопките се провеждат с различна интензивност през целия ХХ в. От 2002 г. в изследването на Аполония се включва и френски екип. Изложбата съдържа над 500 артефакта, организирани според мъжките, дамските и детските занимания.Сред тях са: ритуално огънат меч, бронзов венец с позлата, сервиз за банкети, златни накити, пинцета и мидичка с руж за гримиране, биберони, кукли, фигурки на различни животни и др. \"Аполония Понтийска – по стъпките на археолозите\" може да бъде разгледана в \r\nпериода 13 декември 2018 – 10 март 2019 г. в зала \"Временни експозиции\" на Регионалния исторически музей – София (пл. \"Бански\" 1). \r\n\"Аполония Понтийска – по стъпките на археолозите\" включва експонати от: Лувър, Музеен център – Созопол, Национален археологически институт с музей – БАН, Национален исторически музей, Регионален исторически музей – Бургас. Изложбата се реализира с финансовата подкрепа на Министерството на културата на Република България, Лувър и Френския институт в България.", "date": "2018.12.13", "title": "София: Регионалният исторически музей представя международната изложба \"Аполония Понтийска – по стъпките на археолозите\""}
{"url": "http://www.focus-news.net/news/2018/12/13/2601298/blagoevgrad-trafikat-v-oblastta-e-normalno-natovaren.html", "text": "Трафикът в Благоевградска област е нормално натоварен. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и почистени. На места е възможно да се наблюдава намалена видимост поради мъгла. Няма въведени ограничения, поради ремонтни дейности в областта. Повишена опасност от падащи камъни има в Кресненското дефиле и в района на Предел. През изминалата нощ няма регистрирани тежки пътни инциденти. Не е имало сигнали за паднали камъни, които да са затруднявали трафика по републиканската пътна мрежа. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.12.13", "title": "Благоевград: Трафикът в областта е нормално натоварен"}
{"url": "http://www.focus-news.net/news/2018/12/13/2601300/tass-turtsiya-uchredi-ofitsialno-darzhavna-kosmicheska-sluzhba.html", "text": "Президентът на Турция Реджеп Таийп Ердоган учреди официално Космическа служба на Турция, която ще бъде финансирана от държавния бюджет, се казва в указ на държавния глава, публикуван в четвъртък в правителствения Resmi Gazete, предава  ТАСС . \r\nВ документа се отбелязва, че службата се създава чрез окрупняването и превръщането в автономна структура на Главното управление по работите на авиацията и космоса при Министерството на промишлеността и технологиите. В целите на органа влиза „разработката и реализацията на национална космическа програма“. \r\nПревод и редакция:", "date": "2018.12.13", "title": "ТАСС: Турция учреди официално Държавна космическа служба"}
{"url": "http://www.focus-news.net/news/2018/12/13/2601303/shumen-intenzivno-e-dvizhenieto-po-osnovnite-republikanski-patishta-na-teritoriyata-na-oblastta.html", "text": "Интензивно е движението по основните републикански пътища на територията на област Шумен, предаде репортер на  Радио „Фокус“ - Шумен . Камера за постоянно видеонаблюдение е разположена в района на бензиностанцията на 7-и км, по пътя София - Варна, край Шумен. Пътните настилки в региона са обработени. Времето е ясно, видимостта е нормална. Движението се извършва при зимни условия. Ришки проход е отворен без ограничения. Върбишки проход е затворен за всички пътни превозни средства. В сила е забраната за движение на товарни автомобили над 10 тона по пътя Радко Димитриево – Друмево, поради свлачищни процеси. Обходът еШумен – Овчарово – Друмево. \r\nИвелина ИВАНОВА", "date": "2018.12.13", "title": "Шумен: Интензивно е движението по основните републикански пътища на територията на областта"}
{"url": "http://www.focus-news.net/news/2018/12/13/2601301/veliko-tarnovo-kontsert-suingirashtata-koleda-shte-bade-predstaven-v-muzikalno-dramatichniya-teatar-konstantin-kisimov.html", "text": "„Суингиращата Коледа“ е най-новият музикален проект, който ще бъде представен в града от джаз легендата Васил Петров и градския Биг бенд. Това съобщиха от пресцентъра на  Община Велико Търново . Концертът е подарък от Общината по случай предстоящите коледни и новогодишни празници. Музикалното събитие ще бъде днес от 19.00 часа в залата на Музикално-драматичния театър „Константин Кисимов“.  \r\nВасил Петров и Биг бенд Велико Търново си диригент маестро Владимир Бошнаков ще зарадват публиката с едни от най-красивите музикални коледни класики и ще пресъздадат топлината и споделеността, с които са свързани Бъдни вечер и Коледа. На сцената към тях  ще се присъедини и гост солистката Русалина Мочукова.  \r\nВходът е свободен, а за оптималната организация са издадени покани, с които посетителите могат да се сдобият на касата на Музикално-драматичния театър „Константин Кисимов“.", "date": "2018.12.13", "title": "Велико Търново: Концерт „Суингиращата Коледа“ ще бъде представен в Музикално-драматичния театър „Константин Кисимов“"}
{"url": "http://www.focus-news.net/news/2018/12/13/2601304/prof-oleg-asenov-api-ot-17-dekemvri-zapochva-prodazhbata-na-elektronnite-vinetki-ot-sayta-bgtollbg.html", "text": "От 17 декември започва продажбата на електронни винетки от сайта bgtoll.bg и мобилното приложение. Цената на електронните винетки остава същата, както на стикер винетките. Това заяви в интервю пред БНТ професор Олег Асенов, експерт към Агенция „Пътна инфраструктура“, съобщиха от пресцентъра на  АПИ . Той обяви, че се въвежда нова винетка – уикенд винетка, чиято цена е 10 лв. и е само за леките автомобили. Периодът на валидност на тази винетка ще започва от 12:00 ч. в петък и ще завършва неделя в 23:59 часа. По думите му въвеждането на уикенд винетката е продиктувано от наличието на обществен интерес към създаването на такъв продукт. \r\n„Гражданите ще могат да купуват електронни винетки и от терминали за самотаксуване, които ще бъдат разположени в търговските обекти по протежение на републиканската пътна мрежа. Плащането ще става посредством дебитна и кредитна карта, както и с карта за гориво. Шофьорите ще могат да купят е - винетка и от пунктовете за продажба, разположени в търговските обекти“, посочи проф. Асенов. \r\nНарушителите ще бъдат засичани чрез регистрационния номер на автомобила от камери разположени по пътната мрежа и в мобилните екипи на т.н. тол контрол. Нарушителите ще бъдат спирани от автомобилите на тол контрола. На водача, който не е заплатил винетка, ще бъде дадена възможност да заплати компенсаторна такса на място. Проф. Асенов поясни, че размерът на компенсаторните такси в момента е качен за обществено обсъждане - за леки автомобили е 70 лв.; за автомобили от 3.5 т. до 12 т. – 125 лв. и за тежкотоварните над 12 т. е 175 лв. Контролните автомобилите са оборудвани с ПОС терминали и плащането на таксата ще може да се осъществява с дебитна или кредитна карта. „След заплащане на компенсаторна такса, пътуването ще може да продължи до края на астрономическия ден без купена винетка, но на следващия ден ако не се закупи винетка, отново е налице нарушение“, подчерта проф. Олег Асенов. При отказ таксата да се плати на място ще се счита, че отказваме да признаем нарушението – в този случай  следва отнемане на талона на автомобила. \r\nПроф. Асенов информира, че от 16 август 2019 г. се въвежда тол-такса за изминато разстояние за тежкотоварните автомобили над 3.5 тона. „До 15 август включително, автомобилите над 3,5 т. също ще заплащат електронна винетка“, разясни Асенов.", "date": "2018.12.13", "title": "Проф. Олег Асенов, АПИ: От 17 декември започва продажбата на електронните винетки от сайта bgtoll.bg"}
{"url": "http://www.focus-news.net/news/2018/12/13/2601299/sofiya-vavezhda-se-vremenna-organizatsiya-na-dvizhenieto-zaradi-zasnemane-na-reklamen-klip.html", "text": "От 16.00 до 20.00 часа на 13 декември и от 5.00 до 19.30 часа на 14 декември се забранява престоят и паркирането на пътни превозни средства заради заснемане на рекламен клип, с изключение на автомобилите на снимачния екип, извън местата в режим на платено паркиране „служебен абонамент“ на ул.“Добруджа“ между ул.“Аксаков“ и ул.“Славянска“. Това съобщиха от пресцентъра на  Столична община .", "date": "2018.12.13", "title": "София: Въвежда се временна организация на движението заради заснемане на рекламен клип"}
{"url": "http://www.focus-news.net/news/2018/12/13/2601302/plovdiv-intenziven-e-trafikat-po-uchastaka-na-avtomagistrala-trakiya-v-oblastta-patishtata-sa-normalno-prohodimi-pri-zimni-usloviya.html", "text": "Интензивен е трафикът по участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита и по пътищата Пловдив-Асеновград, Пловдив-Карлово и Пловдив-Пещера. Пътните настилки в усойните и планински райони на областта са влажни, обработени срещу заледявания и нормално проходими при зимни условия. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти, призовават от Областното пътно управление. Остава валидно въведеното ограничение за движението на камиони над 12 тона през прохода Троян-Кърнаре. Забранено е и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е ограничено и движението на камиони с обща маса над 12 тона по пътя Поповица-Болярци. До 20 декември движението по пътя Югово-Лъки ще се осъществява в една лента, поради пропадане на част от пътното платно. Преминаването се регулира с пътни знаци. До 30 декември преминаването по пътя Пловдив-Асеновград, ще се извършва двупосочно в едното платно в посока Асеновград поради ремонтни дейности. Опасност от свличане на земна и скална маса има по направленията Асеновград-Смолян, Юговско ханче-Югово-Лъки-Здравец и Кричим-Стамболийски. \r\nТрафикът на територията на град Пловдив също е изключително интензивен към този час. Колони от автомобили се образуват по булевардите „Христо Ботев“, „Цар Борис III Обединител“, „Източен“, „Шести септември“, „Руски“, „Васил Априлов“, „България“, „Пещерско шосе“, „Освобождение“ и „Санкт Петербург“. Натоварено движение се отчита и по входно-изходните артерии. Пътните настилки в града са предимно сухи и нормално проходими. \r\nТони МИХАЙЛОВ", "date": "2018.12.13", "title": "Пловдив: Интензивен е трафикът по участъка на автомагистрала „Тракия“ в областта, пътищата са нормално проходими при зимни условия"}
{"url": "http://www.focus-news.net/news/2018/12/13/2601310/kyustendil-dvizhenieto-po-tretoklasen-pat-107-rila-pastra-pri-km-11200-se-osashtestvyava-v-edna-lenta-poradi-remontni-deynosti-na-avariral-vodoprovod.html", "text": "Движението по третокласен път 107 Рила – Пастра при км 11+200 се осъществява в една лента поради ремонтни дейности на аварирал водопровод. Това съобщиха за  Радио „Фокус“ – Пирин  от Областно пътно управление – Кюстендил. Затворена е лентата за движение в посока село Рила, като движението се осъществява двупосочно в лентата в посока село Пастра. Движението се осъществява в една лента поради извършване на аварийно-възстановителни дейности по обрушване на ската по третокласен път 107 в участъка село Пастра – Рилски манастир от км 27+575 до км 27+825. Ограничава се движението за кратки периоди от 10 минути и се регулира със светофарна уредба и при необходимост от сигналисти. Пътните настилки са мокри, на места с намалена видимост. От Областно пътно управление – Кюстендил отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.12.13", "title": "Кюстендил: Движението по третокласен път 107 Рила – Пастра при км 11+200 се осъществява в една лента поради ремонтни дейности на аварирал водопровод"}
{"url": "http://www.focus-news.net/news/2018/12/13/2601311/smolyan-zaledeni-na-mesta-no-obraboteni-sa-patnite-nastilki-po-visokite-chasti-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево, а температурата на въздуха е в интервала от минус 8 до минус 3 градуса. Пътните настилки по високите части в областта са заледени, но са опесъчени и осолени. С повишаването на температурите през деня се повишава и опасността от падащи камъни по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. \r\nДо 28 декември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.13", "title": "Смолян: Заледени на места, но обработени, са пътните настилки по високите части в областта"}
{"url": "http://www.focus-news.net/news/2018/12/13/2601312/pregled-na-osnovnite-temi-v-burgaskiya-pechat.html", "text": "„Бизнесът в Бургаско – в шок от задаващия се скок на тока“, е водещото заглавие в днешния брой на вестник  „Черноморски фар“ . „Поскъпване на основните стоки и храни, прогнозират производители“ и „Дребни и средни фирми – пред фалит“, са подзаглавията на статията. През последните дни енергията за индустрията поскъпна няколко пъти. В момента цените на тока на българската енергийна борса са полудели, пише още вестникът. \r\n„Софийска фирма взима Северния плаж в Бургас“, е друго заглавие от първата страница на ежедневника. Софийската фирма „Крам Инс“ поема концесията на Северния плаж в Бургас. Това става ясно от решенията на Министерски съвет, уточнява статията. \r\n„Проект отчита успех в интеграцията на малцинствата в училище“, четем още на страниците на ежедневника. Успешно приключва проект на Община Бургас за интеграция на малцинствата в училище. Той се нарича „Интегриран подход за постигане на значими и устойчиви резултати в образователната интеграция на ученици от етнически малцинства в Община Бургас“ и е по Оперативна програма „Наука и образование за интелигентен растеж“, пояснява материалът. \r\n„Дариха нужните пари за реставрацията на икона в лошо състояние“, е още едно заглавие в броя. Събрана е необходимата сума за реставрацията на икона на Света Богородица в Регионалния исторически музей- Бургас. Тя е част от колекцията „Спасени съкровища“, както я наричат в музея, пише още вестникът.", "date": "2018.12.13", "title": "Преглед на основните теми в бургаския печат"}
{"url": "http://www.focus-news.net/news/2018/12/13/2601306/kalkulatorat-za-danaka-na-kolite-v-sofiya-e-gotov.html", "text": "По предложение на Столична община, \"Информационно обслужване\" АД изработи електронен калкулатор, чрез който всеки  собственик на моторно превозно средство в София може да изчисли какъв данък МПС  ще дължи за 2019 г. Това съобщиха от  пресцентъра на Столична община.  Новата формула, по която се формира данъкът за моторните превозни средства от 2019 г., включва годината на производство, мощността и екологичният стандарт на колата.  \r\nВ калкулатора за регистрираните в София автомобили са заложени минималните коефициенти, приети от парламента с измененията на Закона за местните данъци и такси, които влизат в сила от 1 януари 2019 г. \r\nДанните за колата, които трябва да се нанесат в калкулатора, за да се изчисли нейният данък, са вписани в документите за автомобила - в малкия талон (за по-новите МПС) или в големия талон (за МПС, регистрирани по-отдавна): \r\nПод  индекс В е записана годината на първа регистрация, по която се изчислява възрастта на колата. \r\nИндекс P.2 e за мощността на автомобила в киловати. \r\nСрещу индекс V.9 e записан екологичният стандарт на колата (от Евро 2 до Евро 6). При най-старите коли такъв екостандарт обикновено няма и срещу този индекс в документите на колата не пише нищо.     \r\nВ момента калкулаторът може да бъде намерен на адрес:  . Той ще бъде достъпен и на страницата на Столична община, след като се влезе в раздел „Справка за задължения и плащания“ - https://szp.sofia.bg/OnlineReportWSClient/pages/login.jsf. Чрез калкулатора всеки собственик може да се ориентира какви стойности на данък МПС се получават за автомобила му. На две от снимките е посочено къде в документите на колата са записани трите компонента, от които се формира данъкът. На третата е самият калкулатор.  \r\nЛинк към калкулатора:     .", "date": "2018.12.13", "title": "Калкулаторът за данъка на колите в София е готов"}
{"url": "http://www.focus-news.net/news/2018/12/13/2601308/pazardzhik-poradi-srutishte-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки в равнинната част са сухи, в планинската – мокри, на места заледени, но обработени и опесъчени. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.12.13", "title": "Пазарджик: Поради срутище движението по пътя от село Дюлево до разклона за Стрелча, се извършва в една лента в района на 35 км"}
{"url": "http://www.focus-news.net/news/2018/12/13/2601307/sport-zagubata-ot-tsska-moskva-s-03-e-nay-tezhkata-za-real-madrid-na-bernabeu-v-evropeyskite-turniri.html", "text": "Актуалният носител на Шампионската лига Реал Мадрид записа най-тежката си загуба в европейските клубни турнири на свой терен, след като загуби с 0:3 от гостуващия ЦСКА (Москва) в последен мач от група G на Шампионската лига. Срещата беше с протоколен характер за домакините, които вече си бяха осигурили първото място пред Рома, но не и за руския отбор, който успя да запази третото си място, даващо право на участие в Лига Европа през пролетта, въпреки победата на Виктория Пилзен над класиралия се на второ място Рома с 2:1 в другия мач от групата.", "date": "2018.12.13", "title": "Спорт: Загубата от ЦСКА (Москва) с 0:3 е най-тежката за Реал Мадрид на Бернабеу в европейските турнири"}
{"url": "http://www.focus-news.net/news/2018/12/13/2601316/burgas-100-basketbolni-topki-shte-otkriyat-novite-si-pritezhateli-na-sportniya-praznik-burgas-igrae-basketbol.html", "text": "На 21 декември, петък, ще се проведе спортният празник „Бургас играе баскетбол“. Мястото е зала „Бойчо Брънзов“ в комплекс „Зорница“, а началото ще бъде дадено в 11.00 часа. Това съобщиха от пресцентъра на  Община Бургас . Организатор на хепънинга за малки и големи е Община Бургас,  като координацията е на Гергана Брънзова, практикувала професионално този спорт в женската NBA. Целта на „Бургас играе баскетбол“ е да се популяризира този прекрасен спорт сред подрастващите. Добре дошли са всички, които желаят да споделят радостта и емоцията си към играта – всеки ще може да се включи в интерактивните игри. Подобни събития ще има и занапред, като по-далечната цел е повишаване на интереса към училищния спорт и приобщаване на всички клубове в обща платформа. Участници в спортния празник на 21 декември могат да бъдат всички на възраст над 6 г. – деца, ученици, родители. За начало ще се проведат кратки занятия за запознаване с елементите на баскетболната игра (стрелба, борба, защита, подаване, дриблиране). Следва поредица от мачлета между сборни отбори с продължителност от по 10 минути. За финал  – срещa от 20 минути на сборни  средношколски отбори, тези на Английска, Немска, Руска, професионални и други  гимназии. В организацията на събитието ще помагат много бургаски баскетболни треньори и деятели. Водещ ще е популярният глас от радиоефира Генчо Генчев/Инспектор N-JOY. Приготвени са готини награди. 100 топки ще открият новите си притежатели на спортния празник „Бургас играе баскетбол“. Като поощрение, на най-активните ще бъдат подарени тениски и календари. \r\n* Желаещите да се включат трябва да потвърдят участие до 20 декември, с което и запазват право да получат баскетболна топка. Това може да направите на следния адрес: http://bit.ly/burgas-basketball-2018 * Има и формуляр за записване на доброволци, които да участват в организацията на това и на следващи събития: http://bit.ly/burgas-basketball-2018-d", "date": "2018.12.13", "title": "Бургас: 100 баскетболни топки ще открият новите си притежатели на спортния празник „Бургас играе баскетбол“"}
{"url": "http://www.focus-news.net/news/2018/12/13/2601315/pazardzhik-okrazhniyat-sad-shte-gleda-delo-sreshtu-trima-dushi-obvineni-za-vaorazhen-grabezh-na-zlato-i-veshti-na-obshta-stoynost-nad-56-000-leva.html", "text": "Окръжен съд-Пазарджик ще гледа дело срещу трима души, обвинени за това, че на 21 декември 2015 г. са извършили въоръжен грабеж и са откраднали злато и вещи на обща стойност 56 704,59 лв. и са причинили на Т. Н. средни телесни повреди. Това съобщи за  Радио „Фокус“-Пазарджик  Маринела Георгиева от администрацията на съда. Съдия-докладчик по делото е Александър Александров, а началото на съдебното заседание е предвидено за 09.30 часа. \r\nРадослава МУРДЖЕВА", "date": "2018.12.13", "title": "Пазарджик: Окръжният съд ще гледа дело срещу трима души, обвинени за въоръжен грабеж на злато и вещи на обща стойност над 56 000 лева"}
{"url": "http://www.focus-news.net/news/2018/12/13/2601313/yordanka-fandakova-kmet-na-sofiya-teche-proverka-za-lipsata-na-paveta.html", "text": "Общинският съветник Иво Божков сигнализира, че на депо се съхраняват по 2.900 т павета, проверките до момента показват, че там има по 7.200 т. Това каза кметът на София Йорданка Фандъкова в предаването   „Здравей България“  по  Нова телевизия . „Проверката, която възложих, след сигнала, който ми подаде г-н Божков приключва в следващите дни. Аз имам информация от предварителните доклади. Малко е странно точно избраното време за сезиране на прокуратурата, защото това запитване ми беше зададено още миналата година“, каза още столичният кмет. „Общинското дружество „София Инвест“ има задължения да съхранява паветата, които се демонтират от част от улиците. Нашата позиция е, че по главни булеварди и улици е по-добре да се полага асфалт“, коментира тя.  \r\n„Проверките ще установят конкретните бройки. До момента те показват, че на депо има по 7.200 т на площадките на „София Инвест“. Аз прочетох, че г-н Божков сигнализира, че там се съхраняват около 2.900 т. Очевидно има разминаване. След като са сезирани компетентните органи, нека проверката да приключи“, обясни тя. Фандъкова припомни, че тя е възложила проверка през 2013 година на общинското дружество, с което се е целяло да се установи начинът на съхранение на паветата. Тя посочи, че тогава са констатирани нередности и разминаване в мерките единици, в които се съхраняват тези павета - в килограми, тонове и камиони. „Тогава дружеството получи препоръки, които то напълно всички изпълни. Проверката установява, че като цяло през последните години отчетност на дружеството се води. Нека да приключи проверката, която съм възложила. Нека сигналите да се отправят към компетентните органи, а не да се хвърлят някакви твърдения в медиите“, коментира още Фандъкова.", "date": "2018.12.13", "title": "Йорданка Фандъкова, кмет на София: Тече проверка за липсата на павета"}
{"url": "http://www.focus-news.net/news/2018/12/13/2601309/slavcho-velkov-ekspert-po-sigurnostta-borbata-s-terorizma-ne-e-individualna-zadacha-evropa-ima-nuzhda-ot-edinna-obshta-strategiya.html", "text": "Европа има нужда от единна обща стратегия за противодействие на тероризма. Това каза за сутрешния блок „Добро утро, България“ на  Радио „Фокус“  Славчо Велков, народен представител от ПГ на БСП, експерт по сигурността във връзка с последния атентат в Европа на коледния базар в Страсбург. Той уточни, че не е ефективно разбирането всяка страна да действа според националното си законодателство и само ако се почувства заплашена. Ако не се постигне съгласие за сътрудничество в ЕС, няма да има добри резултати в тази обща кауза, обясни експертът. „По технология актът в Страсбург е изключително специфичен, имайки предвид, че не е предварително подготвен, а извършителят е провокиран от несполучливия опит за арестуването и привеждането му в затвора. Убеден съм, че за пореден път националната система за сигурност на Франция не реагира адекватно и има ред причини за това. Един много дребен довод – ако този човек беше арестуван от полицията в Страсбург преди да се случи трагедията на коледния базар в града, последствията сега нямаше да са същите“, коментира Славчо Велков. Заплахата за Балканите е същата, каквато би била и за страните от цяла Европа, уточни той и добави, че единственият начин за противодействие срещу нея са мерките за сигурност и бдителност, тъй като не винаги има информация за подготвени актове. Експертът прогнозира, че до няколко дни нападателят от Страсбург ще бъде заловен, а ако бъде убит от силите за сигурност – той ще бъде признат от „Ислямска държава“ като мъченик. Според Славчо Велков тази терористична групировка е отслабнала във военнотехническо отношение, но идеологическото ѝ влияние в Европа не намалява.", "date": "2018.12.13", "title": "Славчо Велков, експерт по сигурността: Борбата с тероризма не е индивидуална задача, Европа има нужда от единна обща стратегия"}
{"url": "http://www.focus-news.net/news/2018/12/13/2601314/pregled-na-osnovnite-temi-v-dobrudzhanskiya-pechat.html", "text": "„Професионалната гимназия по ветеринарна медицина чества 45-годишнина“, съобщава на първа страница вестник  „Нова добруджанска трибуна“ . Професионалната гимназия „Д-р Г. Павлов“ в Добрич ще отбележи своя празник с богата програма. Акцент в нея ще бъде официалното откриване на обновените сгради и физкултурния салон. В 9,00 часа утре ще бъдат осветени знамената и ремонтираната сграда. „Община Балчик ще изразходва близо 5 000 000 лева за поддържане на чистотата догодина“, съобщава изданието. Средствата ще бъдат осигурени от такса смет и от други източници. Над 1 700 000 лв. ще бъдат изразходени за събиране и извозване на отпадъци в селищата. Предвидени са пари за закупуване на контейнери и кошчета за боклук. Над 700 000 лв. е ресурсът за поддържане на паркове, площади и обществени пространства. „Победите на таланта“ е озаглавен материал, посветен на актрисата Адриана Будевска, родена преди 140 години в Добрич. Днес от 17,00 часа във фоайето на Дом-паметника „Йордан Йовков“ ще бъде открита изложба, посветена на актрисата. „Изложба на коледни картички и играчки за елха „Коледно вълшебство“ е открита във фоайето на зала „Добрич“, съобщава на първа страница другият регионален вестник  „Добруджанска трибуна“ . Като продължение на темата за празничните прояви в добруджанския град – „Коледна благословия“ в Дом-паметник „Йордан Йовков“. Събитието на 14 декември от 10,30 часа. Екипът на литературния музей кани деца и техните преподаватели да им благодари за съвместната работа по пътя на културата, изкуството и литературата. Теми от региона – „Три деца от Тервел с награди от национален конкурс“. Изданието е традиционно под наслов „От Коледа до Васильовден“. Церемонията по награждаването ще се състои утре – 14 декември, в Националния дворец на децата в София. „С благотворителен базар в Генерал Тошево набират средства за болно дете“, съобщава изданието. Благотворителната инициатива се осъществява със съдействието на Народно читалище „Светлина – 1941 г.“. От спортната страница – мъжкият волейболен отбор на Добрич е претърпял поражение в мач с „Хебър“, който е лидер в Суперлигата на България. Благодарение на тази победа волейболистите от южна България са запазили своето челно място. Утре от 18,30 часа в зала „Добротица“ ще се състои мач с гостуващия „Пирин“ от Разлог. Двубоят в Добрич е от Х-я кръг.", "date": "2018.12.13", "title": "Преглед на основните теми в добруджанския печат"}
{"url": "http://www.focus-news.net/news/2018/12/13/2601318/dimitar-dimitrov-ekspert-po-izborno-zakonodatelstvo-izborniyat-protses-ne-e-sastezanie-na-100-metra-na-olimpiyski-igri.html", "text": "Изборният процес не е състезание на 100 метра на Олимпийски игри. Това каза за сутрешния блок „Добро утро, България“ на  Радио „Фокус“  политологът и експерт по изборно законодателство Димитър Димитров за промените в изборния кодекс. Важно е не за колко време ще се извърши преброяването на гласовете, а така да се извърши, че всички да имат доверие в оповестените резултати, обясни той. Според него твърденията, че броенето на ръка забавя процеса, са психологически манипулации. „Ако избирателят има възможност да избира да гласува с хартиена бюлетина или с машина, да се въвежда машинно гласуване общо във всяка секция, няма особен смисъл. Идеята за въвеждането на машини е да се премахне възможността от всякакви маймунджилъци и фокуси, които правят или се подозира, че правят, членовете на секционните комисии. Докато избирателят има пред себе си само опция за машинно гласуване, нещата, които са нередни и се случват в секционните комисии, ще се случват само измежду тези, които гласуват с харти. Ако има 100 избиратели и половината от тях ползват хартиени бюлетини, нередностите ще се случва в тази общност от гласоподаватели“, обясни Димитър Димитров. Той каза още, че трябва да има една-единствена номерация и към избирателите трябва да се прилага единен стандарт. Те трябва да имат базово образование, позволяващо им да прочетат наименованието на партията или коалицията, обясни политологът. Ако избирателят е в социална некомпетентност, която не му позволява за прочете наименованието на партията или коалицията, това е проблем на самия него, уточни той. ДПС е най-яростният противник на премахването на номерата през имената на партиите, което навежда на мисълта, че избирателите на партията са най-малко компетентни, каза още Димитър Димитров. Според него доверието към избирателния процес би се върнало отчасти ако се изработи регистър на избирателите, в който фигурират изборните адреси на всички, които имат българско гражданство. Проблемът с повтарящите се номера ще бъде решен, прогнозира Димитър Димитров. Машинното гласуване, обаче е „Соломоновско решение“, тъй като част от партиите го превръщат в основен елемент от програмата им, който ще бъде положителен само за производителите на машините, допълни политологът.", "date": "2018.12.13", "title": "Димитър Димитров, експерт по изборно законодателство: Изборният процес не е състезание на 100 метра на Олимпийски игри"}
{"url": "http://www.focus-news.net/news/2018/12/13/2601321/dobrich-chastichnite-remonti-na-asfaltova-nastilka-po-okolovrastniya-pat-prodalzhavat-do-30-dekemvri.html", "text": "Движението по околовръстния път на Добрич - път II-97, се осъществява с повишено внимание. Частичните ремонти на асфалтова настилка продължават до 30 декември, предаде кореспондентът на  Радио „Фокус” – Варна . Движението се регулира с пътни знаци. Движението по път II-71 околовръстния път на Добрич от км 99+500 до км 105+400 се осъществява с повишено внимание също поради частични ремонтни дейности на асфалтовата настилка. Движението се регулира с пътни знаци. Срокът за приключване е 22 декември. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Пътищата в областта са проходими при зимни условия, на места пътната настилка е заледена. Времето в Добрич е ясно и слънчево, без снеговалеж, духа слаб до умерен вятър, температурата е около нулата.  \r\nЖулиета НИКОЛОВА", "date": "2018.12.13", "title": "Добрич: Частичните ремонти на асфалтова настилка по околовръстния път продължават до 30 декември"}
{"url": "http://www.focus-news.net/news/2018/12/13/2601319/afp-nay-malko-sedem-dushi-sa-zaginali-pri-vlakova-katastrofa-v-turtsiya.html", "text": "Най-малко седем души са загинали, след като високоскоростен влак се сблъска с локомотив в турската столица в четвъртък, съобщиха местните власти, предава  AFP . \r\nВ съобщение от губернаторството на Анкара се казва, че една от жертвите е машинистът на влака, а освен това има и 46 пострадали, трима от които в тежко състояние. \r\nПревод и редакция:", "date": "2018.12.13", "title": "AFP: Най-малко седем души са загинали при влакова катастрофа в Турция"}
{"url": "http://www.focus-news.net/news/2018/12/13/2601305/new-europe-tereza-mey-specheli-klyuchov-vot-na-doverie-v-navecherieto-na-evropeyskata-sreshta-na-varha.html", "text": "Тереза Мей остана лидер на Консервативната партия на Великобритания и така тя ще бъде премиерът на Обединеното кралство, който ще води страната в следващите й стъпки по процеса за излизане от Европейския съюз, пише  базираното в Брюксел електронно издание New Europe . \r\nБританският премиер спечели вота на доверие в партията си с 200 на 117 гласа и така удържа позицията си на министър-председател, отбелязва изданието, като посочва, че сега подобно гласуване не може да бъде организирано поне една година. \r\nМей получи 63% от гласовете на „торите“ във вота, организиран по инициатива на народните представители, недоволни от договореното с Брюксел споразумение за напускане на Съюза, което трябва да влезе за гласуване в парламента на 21 декември. \r\nТова се случи в навечерието на трудна европейска среща на върха, на която се очаква Мей да поиска „гаранции“. Лидерите на страните-членки, както отбелязва медията, не обещаха нито да възобновят преговорите по споразумението за Брекзит, нито да дадат на британския премиер пояснения, които интерпретират сделката по различен начин. \r\nСъщевременно, отбелязва New Europe, Джереми Корбин, лидерът на Лейбъристката партия на Великобритания коментира резултата от вота на доверие в изявление, в което казва: „Днешното гласуване не влияе по никакъв начин за подобряването на живота на нашия народ“ и посочва, че Мей, „загуби мнозинството си в парламента, нейното правителство е в хаос и тя не може да постигне сделка за Брекзит, която отговаря на интересите на страната и поставя работните места и икономиката на първо място. \r\nСпоред лидера на Работническата партия, министър-председателят сега трябва да „върне лошата си сделка обратно в Камарата на общините следващата седмица, за да може парламентът да си върне контрола и увери, че „вигите“ са готови да управляват и да постигнат „сделка, която защитава стандарта на живота и правата на трудещите се“. \r\nПревод и редакция:", "date": "2018.12.13", "title": "New Europe: Тереза Мей спечели ключов вот на доверие в навечерието на европейската среща на върха"}
{"url": "http://www.focus-news.net/news/2018/12/13/2601323/sport-yuventus-i-manchestar-yunayted-zagubiha-poslednite-si-machove-v-grupa-h.html", "text": "Ювентус загуби с 1:2 от Йънг Бойс в Берн,  а със същия резултат Валенсия спечели домакинството си на Манчестър Юнайтед в последните мачове от група H на Шампионската лига, която бе спечелена от италианския отбор, който събра 12 точки, с 2 повече от втория Манчестър. За Лига Европа се класира Валенсия, заела трето място с 8 точки, а Йънг Бойс останаха последни с 4 точки.", "date": "2018.12.13", "title": "Спорт: Ювентус и Манчестър Юнайтед загубиха последните си мачове в група H"}
{"url": "http://www.focus-news.net/news/2018/12/13/2601322/taner-ali-dps-shte-podkrepim-udalzhavaneto-na-sroka-za-stroene-v-neuregulirani-teritorii-imayki-predvid-che-pochti-70-ot-obshtinite-nyamat-takiva.html", "text": "Ще подкрепим удължаването на срока за строене в неурегулирани територии. Това каза Танер Али, народен представител от ПГ на ДПС по време на дебатите по Закона за устройство на територията, предаде репортер на   Агенция „Фокус“.  „Ние като ПГ на ДПС ще подкрепим това предложение за удължаване на срока. Имайки предвид, че много от общините почти на 70 % нямат устройствени планове. Това е важно за планирането на всяка една община“, каза още Али. Той припомни на управляващите, че когато е имало Министерство на инвестиционното планиране, са били заделени средства и общините са кандидатствали за такива, които да допринесат за изработване на устройствените планове. В реплика Александър Ненков от ГЕРБ, който е вносител на промените, заяви, че не е вярно, че общините нямат пари.   \r\nДеница КИТАНОВА", "date": "2018.12.13", "title": "Танер Али, ДПС: Ще подкрепим удължаването на срока за строене в неурегулирани територии, имайки предвид, че почти 70 % от общините нямат такива"}
{"url": "http://www.focus-news.net/news/2018/12/13/2601320/pregled-na-osnovnite-temi-vav-velikotarnovskiya-pechat.html", "text": "„Отпускат 1,3 млрд. лв. за изграждането на АМ „Хемус“ до Велико Търново“, е заглавие от областния всекидневник  „Янтра Днес” . 1,35 милиарда лева отпусна Министерски съвет за строителство на магистрала „Хемус“ до Велико Търново. Със средствата ще бъде изградена 134-километровата отсечка от местността „Боаза“ след Ябланица до Велико Търново. Това стана ясно след заседание на правителството, на което присъства и кметът на Велико Търново и председател на НСОРБ инж. Даниел Панов. Средствата за магистралата са от държавния бюджет и ще бъдат преведени в бюджета на Министерство на регионалното развитие и благоустройството. С парите ще бъде осигурено изграждането на участъка, който е сред приоритетите на държавата за развитието на пътната инфраструктура в Северна България. \r\n„Искат 1000 лв. на квадрат за ремонт на Социалния патронаж в Дебелец“, е друг акцент в ежедневника. 1000 лв. На квадрат ще струва цялостният ремонт на кухнята-майка на Социалния патронаж в Дебелец, стана ясно на заседание на общинската комисия по социални дейности и здравеопазване във В. Търново. Дейностите ще бъдат изпълнени по проект за 400 000 лв., от които 120 000 лв. Осигурява „Красива България“, а останалите 280 000 лв. Ще дойдат от бюджета на Общината за 2019 г. Сумата вече е заложена в общинската инвестиционна програма. \r\n„Оборудват кабинет по журналистика с тв студио в Хуманитарна гимназия“, е тема от страница трета на ежедневника. „Кроношпан“ прави автоматична станция за контрол на въздуха“, четем на страници четвърта. На страница пета е поместен материал със заглавие: „Свинските уши на скара станаха хит на Коледния базар във Велико Търново“. \r\nНа спортната страница на вестник „Янтра Днес“ четем: „Смениха началния час на мача „Етър“ – „Септември“. \r\n„Самоводската чаршия ще е в руини до пролетта на 2019-а, „опаковат“ я временно, за да не газим кал“, е заглавие от първа страница на другия областен ежедневник -  „Борба“ . Цялата Самоводска чаршия ще бъде опакована до пролетта, за да не газим повече кал и да гледаме руини, информира главният инженер на Търновската община Динко Кечев, който ръководи проекта за обновление на старата част. В началото на 2019-а, когато времето позволи, ще бъде пренареден и калдъръмът. „До април 2019 г., както е по срок, настилката трябва да бъде направена“, коментира Кечев и припомни, че реконструкцията се отлага вече близо година. \r\n„42-годишен мъж е вторият донор за годината в търновската болница“, е друга тема от ежедневника. Успешно реализирана донорска ситуация проведоха в МОБАЛ „Д-р Стефан Черкезов“. 42-годишен мъж от региона получил спонтанен мозъчен кръвоизлив и въпреки усилията на лекарите в отделението по реанимация в понеделник изпаднал в мозъчна смърт. Комисия от трима медици констатирала необратимото състояние и помолили близките на човека да вземат решение за даряването на органите му. След като получили тяхното съгласие, уведомили Агенцията по трансплантации и на следващия ден в търновската болница пристигнал екип на Военномедицинска академия – София, който на място извършил експлантация на черен дроб и бъбреци. \r\n„Правителството даде 1,3 млрд. лв. за магистрала „Хемус“, с парите аутобанът ще стигне до Велико Търново“, „Шахматно разположени тръби, забити на 15 метра, ще укрепват 42 дка свлачище под Арбанаси“, „Община Велико Търново спечели проект за безплатен интернет в парковете, гарата, автогарите и музеите“, са други заглавия от страниците на всекидневника. \r\n„Антъни Иванов с нов национален рекорд, осми е в света на 200 метра бътерфлай“, „Аласана Мане и Ерик Почански се завръщат за мача със „Септември“ и „Малките етърци първи на Футбол 9, локомотивци зимуват на върха на Футбол 7“, са акцентите от спортната страница на изданието.", "date": "2018.12.13", "title": "Преглед на основните теми във великотърновския печат"}
{"url": "http://www.focus-news.net/news/2018/12/13/2601324/parlamentat-prie-na-parvo-chetene-da-bade-udalzhen-srokat-za-stroene-v-neuregulirani-teritorii-s-dve-godini.html", "text": "Парламентът прие на първо четене промени в Закона за устройство на територията, с които се удължава с две години срокът за строене в неурегулирани територии, предаде репортер на  Агенция „Фокус“ . „За“ предложението гласуваха 110 народни представители, а 30 се въздържаха. Така срокът се удължава от 1 януари 2019 г. до 1 януари 2021 г.  Предложените промени имат за цел да се отложи влизането в сила на измененията от закона, с които се въвеждат изисквания за наличие на общи устройствени планове във всички общини. Сред мотивите за промяната е това, че в голяма част от общините все още не са налице одобрени и влезели в сила общи устройствени планове, като причините за забавяне на процедурите са от различен характер – оспорване на избора на изпълнител, затруднено набавяне на необходими данни и информация за устройството на съответната територия, продължително обществено обсъждане и др. \r\nЦветилена СИМЕОНОВА", "date": "2018.12.13", "title": "Парламентът прие на първо четене да бъде удължен срокът за строене в неурегулирани територии с две години"}
{"url": "http://www.focus-news.net/news/2018/12/13/2601317/premierat-na-ispaniya-katalunskite-polititsi-sazdavat-narativ-ot-lazhi-i-oplakvaniya.html", "text": "Испанският премиер Педро Санчес в сряда ожесточи позицията си спрямо ситуацията в Каталуния по време на първия дебат по единствена тема в парламента в Мадрид, откакто той дойде на власт през юни. Лидерът на Социалистическата партия предупреди народните представители, че няма да толерира нарушенията  на Конституцията и обвини партиите, които сега подкрепят независимостта на Каталуния, че създават наратив от „лъжи и оплаквания“, пише  онлайн изданието на вестник El Pais . \r\nИзявлението на Санчес дойде след нова серия размирици в североизточния испански автономен регион, които произлязоха от ситуацията на политическа и социална турбулентност от миналата година, когато бе проведен незаконен референдум за независимост, последван от едностранното й обявяване в регионалния парламент, отбелязва вестникът. \r\nМасови сепаратистки организации, наричащи се „Комитети за защита на Републиката“, блокираха магистрала и вдигнаха бариерите на службата за пътни такси в Каталуния през почивните дни, като действията им не бяха възпрепятствани от регионалните полицейски сили Мосос д‘Ескадра. Протестиращите организираха действията, за да призоват за освобождаването на сепаратистките лидери на Каталуния, които в момента са в следствения арест заради действията си по време на миналогодишните събития в автономната област, припомня изданието. Някои от арестуваните за обявяването на независимост на Каталуния политици и граждански активисти в момента осъществяват гладна стачка в протест срещу нежеланието на испанските съдилища да прехвърлят случая им на европейската съдебна система. \r\n„Няма да приема нови нарушения на Конституцията в Каталуния“, заяви Санчес, визирайки миналогодишният случай, когато правителството на Мариано Рахой от Народната партия отне временно регионалните правомощия съгласно член 155 от испанския основен закон. \r\nВ рамките на изказването си в парламента, премиерът ясно даде да се разбере, че няма да позволи нов референдум за отделяне на региона, като е съгласен единствено на „развитие и рафиниране“ на самоуправлението в Каталуния, т.е.  реформи на Статута, в който се посочват правомощията на региона. \r\nEl Pais обръща внимание на това, че Санчес е в деликатна ситуация начело на правителството, след като стана премиер като спечели вот на недоверие срещу Рахой, чиято партия е раздирана от корупционни скандали и е обект на тежки критики за това, че е изпуснала ситуацията в Каталуния от контрол. В момента той оглавява правителство на малцинството, което има само 84 депутати в Конгреса (от общо 350) и има нужда от подкрепата на редица различни партии, включително на каталунските сецесионисти, за да прокарва законите си. \r\nВ изказването си министър-председателят заяви, че няма да се поколебае да действа при ново „неспазване на задълженията“ от страна на каталунските полически лидери, когато инструкциите на централните власти за намеса срещу протестите не са били предадени на местните органи на реда. \r\nСанчес предупреди, че ако се наложи ще изпрати части на националната полиция в Каталуния, за да гарантира реда и сигурността в региона. Неговите думи идват два дни, след като изпрати три писма на каталунските регионални лидери, в които ги предупреди, че ако не изпълняват задълженията си държавата ще се намеси, за да го направи вместо тях. \r\nПревод и редакция:", "date": "2018.12.13", "title": "Премиерът на Испания: Каталунските политици създават наратив от „лъжи и оплаквания“"}
{"url": "http://www.focus-news.net/news/2018/12/13/2601327/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-dekemvri.html", "text": "„Софийска вода” временно ще прекъсне водоснабдяването в някои части на столицата на 14 декември 2018 г. (петък), съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Чаталджа“, Център, се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. „Чаталджа“, от ул. „Бяло море“ до ул. „Панайот Волов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чаталджа“ №22. \r\nВъв връзка с подмяна на сградно водопроводно отклонение до бл. 40 в ж. к. „Лагера“ се налага спиране на водоподаването от 10:00 до 22:00 часа на клиентите на „Софийска вода”, живеещи в бл. 40. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 40. \r\nВъв връзка с монтаж на водомерен възел на ул. „Бели брег“, с. Владая, се налага спиране на водоподаването от 10:00 до 14:00 часа на клиентите на „Софийска вода”, живеещи в района на ул. „Бели брег“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бели брег“, ъгъла с ул. „Малка поляна“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.12.13", "title": "Софийска вода” временно ще прекъсне водоснабдяването в някои части на столицата на 14 декември"}
{"url": "http://www.focus-news.net/news/2018/12/13/2601326/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст . По-високите части на планините е много студено, на места духа силен вятър. Това най-вече важи за Стара планина, Мургаш и връх Ботев. Минималните температури са от минус 13 до минус 18 градуса. Това създава реални предпоставки за измръзване. Снежната покривка все още е малка между 20-30 см. По билните части тя е навята, което означава, че могат да се срещнат преспи. От Планинската служба уточняват, че като цяло условията за зимен туризъм са добри, но туристите трябва да обърнат особено внимание на своите екипировки. Частично са отворени ски зоните на Банско и Пампорово.  \r\nНяма регистрирани инциденти през последното денонощие, освен случая от 12 декември, при който след двудневно търсене беше намерено тялото на турист в Стара планина.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.12.13", "title": "ПСС: Добри са условията за туризъм в планините"}
{"url": "http://www.focus-news.net/news/2018/12/13/2601325/agentsiyata-za-darzhavna-finansova-inspektsiya-e-izvarshila-proverka-na-mbal-hristo-botev-vratsa.html", "text": "Органите на Агенцията за държавна финансова инспекция са извършили финансова инспекция на МБАЛ „Христо Ботев“ АД, гр. Враца, касаеща периода от 01 януари 2013г. до 30 септември 2017г. Това съобщиха от  пресцентъра на Министерството на здравеопазването. \r\nВ резултат на проверката са съставени 9 акта за начет, като установените виновно причинени вреди са в общ размер на 76 092,57 лв. На изпълнителния директор на лечебното заведение са дадени указания от проверяващите за предприемане на действия по съставените актове.  \r\nПри проверката са констатирани нарушения по Закона за обществените поръчки и правилника за прилагането му. Най-често срещаните нарушения са във връзка с допуснато разделяне на обществените поръчки, промяна в условията на вече сключените договори, неспазване на нормативно установените срокове и др. В резултат на така направените констатации относно обществените поръчки са съставени 10 акта за установяване на административни нарушения. \r\nПредвид установените нарушения на Закона за счетоводството са съставени два акта за установяване на административни нарушения.  \r\nЗа конкретните действия по изпълнение на дадените указания от Агенцията за държавна финансова инспекция, министърът на здравеопазването е изискал информация от изпълнителния директор на МБАЛ „Христо Ботев“ АД, гр. Враца, относно предприетите действия по отстраняване на констатираните нарушения.", "date": "2018.12.13", "title": "Агенцията за държавна финансова инспекция е извършила проверка на МБАЛ „Христо Ботев“ - Враца"}
{"url": "http://www.focus-news.net/news/2018/12/13/2601329/varna-shofyor-e-pochinal-po-vreme-na-dvizhenie-v-avtomobila-si-v-oblastniya-grad.html", "text": "Шофьор е починал в автомобила си по време на движение рано тази сутрин в района на жп гарата във Варна. Това съобщи за  Радио „Фокус“ – Варна  говорителят на Областната дирекция на МВР Ивана Милева. Сигнал за инцидента е постъпил около 06.00 часа на телефон 112. Става въпрос за 49-годишен мъж. Изясняват се причините за настъпване на смъртта му. Няма други засегнати участници в движението вследствие на инцидента, няма пострадали хора. \r\nДиана СТОЕВА", "date": "2018.12.13", "title": "Варна: Шофьор е починал по време на движение в автомобила си в областния град"}
{"url": "http://www.focus-news.net/news/2018/12/13/2601328/nova-hristiyanska-kniga-shte-bade-predstavena-v-sofiya.html", "text": "От 18.30 часа в ателие-книжарница \"Къща за птици\" на ул. \"Проф. Асен Златаров\"22 в София ще се проведе представяне на книгата \"Ортодоксия\" на Гилбърт Кийт Честъртън, предаде репортер на  Агенция \"Фокус\" .  \r\nКнигата ще бъде представена от писателя Деян Енев, философа и главен редактор на Портал Култура Тони Николов и литературоведа и философа доц. д-р Емил Димитров.  \r\nНикола ПЕТКОВ", "date": "2018.12.13", "title": "Нова християнска книга ще бъде представена в София"}
{"url": "http://www.focus-news.net/news/2018/12/13/2601330/sofiya-113-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "113 души са нощували в Центъра за кризисно настаняване на бездомни хора. Това съобщи за  Агенция „Фокус“  директорът на центъра Йорданка Темелкова. По думите й нощта е преминала спокойно, имало е само един случай, при който едно лице е било закарано с „Бърза помощ“ в заведението. Тя обясни, че в последствие се е оказало, че този човек трябва да бъде настанен в психиатричното отделение.", "date": "2018.12.13", "title": "София: 113 души са нощували в Центъра за кризисно настаняване на бездомни хора"}
{"url": "http://www.focus-news.net/news/2018/12/13/2601331/refineriite-i-proizvoditelite-na-izoglyukoza-tryabva-da-podavat-informatsiya-za-tseni-i-nalichnosti-do-25-o-chislo-vseki-mesets.html", "text": "Парламентът при на второ четене промени в Закона за прилагане на Общата организация на пазарите на земеделски продукти на Европейския съюз, с които рефинериите и производителите на изоглюкоза са задължени да подават информация в Министерството на земеделието, храните и горите за цени и наличности до 25-о число всеки месец, предаде репортер на  Агенция „Фокус“ . Рефинериите трябва да подават уведомления за среднопретеглените продажни цени на тон захар за предходния месец и прогнозни цени на тон захар за текущия месец, както и за стоковите наличности от захар в края на предходния месец. Производителите на изоглюкоза трябва да информират за произведените количества глюкоза, доставени през предходната пазарна година, за стоките и наличностите и за производството на глюкоза през преходния месец. Директорите на областните дирекции „Земеделие“ определят със заповед длъжности лица за извършване на проверки на данните. МЗХГ е задължено да уведоми Европейската комисия за информацията. \r\nЦветилена СИМЕОНОВА", "date": "2018.12.13", "title": "Рефинериите и производителите на изоглюкоза трябва да подават информация за цени и наличности до 25-о число всеки месец"}
{"url": "http://www.focus-news.net/news/2018/12/13/2601332/blagoevgrad-mazh-e-zaginal-pri-pozhar-v-selo-struma.html", "text": "Мъж е загинал при пожар в село Струма, община Сандански. Това съобщиха за  Радио „Фокус“ - Пирин  от пресцентъра на ОДМВР - Благоевград. Мъжът е на 47 години, а сигналът за инцидента е подаден около 02.24 часа. На телефон 112 е постъпила информация за горящ фургон. Два екипа пожарникари са успели да потушат пожара. Тялото на обитателя на фургона е открито овъглено. Очаква се да бъде направен оглед на местопроизшествието, за да се установят причините за пожара. \r\nЛора КАЛЧЕВА", "date": "2018.12.13", "title": "Благоевград: Мъж е загинал при пожар в село Струма"}
{"url": "http://www.focus-news.net/news/2018/12/13/2601333/varna-dvizhenieto-po-patya-staro-oryahovo-grozdyovo-se-osashtestvyava-v-edna-lenta-zaradi-remontni-deynosti.html", "text": "Движението по пътя Старо Оряхово – Гроздьово се осъществява в една лента заради ремонтни дейности, предаде репортер на  Радио „Фокус“ – Варна . Движението в участъка на АМ „Хемус” между пътен възел „Невша“ и пътен възел „Млада Гвардия“ към София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ „Хемус” към Невша и Белоградец като моторните превозни средства се пренасочват през Млада Гвардия. Три участъка от пътя Варна – „Златни пясъци“ са в ремонт. Движението се осъществява в едното платно, съобразно създадената организация за движение. Ограничено е движението в участъка Кранево – Варна за моторни превозни средства над 10 т. Обходният маршрут е през Кичево и Оброчище. Водачите трябва да се шофират с повишено внимание и по пътя към Бургас поради ремонтни дейности в участъка до 8 км. \r\nБояна АТАНАСОВА", "date": "2018.12.13", "title": "Варна: Движението по пътя Старо Оряхово – Гроздьово се осъществява в една лента заради ремонтни дейности"}
{"url": "http://www.focus-news.net/news/2018/12/13/2601337/blagoevgrad-okolo-6-200-kasa-tsigari-bez-banderol-sa-izzeti-pri-politseyska-proverka-na-lek-avtomobil-v-stopanskiya-dvor-v-selo-dabnitsa.html", "text": "Около 19:00 часа на 12 декември 2018 г. полицейски служители на Районно управление на МВР-Гоце Делчев, работещи по линия на противодействие на контрабандата, съхранението и разпространението на акцизни стоки без задължителен бандеролен знак, са извършили проверка на лек автомобил „Опел Зафира“ в стопанския двор в село Дъбница, община Гърмен. Това съобщиха от  ОДМВР - Благоевград . В хода на проверката са намерени и иззети около 6 200 къса цигари без задължителен бандеролен знак. За срок до 24 часа е задържан 68-годишен мъж от селото. За случая е уведомена Районна прокуратура - Гоце Делчев. Работата по случая продължава.", "date": "2018.12.13", "title": "Благоевград: Около 6 200 къса цигари без бандерол са иззети при полицейска проверка на лек автомобил в стопанския двор в село Дъбница"}
{"url": "http://www.focus-news.net/news/2018/12/13/2601335/prof-svetla-bachvarova-bsp-neobhodimo-e-da-ima-naredba-za-registara-na-biologichnite-proizvoditeli.html", "text": "Необходимо е да има наредба за регистъра на биологичните производители. Това каза народният представител от ПГ „БСП за България“ проф. Светла Бъчварова – Пиралкова по време на дебатите по текстовете от Закона за прилагане Общата организация на пазарите на земеделските продукти на ЕС на второ четене и регистрите, предаде репортер на  Агенция „Фокус“.   „Предложението, което правим е министърът на земеделието и храните да издаде наредба във връзка с воденето на регистър на биологичните производители. Регистърът на биологичните производители е необходим, като се има предвид, че над 7000 са тези, които са регистрирани в системата. Базите данни и информацията, която има в момента е неточна и непълна. Считам, че за да бъдат всички наясно как ще се води този регистър, е необходимо да има наредба на министъра на земеделието, който не само да вписва обстоятелствата по отношение на регистрираните лица на операторите, но да направи необходимото, за да се види съотвествието между вписаната информация и действителността“, каза още проф. Бъчварова и обърна внимание, че към закона има 28  наредби. „Против сме предложението въвеждането на информацията да се осъществява с електронен подпис“, каза още проф. Бъчварова.  \r\nДеница КИТАНОВА", "date": "2018.12.13", "title": "Проф. Светла Бъчварова, БСП: Необходимо е да има наредба за регистъра на биологичните производители"}
{"url": "http://www.focus-news.net/news/2018/12/13/2601334/sliven-odmvr-preduprezhdava-za-telefonni-izmami.html", "text": "Поради постъпили обаждания в РУ-Сливен за опити за телефонни измами, от ОДМВР-Сливен предупреждават гражданите да се свържат със свои близки, които живеят сами и разполагат със стационарен телефон, да очакват евентуално обаждане с цел измама. Схемата е „оказване на съдействие на полицейски служители при задържането на телефонни измамници, чрез предоставянето на наличните парични суми и ценни вещи, които впоследствие да бъдат върнати”, съобщиха от  областната дирекция.  Обаждането е придружено с обиди и заплахи за живота и здравето на жертвата. В повечето случаи хората, дори и да са информирани, се плашат и изпълняват исканията. Полицията съветва при получаване на такова обаждане телефонната връзка да бъде незабавно прекратена.  \r\nПрипомня се измамната схема - получава се телефонно обаждане  от мъж, който се представя за полицейски служител. Разговорът започва с въпроси от мнимия полицай дали лицето е получавало наскоро обаждане  с една от схемите за измина и обяснява, че разполагат с информация и списък с възрастни хора, набелязани  от измамниците,  които предстои да станат тяхна жертва. За да се предотврати всичко това жертвата трябва  да помогнат на полицията, тъй като в района са разположени полицейски служители, ангажирани в специализирана операция за задържането на престъпниците. В хода на разговора „мнимият полицай” заявява, че е необходимо, без притеснение, да се предоставят наличните парични средства или ценните вещи (в повечето случаи се иска същите да бъдат хвърлени през терасите на жилищата), уверявайки , че след задържането на телефонните измамници, парите и ценни вещи ще бъдат върнати. Мнимият полицейски шеф иска от потърпевшия  да даде номера на мобилния си телефон, за да бъде в непрекъсната връзка с него, докато на стационарния е зает от измамниците. И за да бъде всичко по-достоверно непосредствено след прекъсване на телефонната връзка се получава  телефонно обаждане от непознат, който ползва една от класически схеми за осъществяване на телефонни измами придружени със заплахи за живота и за саморазправа.   \r\nПо тази схема вчера е била измамена жена на 73 години от град Сливен. Тя е била въведена в заблуждение, че помага на полицията и е хвърлила през терасата на жилището си сумата от 5600 долара и 500 лева. Възможно е схемата да бъде променена, но искането на пари и ценности остава. \r\nОт ОДМВР-Сливен припомнят и някои от класическите схеми за измама: \r\n- Катастрофа с жертва, предизвикана от близък роднина, който е задържан в ареста и за освобождаването му е необходима крупна сума пари \r\n- Болен от / свински, птичи грип, ебола или друга актуална болест/ близък роднина, който е настанен в болнично заведение и за спасяването му е необходима скъпоструваща ваксина \r\n- Настъпила трудова злополука / гръмнал бойлер или друг електроуред / възникнал пожар или взривена бомба, при който инцидент е пострадал тежко близък роднина. За да се извози в специализирана столична болница с хеликоптер и да се предприемат оперативни действия е необходима крупна сума пари \r\n- Пътен инцидент, при който на близкия роднина са засегнати крайниците. За оперативната намеса и поставянето на златни пирони е необходима крупна сума пари или ценности. \r\n- За отпускане на допълнителни пари към пенсията / помощ за закупуване на лекарства / енергийна помощ / друг тип социално подпомагане е необходимо крупната сума пари или ценности да се предоставят на мнимия служител на „Социални грижи” или „Пенсионното” за да може възрастния човек да попадне в графа „крайно нуждаещ се” \r\n- Освобождаване на колетна пратка от чужбина, съдържаща валута в големи размери, скъпоструващи лекарства или ценни предмети \r\n- Осъществяване на изгодна сделка от близък роднина по закупуването на климатици, електроуреди и др. от голям търговски обект и др., го приканва да даде пари или ценни вещи. \r\nПо време на телефонната измама възрастният човек непрекъснато разговаря по телефона, като не му се дава възможност да се свърже със свои роднини и да им съобщи за проблема. Възможно е да се поиска от пенсионера да изтегли и спестените си пари от банков клон.", "date": "2018.12.13", "title": "Сливен: ОДМВР предупреждава за телефонни измами"}
{"url": "http://www.focus-news.net/news/2018/12/13/2601338/silistra-pozharnikari-sa-spasili-bezdomno-kuche-propadnalo-v-shahta-v-tutrakan.html", "text": "Пожарникари са спасили бездомно куче, пропаднало в шахта по ул. „Крайбрежна“ в Тутракан. Това съобщиха от  ОДМВР - Силистра . Те се отзовали на сигнал, получен вчера в 15.39 часа вчера.", "date": "2018.12.13", "title": "Силистра: Пожарникари са спасили бездомно куче, пропаднало в шахта в Тутракан"}
{"url": "http://www.focus-news.net/news/2018/12/13/2601339/yordan-apostolov-obedineni-patrioti-nyama-smisal-ot-oshte-edna-naredba-kam-registara-za-biologichnite-proizvoditeli-kakto-predlagat-bsp.html", "text": "Няма смисъл от още една наредба към регистъра за биологичните производители, както предлагат БСП. Това каза народният представител от „Обединени патриоти“ Йордан Апостолов от трибуната на парламента по време на дебатите за промени в Закона за прилагане на Общата организация на пазарите на земеделски продукти на Европейския съюз, предаде репортер на  Агенция „Фокус“ . \r\n„Поради факта, че към този закон има 28 наредби, не виждам смисъл да има още една, тъй като детайлно е разписано какви са изискванията към производителите. И не виждам смисъл защо още един път трябва да утежняваме процедурите при тях. На Комисия дискутирахме много пъти член по член и виждаме, че всичко, което касае биологичните производители, е написано“, заяви Апостолов.  \r\nТой коментира и въвеждането на задължителен електронен подпис. „Точно биологичните производители са тези, които разполагат с електронен подпис, тъй като когато ги сертифицират международни организации, документът, който циркулира между тях, е точно чрез електронен подпис. Познавам дори такива биологични производители в Североизточна България, които са само с 20 дка примерно, но работят вече години с електронен подпис“, заяви той. \r\nЦветилена СИМЕОНОВА", "date": "2018.12.13", "title": "Йордан Апостолов, „Обединени патриоти“: Няма смисъл от още една наредба към регистъра за биологичните производители, както предлагат БСП"}
{"url": "http://www.focus-news.net/news/2018/12/13/2601340/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В ход, чиято цел е да подчертае претенциите на Турция в Източното Средиземноморие, Анкара издаде три навигационни телекса (Навтекси 1291/18, 1298/18 и 1299/18), който запазват определени морски райони за военноморски маневри и проучване за природни ресурси от сондажния кораб Барбарос Хайредин паша, пише  електронното издание на вестник Kathimerini . \r\nТериторията се простира от източния край на гръцкия континентален шелф край остров Кастелоризо, който според Атина и изданието се води част от Додеканезката група, до блокове 4 и 5 от изключителната икономическа зона (ИИЗ)на Кипър, като вестникът посочва, че навтексите са издадени с цел да оспорят твърдението на гърците, че ИИЗ на двете страни имат обща граница. \r\nВестникът забелязва, че увеличената активност на Турция в Източното Средиземноморие се придружава от информационен бараж в пресата за продължаващото милитаризиране на т.нар. Турска Република Северен Кипър, където Анкара посочи, че е възможно да започне да строи военноморска база догодина. \r\nВ тази връзка във вторник турският вицепрезидент Фуат Октай отсече, че Анкара няма да направи „никакъв компромис“ относно енергийните си планове в Кипър, Егейско и Средиземно море. В изказване пред местния парламент за бюджета за 2019 година, Октай заяви, че Гърция и Кипър са „развалени“ от Европейския съюз и добави, че Турция „в никакъв случай“ няма да толерира „мерки срещу нашата страна“. \r\n„С решимост и дипломатически усилия ние демонстрираме нашата сила и енергийната си политика“, заяви той, според цитата на „Катимерини“. \r\nНа приложените карти може да се добие ясна представа за разминаванията между Турция и Гърция в Източното Средиземноморие, които засилват допълнително и от откритите там залежи на природен газ (\"Фокус\") \r\n***  Тереза Мей остана лидер на Консервативната партия на Великобритания и така тя ще бъде премиерът на Обединеното кралство, който ще води страната в следващите й стъпки по процеса за излизане от Европейския съюз, пише  базираното в Брюксел електронно издание New Europe . \r\nБританският премиер спечели вота на доверие в партията си с 200 на 117 гласа и така удържа позицията си на министър-председател, отбелязва изданието, като посочва, че сега подобно гласуване не може да бъде организирано поне една година. \r\nМей получи 63% от гласовете на „торите“ във вота, организиран по инициатива на народните представители, недоволни от договореното с Брюксел споразумение за напускане на Съюза, което трябва да влезе за гласуване в парламента на 21 декември. \r\nТова се случи в навечерието на трудна европейска среща на върха, на която се очаква Мей да поиска „гаранции“. Лидерите на страните-членки, както отбелязва медията, не обещаха нито да възобновят преговорите по споразумението за Брекзит, нито да дадат на британския премиер пояснения, които интерпретират сделката по различен начин. \r\nСъщевременно, отбелязва New Europe, Джереми Корбин, лидерът на Лейбъристката партия на Великобритания коментира резултата от вота на доверие в изявление, в което казва: „Днешното гласуване не влияе по никакъв начин за подобряването на живота на нашия народ“ и посочва, че Мей, „загуби мнозинството си в парламента, нейното правителство е в хаос и тя не може да постигне сделка за Брекзит, която отговаря на интересите на страната и поставя работните места и икономиката на първо място. \r\nСпоред лидера на Работническата партия, министър-председателят сега трябва да „върне лошата си сделка обратно в Камарата на общините следващата седмица, за да може парламентът да си върне контрола и увери, че „вигите“ са готови да управляват и да постигнат „сделка, която защитава стандарта на живота и правата на трудещите се“. \r\n***  Испанският премиер Педро Санчес в сряда ожесточи позицията си спрямо ситуацията в Каталуния по време на първия дебат по единствена тема в парламента в Мадрид, откакто той дойде на власт през юни. Лидерът на Социалистическата партия предупреди народните представители, че няма да толерира нарушенията  на Конституцията и обвини партиите, които сега подкрепят независимостта на Каталуния, че създават наратив от „лъжи и оплаквания“, пише  онлайн изданието на вестник El Pais . \r\nИзявлението на Санчес дойде след нова серия размирици в североизточния испански автономен регион, които произлязоха от ситуацията на политическа и социална турбулентност от миналата година, когато бе проведен незаконен референдум за независимост, последван от едностранното й обявяване в регионалния парламент, отбелязва вестникът. \r\nМасови сепаратистки организации, наричащи се „Комитети за защита на Републиката“, блокираха магистрала и вдигнаха бариерите на службата за пътни такси в Каталуния през почивните дни, като действията им не бяха възпрепятствани от регионалните полицейски сили Мосос д‘Ескадра. Протестиращите организираха действията, за да призоват за освобождаването на сепаратистките лидери на Каталуния, които в момента са в следствения арест заради действията си по време на миналогодишните събития в автономната област, припомня изданието. Някои от арестуваните за обявяването на независимост на Каталуния политици и граждански активисти в момента осъществяват гладна стачка в протест срещу нежеланието на испанските съдилища да прехвърлят случая им на европейската съдебна система. \r\n„Няма да приема нови нарушения на Конституцията в Каталуния“, заяви Санчес, визирайки миналогодишният случай, когато правителството на Мариано Рахой от Народната партия отне временно регионалните правомощия съгласно член 155 от испанския основен закон. \r\nВ рамките на изказването си в парламента, премиерът ясно даде да се разбере, че няма да позволи нов референдум за отделяне на региона, като е съгласен единствено на „развитие и рафиниране“ на самоуправлението в Каталуния, т.е.  реформи на Статута, в който се посочват правомощията на региона. \r\nEl Pais обръща внимание на това, че Санчес е в деликатна ситуация начело на правителството, след като стана премиер като спечели вот на недоверие срещу Рахой, чиято партия е раздирана от корупционни скандали и е обект на тежки критики за това, че е изпуснала ситуацията в Каталуния от контрол. В момента той оглавява правителство на малцинството, което има само 84 депутати в Конгреса (от общо 350) и има нужда от подкрепата на редица различни партии, включително на каталунските сецесионисти, за да прокарва законите си. \r\nВ изказването си министър-председателят заяви, че няма да се поколебае да действа при ново „неспазване на задълженията“ от страна на каталунските полически лидери, когато инструкциите на централните власти за намеса срещу протестите не са били предадени на местните органи на реда. \r\nСанчес предупреди, че ако се наложи ще изпрати части на националната полиция в Каталуния, за да гарантира реда и сигурността в региона. Неговите думи идват два дни, след като изпрати три писма на каталунските регионални лидери, в които ги предупреди, че ако не изпълняват задълженията си държавата ще се намеси, за да го направи вместо тях. \r\n*** Какво се случва след вота на доверие към Тереза Мей?, пита в днешния си брой британският  The Times .   \r\nТя може да запази работата си и доверието на своята партия, засега. Но Тереза Мей и днес се изправя пред същите проблеми, пред които заставаше и вчера: как да осигури такава сделка с ЕС за Брекзит, че да  може да спечели подкрепата на по-голяма част от британските депутати.   \r\nВсичко ще започне отново днес (четвъртък – бел. ред.), когато министър-председателят отпътува за Брюксел и на срещата на върха ще призове за нови компромиси.   \r\nПремиерът ще замине за Брюксел успокоена, че поне за още една година формално не може да срещне препятствия по пътя си като партиен лидер. В същото време европейските лидери ще са спокойни, че могат да имат доверие в нея.", "date": "2018.12.13", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/12/13/2601341/mzhg-shte-poddarzha-elektronen-registar-na-proizvoditelite-na-planinskite-produkti-tezi-s-geografsko-oboznachenie-i-s-traditsionno-spetsifichen-harakter.html", "text": "Министерството на земеделието, храните горите (МЗХГ) ще поддържа електронен регистър на  производителите на планинските продукти, тези с географско обозначение и с традиционно специфичен характер. Това реши парламентът след като прие текстове от промените в Закона за прилагане Общата организация на пазарите на земеделските продукти на ЕС на второ четене, предаде репортер на  Агенция „Фокус“.   Съгласно приетите текстове МЗХГ създава и поддържа на интернет страницата си публични и електронни регистри на лицата, които извършват дейност по производство, преработване, съхранение и търговия на земеделски продукти и храни, произведени по правилата на биологичното производство, включително подизпълнителите. Регистърът ще включва още лицата, които осъществяват контрол за съответствие на биологичното производство, посевния и посадъчния материал и семената от картофи, произведени по правилата на билоогичното производство. Лицата, вписани в регистъра са длъжни да педоставят информация на контролиращите лица за всички настъпили промени във вписаните обстоятелства. Въвеждането и потвърждаването на информацията  се осъществява чрез квалифициран електронен подпис, персонален идентификационен код, издаден от Националната агенция по приходите. \r\nДеница КИТАНОВА", "date": "2018.12.13", "title": "МЗХГ ще поддържа електронен регистър на производителите на планинските продукти, тези с географско обозначение и с традиционно специфичен характер"}
{"url": "http://www.focus-news.net/news/2018/12/13/2601345/blagoevgrad-v-regionalniya-istoricheski-muzey-shte-se-provede-predstavyane-na-kulturata-na-drevna-trakiya.html", "text": "От 17.30 часа в зала „Античност“ на Регионален исторически музей – Благоевград ще се проведе семинарно представяне на културата на Древна Тракия. Това съобщиха от пресцентъра на  музея . Ще бъде разгледана темата: „Архилох и траките“ като лектор ще е гл. ас. д-р Георги Гочев, с акомпанимент на лира на доц. д-р Георги Арнаудов. \r\nСлед семинара ще бъдат прочетени фрагменти от новоиздадената книга „Архилох – фрагменти“, в превод от Георги Гочев и акомпанимент от композитора Георги Арнаудов. \r\nЩе бъдат представени последните изследвания и преводи на книги, свързани с историята и културата на Античността и на древните траки. \r\nОрганизатори на събитието са  Регионален исторически музей – Благоевград, Сдружение „Нова България“ и Нов български университет.", "date": "2018.12.13", "title": "Благоевград: В Регионалния исторически музей ще се проведе представяне на културата на Древна Тракия"}
{"url": "http://www.focus-news.net/news/2018/12/13/2601343/stefan-radev-kmet-na-obshtina-sliven-zavarshvame-godinata-finansovo-stabilizirani-i-bez-prosrocheni-zadalzheniya.html", "text": "Община Сливен няма просрочени задължения след като беше последна по този критерий у нас. Това каза за сутрешния блок „Добро утро, България“ на  Радио „Фокус“  кметът Стефан Радев, като уточни, че това е било и най-голямото предизвикателство пред общината години наред. Според него през приключващата 2018 година освен финансовото стабилизиране на общината са реализирани и редица проекти, чакани от десетилетия, сред които новото кръстовище „Розова градина“ и „пробива“ на ул. „Г.С.Раковски“. „Работихме по проекти по програмата „Региони в растеж“ 2014-2020, както и за облагородяване на поречието на река Асеновска, изграждане на нови детски и спортни площадки, интегриране на градския транспорт. Това са най-значимите проекти, но не са единствените – направихме и редица ремонти на уличната пътна мрежа. Продължаваме и през следващата година – трябва да завършим цялостната реконструкция на четири детски градини, да изградим 10 км велоалеи, да направим цялостен ремонт на зала „Асеновец“, искаме да пуснем в експлоатация и плувния басейн, както и да започнем реалното изпълнение на проекта по пускане на пречиствателната станция в град Сливен, изграждане на канализация в кв. Речица – дай Боже да ни стигне годината за всички тези дейности“, обясни градоначалникът. Не се предвиждат увеличения на местните данъци и такси, каза още Стефан Радев, като уточни, че все пак се предвижда лек спад в данъка за автомобилите на хората с най-ниски доходи и леко увеличение на ставката за други. Община Сливен става все по-добър за отглеждане на малки деца и все по-привлекателен за младите град за живеене, допълни кметът. Общината и бизнесът имат общото разбиране, че ключът към това е увеличение на възнагражденията и повече инвестиции, обясни Стефан Радев и призова бизнеса да се обърне към града.", "date": "2018.12.13", "title": "Стефан Радев, кмет на община Сливен: Завършваме годината финансово стабилизирани и без просрочени задължения"}
{"url": "http://www.focus-news.net/news/2018/12/13/2601344/varna-poradi-rekonstruktsiya-na-bul-vasil-levski-hilyadi-zhiteli-na-grada-ostavat-bez-voda-za-oshte-edno-denonoshtie.html", "text": "Поради реконструкция на бул. „Васил Левски“ и изграждане на връзки на магистрален водопровод, хиляди жители на Варна остават без вода за още едно денонощие. Това съобщиха за  Радио „Фокус“ – Варна  от дружеството „Водоснабдяване и канализация“. Без водоподаване до 5 часа утре сутринта остават районът,  заключен между булевардите „Христо Ботев“, „Мария Луиза“, „Осми Приморски полк“, „Цар Освободител“, „Приморски“ и ул.“Девня“. Аварията засяга и част от Морската градина, района около фабрика „Христо Ботев“, кварталите  „Аспарухово“ и „Галата“, село „Звездица“, Островната зона под Аспаруховия мост, местностите „Лазур“, „Зеленика“ и „Боровец“. И днес водоноски са осигурени на Гаровия площад, до Фестивалния комплекс, на ул.“Барутен погреб“ до детската градина, в квартал „Аспарухово“ – в двора на Онкоболницата, в района на „Бункера“ – (обръщача на автобусите) и кръстовището на ул. „Места“ и ул. „Найчо Цанов“ (бившата баня). \r\nДиана СТОЕВА", "date": "2018.12.13", "title": "Варна: Поради реконструкция на бул. „Васил Левски“ хиляди жители на града остават без вода за още едно денонощие"}
{"url": "http://www.focus-news.net/news/2018/12/13/2601346/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-provede-rabotna-sreshta-s-izpalnitelniya-direktor-na-evropol-katrin-de-bol.html", "text": "Председателят на Комисията по вътрешна сигурност и обществен ред Цветан Цветанов проведе работна среща с изпълнителния директор на Европол Катрин де Бол. Срещата се състоя в рамките на посещението на Цветан Цветанов във Виена за участие в 109-ата среща на Управителния съвет на Европол в качеството на представител на Съвместната група за парламентарен контрол. Това съобщиха от  пресцентъра на Народното събрание. \r\nДвамата дадоха висока оценка на добавената стойност, която сътрудничеството между Агенцията и Съвместната група за парламентарен контрол на дейността й осигурява на европейската сигурност. Цветан Цветанов отбеляза, че в допълнение към надзорната си функция, Групата трябва да възприеме като свой ангажимент и подкрепата за доброто функциониране на Европол.  \r\nПо време на разговора бяха обсъдени и заплахите пред сигурността, попадащи в мандата на Агенцията. Де Бол и Цветан Цветанов се обединиха около становището, че едно от най-динамично променящите се и нарастващи предизвикателства е киберсигурността. Засилването на сътрудничеството със страните от Западните Балкани също бе сред акцентите в разговора, като бяха засегнати практическите му измерения.  \r\nЦветан Цветанов и Катрин Де Бол обсъдиха и терористичния акт в Страсбург от 11 декември, като по този повод подчертаха важността от споделяне на информация между държавите-членки и пълноценното използване на ресурса на Европол.", "date": "2018.12.13", "title": "Председателят на Комисията по вътрешна сигурност и обществен ред Цветан Цветанов проведе работна среща с изпълнителния директор на Европол Катрин де Бол"}
{"url": "http://www.focus-news.net/news/2018/12/13/2601347/blagoevgrad-irlandskiyat-poslanik-maykal-forbs-beshe-na-poseshtenie-v-bansko.html", "text": "Посланикът на Ирландия в България, Майкъл Форбс, проведе работна среща с ръководството на Община Банско. Това съобщиха от пресцентъра на  Общината . В навечерието на активния туристически сезон, той дискутира със заместник-кмета Асен Кирицов и секретаря Иван Кадев, актуални въпроси, свързани с пребиваването на ирландските граждани в Банско. \r\n„Това е моето първо посещение в Банско, откакто съм посланик в страната. Първото добро впечатление, което получих от вашия град е, че е много чист и поддържан град”, посочи дипломатът по време на срещата. \r\nОбсъдени бяха проблемите, които срещат собствениците на апартаменти в Банско по отношение на менажирането им, както и при определянето на дължимите такси за поддържането на недвижимата собственост. \r\n„Приветствам активността на г-н Форбс да посети курорта ни, за да обсъдим заедно какво може да се подобри по отношение на пребиваването на чужди граждани тук. Въпреки, че не е  възможна пряка намеса в работата на частния сектор, публичните власти имат лостовете да упражняват влияние, да бъдат посредниците, които да подпомагат разрешаването на различни спорове”, заяви Асен Кирицов в края на работното посещение и покани посланика отново да посети Банско по време на Световната купа по ски през февруари 2019 г.", "date": "2018.12.13", "title": "Благоевград: Ирландският посланик Майкъл Форбс беше на посещение в Банско"}
{"url": "http://www.focus-news.net/news/2018/12/13/2601336/kathimerini-gartsiya-turtsiya-poddarzha-visoko-naprezhenieto-v-iztochnoto-sredizemnomorie.html", "text": "В ход, чиято цел е да подчертае претенциите на Турция в Източното Средиземноморие, Анкара издаде три навигационни телекса (Навтекси 1291/18, 1298/18 и 1299/18), който запазват определени морски райони за военноморски маневри и проучване за природни ресурси от сондажния кораб Барбарос Хайредин паша, пише  електронното издание на вестник Kathimerini . \r\nТериторията се простира от източния край на гръцкия континентален шелф край остров Кастелоризо, който според Атина и изданието се води част от Додеканезката група, до блокове 4 и 5 от изключителната икономическа зона (ИИЗ)на Кипър, като вестникът посочва, че навтексите са издадени с цел да оспорят твърдението на гърците, че ИИЗ на двете страни имат обща граница. \r\nВестникът забелязва, че увеличената активност на Турция в Източното Средиземноморие се придружава от информационен бараж в пресата за продължаващото милитаризиране на т.нар. Турска Република Северен Кипър, където Анкара посочи, че е възможно да започне да строи военноморска база догодина. \r\nВ тази връзка във вторник турският вицепрезидент Фуат Октай отсече, че Анкара няма да направи „никакъв компромис“ относно енергийните си планове в Кипър, Егейско и Средиземно море. В изказване пред местния парламент за бюджета за 2019 година, Октай заяви, че Гърция и Кипър са „развалени“ от Европейския съюз и добави, че Турция „в никакъв случай“ няма да толерира „мерки срещу нашата страна“. \r\n„С решимост и дипломатически усилия ние демонстрираме нашата сила и енергийната си политика“, заяви той, според цитата на „Катимерини“. \r\nНа приложените карти може да се добие ясна представа за разминаванията между Турция и Гърция в Източното Средиземноморие, които засилват допълнително и от откритите там залежи на природен газ (\"Фокус\") \r\nПревод и редакция:", "date": "2018.12.13", "title": "Kathimerini (Гърция): Турция поддържа високо напрежението в Източното Средиземноморие"}
{"url": "http://www.focus-news.net/news/2018/12/13/2601349/sport-bayern-myunhen-specheli-parvo-myasto-sled-zrelishtno-33-s-ayaks-v-amsterdam.html", "text": "Байерн Мюнхен спечели първото място в група А на Шампионската лига след зрелищно равенство 3:3 с прекия конкурент Аякс в Амстердам. Холандският гранд, на който му беше нужна победа, за да оглави групата, водеше с 2:1 до 87-ата минута, но баварците отбелязаха два гола в последните минути и запазиха преднината си от 2 точки пред съперника си. В Лига Европа продължава Бенфика, който победи АЕК с 1:0 в другата среща от групата, която беше без значение, защото гърците останаха без спечелена точка в турнира.", "date": "2018.12.13", "title": "Спорт: Байерн Мюнхен спечели първо място след зрелищно 3:3 с Аякс в Амстердам"}
{"url": "http://www.focus-news.net/news/2018/12/13/2601354/narodni-predstaviteli-ot-gerb-shte-napravyat-darenie-na-tsentara-za-nastanyavane-ot-semeen-tip-za-detsa-i-mladezhi-bez-roditeli-v-selo-zvanichevo.html", "text": "Народните представители от ГЕРБ Десислава Атанасова, Александър Мацурев и Десислава Тодорова ще направят дарение от 15.00 часа в Центъра за настаняване от семеен тип за деца и младежи без родители в село Звъничево. Това съобщиха от пресцентъра на  ГЕРБ - Пазарджик .", "date": "2018.12.13", "title": "Народни представители от ГЕРБ ще направят дарение на Центъра за настаняване от семеен тип за деца и младежи без родители в село Звъничево"}
{"url": "http://www.focus-news.net/news/2018/12/13/2601351/kardzhali-zadarzhan-e-59-godishen-mazh-napadnal-dlazhnostno-litse-v-dzhebel-pri-problem-sas-zemedelski-zemi.html", "text": "59-годишен мъж е задържан в Районно управление на МВР-Джебел вчера след свада с длъжностно лице и нанесени юмручни удари в областта на главата на служителя. Това съобщиха от  ОДМВР - Кърджали . Инцидентът станал в кабинета на 58-годишния потърпевш около 16.00 часа вчера. По първоначални данни посещението на гражданина било свързано с изясняване на проблем със земеделски земи. Той е задържан за срок до 24 часа в полицейското управление. Работата продължава група „Охранителна полиция“ по чл.131, ал.1, т.1 във връзка с чл.130, ал.1 от НК.", "date": "2018.12.13", "title": "Кърджали: Задържан е 59-годишен мъж, нападнал длъжностно лице в Джебел при проблем със земеделски земи"}
{"url": "http://www.focus-news.net/news/2018/12/13/2601348/blagoevgrad-detsko-shou-i-mnogo-iznenadi-ochakvat-detsata-v-chetvartata-vecher-na-chasat-na-prikazniya-razkazvach.html", "text": "Детско шоу с Игор и Иван очаква децата в четвъртата вечер на поредицата „Часът на приказния разказвач“, съобщиха от  пресцентъра на Община Благоевград.  То ще започне тази вечер в 18.00 часа във фоайето на Община Благоевград. Малките слушатели и зрители ще бъдат посрещнати, както по традиция с топли напитки, а падащи снежинки ще поставят края на вечерта. Игор и Иван ще влязат в ролята на разказвачи и обещават много изненади, емоции, усмивки и смях за децата на Благоевград. Една от най-предпочитаните инициативи, част от Коледен фестивал продължава и утре, когато „Пепеляшка“ ще бъде гост, а актьорите от Общински куклен театър ще разкажат нейната история.   \r\n„Часът на приказния разказвач“ има за цел да донесе на децата на Благоевград приказни моменти в навечерието на най-големия християнски празник – Рождество Христово.", "date": "2018.12.13", "title": "Благоевград: Детско шоу и много изненади очакват децата в четвъртата вечер на „Часът на приказния разказвач“"}
{"url": "http://www.focus-news.net/news/2018/12/13/2601352/burgas-izgotven-e-detaylen-ideen-proekt-za-badeshtiya-park-na-miniatyurite-evropa.html", "text": "Изготвен е детайлен идеен проект за още една атракция, която да направи Бургас по-интересен за посещаване. Това е бъдещият парк на миниатюрите \"Европа\". Това съобщиха от пресцентъра на  Община Бургас . Сега идейният проект навлиза в период на разглеждане и забележки, като той ще бъде предложен на вниманието на отделните комисии в местния парламент. Мнението си може да каже и всеки бургазлия. Как да направите това, вижте в края на този текст. Ако има някакви допълнителни предложения или критики, времето да бъдат направени е именно сега, преди да стартира изготвянето на вече окончателния технически проект. \r\nПредвижда се новата атракция да бъде ситуирана в парк \"Света Троица\", ж. к. \"Славейков\", който е публична общинска собственост. Обект на проектиране е част от територията в непосредствена близост до Плувен комплекс \"Парк Арена ОЗК\". Зоната на интервенция представлява площ от около 12 декара, която не е обновявана от създаването на парка досега. Именно там се предлага обособяване и изграждане на атракциона. \r\nВ стария парк има изградена алейна мрежа с пейзажна структура, като настилките са силно амортизирани, липсват бордюри, растителността е в лошо състояние. Общото планово решение на идейния проект е организирано като оформена върху терена стилизирана карта на Европа. Очертани са държавните граници, като за целта трябва да се използват зеленина, алеи, стилизирани водни площи. \r\nПредвижда се в новия парк да се аранжират миниатюри  и скулптури на подбрани културни и исторически забележителности от държавите на континента Европа. Ситуирането, оформянето на релефа и благоустрояването са подчинени на условието да се пресъздаде в максимална близост оригиналната среда на обектите. \r\nВ експозицията са предвидени миниатюри на: Кулата Белем - Лисабон, Португалия; Саграда Фамилия - Барселона, Испания; Айфелова кула - Париж, Франция; Катедралата \"Св. Николай\" - Монако; Колизеума - Рим, Италия; Фонтан ди Треви - Рим, Италия; Катедралата \"Св. Петър\" - Ватикана; Моста с драконите - Любляна; Парламента - Будапеща, Унгария; Акропола - Атина, Гърция; Храм паметник Александър Невски - София, България; Рилски манастир - България; Моста - Бургас, България; Замъка Бран - Румъния; Кремъл и църква \"Св. Василий Блаженни\" - Москва, Русия; Островен замък в Тракай - Литва; Замъка Братислава - Словакия; Карлов мост - Прага, Чехия; Бранденбургска врата  - Берлин, Германия; Националния музей на Амстердам - Холандия; Атомиум - Брюксел, Белгия; Биг Бен - Лондон, Англия; Тауър Бридж - Лондон, Великобритания. \r\nПредложените за експониране скулптури са следните - Статуята на Manneken-Pis (Пикаещото момченце) - Брюксел, Белгия; Мадарски конник - България; Статуята на Русалката - Копенхаген, Дания; Скулптура на Man at Work - Čumil - Братислава, Словакия; Бременските музиканти - Бремен, Германия; Питър Пан - Лондон, Англия; Цар Освободител - София, България. \r\nВсеки един от обектите се предлага в определен мащаб, съобразен с оригиналните му размери и при отчитане на средата. \r\nГлавният вход на парка се предвижда от югозапад, откъм съществуващата алея пред плувния басейн. В непосредствена близост до входа ще се изгради обслужващ павилион, информационен център, приемна зона за изчакване пред него, тоалетна за посетители и служители, склад за инвентар, помещение за персонал, видеонаблюдение, кафе с 24 места за посетители на закрито, приемно площадно пространство в непосредствена близост до входа за посетители, откъдето се предвижда и началото на обхождаща алея по контур на континента Европа. Предвиждат се също така две зони за отдих - в близост до приемното площадно пространство и в срещуположния край на парка, с водно огледало и три броя Smart соларни стълбове-пейки. \r\nСрокът за обсъждане и коментари от граждани е до 10 януари - четвъртък, 12.00 часа, линк към обществената дискусия за парка на миниатюрите -  .", "date": "2018.12.13", "title": "Бургас: Изготвен е детайлен идеен проект за бъдещия парк на миниатюрите \"Европа\""}
{"url": "http://www.focus-news.net/news/2018/12/13/2601353/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в това издание на съвместното предаване  „Добрич – Блян вихрен, понесен над степ ековита…“  на  Радио „Фокус“  и  Община Добрич  – в Регионална библиотека „Дора Габе“ започна поредицата „Коледно вълшебство“ – четене на тематични приказки. Реновираните зали на библиотеката радват малки и големи посетители. Галя Маринова, главен библиотекар, ще ни разкаже за новостите там. Излезе от печат справочникът „Българската памет за Йордан Йовков“, подготвен от специалисти на Регионален исторически музей - Добрич и финансиран от Община град Добрич. Справочникът е композиран в 12 глави, представящи учебни заведения, читалища, географски обекти, улици, музеи и други места в цялата страна, носещи името или посветени на белетриста. Един от съставителите на новата книга е д-р Кремена Митева, главен уредник в отдел „Литература и изкуство“ в музея. В навечерието на едни от най-хубавите празници от народния календар отново сме поканили като наш събеседник културолога Надежда Иванова. Тя ще разкрие нови и интересни неща за добруджанската кухня и добруджанската домакиня от недалечното минало. Ще надникнем и в една от дървените къщички на Коледния базар в Добрич, за да разкажем за изненадите там.  \r\nТези и още теми слушайте в предаването  „Добрич – Блян вихрен, понесен над степ ековита…“  от 14:00 до 15:00 часа, с водещ Жулиета Николова.", "date": "2018.12.13", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2018/12/13/2601342/smolyan-s-dvuchasova-blokada-na-glaven-pat-smolyan-plovdiv-zhitelite-na-chepelare-izlizat-na-poreden-protest-v-zashtita-na-rayonnata-prokuratura-v-grada.html", "text": "За пореден път жителите на Чепеларе организират протест в защита на Районната прокуратура в града. Това каза за  Радио „Фокус“ – Смолян  адвокат Иванка Сивенова от „Инициативен комитет за защита на човешките, гражданските и съюзни права на гражданите на Община Чепеларе“. Протестът ще се проведе от 11.00 до 13.00 часа, като този път се предвижда пълна блокада на главния път Смолян – Пловдив и по направлението ще бъдат пропускани само автомобили със специален режим на движение. Мястото на протеста е пешеходната пътека преди входа на ПГ „Никола Вапцаров“ в Чепеларе. „Причината за четвъртия поред протест е липсата на ответна реакция от представители на ВСС и тяхното високомерно отношение към жителите на общината, с които не показват, че сме чути. Освен че изразяваме негативното си отношение към закриване на Районна прокуратура – Чепеларе, искаме и ревизия на същото“, подчерта адвокат Сивенова. \r\nТя поясни, че по отношение на жалбата, която е депозирана пред ВАС е имало образувано дело като първоначално информацията, която черпят единствено и само от сайта е, че делото е било насрочено за 21 февруари, но два-три дни след това с определение, жалбата е била определена като недопустима. „Искането, отправено за спиране на привеждане в изпълнение на това решение беше прието като недопустимо, тъй като преценяват, че това решение въобще не е административен акт, който да може да подлежи на обжалване“, обясни адвокат Сивенова. „Фокус“ припомня:  През последните месеци, жителите на Чепеларе протестираха два пъти в Чепеларе и веднъж в София пред сградата на ВСС с искане Районната прокуратура в града да не бъде закрита и преструктурирана в Териториално подразделение. Прокуратурата в Чепеларе, както и тази в Мадан трябва да бъдат закрити от началото на 2019 г. \r\nНели ГЕРГЬОВСКА", "date": "2018.12.13", "title": "Смолян: С двучасова блокада на главен път Смолян – Пловдив, жителите на Чепеларе излизат на пореден протест в защита на Районната прокуратура в града"}
{"url": "http://www.focus-news.net/news/2018/12/13/2601350/okrazhna-prokuratura-sofiya-obvini-shest-dlazhnostni-litsa-ot-api-v-prestaplenie-po-transporta-za-intsidenta-v-tunel-echemishka-pri-koyto-zagina-zhena.html", "text": "Окръжна прокуратура – София привлече като обвиняеми 6 длъжностни лица от Агенция „Пътна инфраструктура“ (АПИ) за това, че при условията на независимо съпричиняване са нарушили правилата за експлоатация на пътно съоръжение и по непредпазливост са причинили на смъртта на Е. Михайлова, при инцидента на 5 февруари 2017 г. в тунел „Ечемишка“ – престъпление по чл. 343, ал.1, б.“в“ във вр. с чл. 342, ал.2 във вр. с ал.1 от НК. Това съобщиха от  Прокуратурата на Република България . \r\nДлъжностните лица, чиято наказателна отговорност е ангажирана са: \r\n- Л. Лазаров, в качеството му на Председател на Управителния съвет на АПИ и служител по транспорта; \r\n- И. Захариева, в качеството й на член на Управителния съвет на АПИ и служител по транспорта; \r\n- Д. Атанасов, в качеството му на член на Управителния съвет и Председател на УС на АПИ и служител по транспорта; \r\n- Г. Златев – директор на дирекция „Поддържане на пътната инфраструктура“ в АПИ и служител по транспорта; \r\n- Н. Сачанска – началник отдел „Основен ремонт и поддържане“ в дирекция „Поддържане на пътната инфраструктура“ в АПИ и служител по транспорта; \r\n- Г. Фучеджиев – старши експерт в отдел „Основен ремонт“ на дирекция „Поддържане на пътната инфраструктура“ в АПИ и служител по транспорта. \r\nРазследването е установило следната фактическа обстановка: \r\nНа 5 февруари 2017 г. около 12.00 часа, в лявата транспортна тръба на тунел „Ечемишка“, намиращ се в района на 40- ти и 41 –ви километър на автомагистрала „Хемус“, е навлязъл лек автомобил м. „Ауди“, управляван от св. Н. Николов, а на предна дясна седалка се е возела Е. Михайлова – сестра на водача на автомобила. Установено е, че автомобилът се е движил със скорост около 50 км/час, която е максимално допустима. В този период от време в тази транспортна тръба е организирано временно двупосочно движение, тъй като дясната транспортна тръба на тунел „Ечемишка“ е била в ремонт. \r\nКогато автомобилът м. „Ауди“ се е намирал на разстояние около 395 – 396 м. от началото на тунела в посока гр.  Ботевград – гр. София, настъпва разрушаване на дясната надлъжна метална конструкция, върху която са окачени осветителните тела в тунела. То стартира с разрушаване на връзката между две съседни надлъжни греди. Надлъжната „П“-образна греда, разположена непосредствено зад разрушената връзка, заедно с монтираните върху нея осветителни тела падат върху пътната настилка. Последвало е частично разрушаване на двете съседно разположени връзки, при което две „П“- образни греди, заедно с монтираните върху тях осветителни тела, увлечени от първата греда,  също са паднали. Една от гредите е попаднала върху покрива на автомобила. Поради напречно транслационно преместване, в посока обратна на посоката на движение на автомобила, гредата е пробила дясната част на панорамното стъкло, проникнала е в автомобила и се е забила в тялото на Е. Михайлова. Водачът на МПС не е имал каквато и да е възможност да избегне произшествието – установено е, че опасната зона на автомобила в конкретния случай е била в размер на 36-37 м., а когато разрушаването е започнало, той се е намирал на 13 м. от мястото на удара с падналата греда. От този удар пострадалата е получила съчетана тежка гръдна и коремна травма, с тежки увреждания на черния дроб, несъвместими с живота и остра кръвозагуба, довели до травматичен шок. Смъртта е настъпила в кратък времеви интервал след инцидента и предвид тежестта на уврежданията е била неизбежна. \r\nВ хода на разследването на Окръжна прокуратура – София е установено, че стоманената конструкция за окачване на осветителните тела е монтирана през 1984 г. и е пусната в експлоатация в началото на 1985 г. В периода от пускането в експлоатация, до инцидента на 05.02.2017 г. са били извършвани редица огледи – през 1999 г.,  през 2004 г.,  през 2008  г., през 2012 г., през 2015 г. и през 2016 г. При всички огледи, експертите са давали препоръки за подновяване на антикорозионната защита, но това нито веднъж не е било изпълнено. Техническата експертиза е посочила, че от 1996 г. стоманената конструкция на съоръжението е повредена и следва да се поднови, тъй като е подложена на активна корозия в изключително неблагоприятна среда /постоянна влага, вредни газове, прах и др./. От направения оглед на стоманената конструкция е установено, че корозията на елементите е неравномерна с характерните признаци на язвена /петниста/ корозия, т.е. проникване на голяма дълбочина в тесни зони, над 50%.  \r\nПри извършеното изследване е установено, че след 2010 г. стоманената конструкция на съоръжението е станала потенциално опасна за експлоатация, а от 2015 г. конструкцията се е намирала в аварийно състояние.  \r\nСпоред заключението на вещите лица основната причина за станалата авария на надлъжните стоманени греди, носещи осветителните тела, е липсата на нормална експлоатационна поддръжка на конструкцията и оставянето й без антикорозионна защита повече от 20 години. \r\nПо делото са събрани данни за предхождащи произшествието пропадания на осветителни тела на пътното платно, както и за провиснали и паднали метални профили от носещата конструкция. През 2004 г. и през септември 2009 г. са извършени технически прегледи на тунел „Ечемишка“, при които е констатирано лошото състояние на осветителната система, висока степен на корозия на носещата конструкция, чести повреди вследствие на къси съединения, пропадания на осветителни тела и опасност от пътно транспортни произшествия. От 2004 г. до настоящия момент от „Автомагистрали“ ЕАД (дружеството, осъществяващо поддръжка на тунела по договор) до АПИ са изпратени множество писма, доклади, констативни протоколи и др. документи за тежкото състояние на осветителната уредба и носещата конструкция. По докладите и сигналите ръководството на АПИ не е предприело съответни действия. \r\nНа 7 август 2015 г. АПИ е сключила договор с „Ферокс Къмпани“ ЕООД, на което е възложила  извършването на оценка на текущото състояние на осветителните уредби на тунел „Ечемишка“ и др. тунели. В изпълнение на този договор „Ферокс къмпани“ ЕООД, на 4 януари 2016 г. изпраща доклад до АПИ, в който е посочено, че „осветителните тела падат върху платното, че  конструкцията е със сериозна пробивна корозия на много места и самоволно падат парчета върху пътното платно и движещите се автомобили, че положението в „Ечемишка“ е най-зле, като там инсталацията може да се определи като ОПАСНА!“. В този доклад е отправена препоръка за подмяна на конструкцията и осветителните тела в тунела. \r\nС решение от 20.01.2016 г. Управителният съвет на АПИ е приел доклада за извършения одит на функционалното и енергетично обследване на осветителните системи на тунелите, изготвен от „Ферокс Къмпани“ЕООД. Не са предприети каквито и да е действия за ремонт на осветителната система на тунела. \r\nТака Д. Атанасов, Лазар Лазаров  и И. Захариева, като членове на УС на АПИ са нарушили правилата за експлоатация на пътното съоръжение и не са изпълнили нормативно установените си задължения и тези произтичащи от характера на работата за:  \r\n- назначаване на  комисия от независими експерти със задача да направят анализ на рисковете при  установената промяна в условията за експлоатация в тунела; \r\n- осигуряване на необходимите средства и възлагането на ремонт или отстраняване на крайно опасната силно корозирала, деформирана стоманена конструкция, на която е окачена осветителната уредба;  \r\n- предприемане на мерки за организиране отстраняването на констатираните неизправности в лявата тунелна тръба на тунела „Ечемишка“ след изтичане на проектния експлоатационен срок;  \r\n- гарантиране на  нормалната експлоатация и осигуряване  безопасността на автомобилния трафик в тунела. \r\nГ. Златев, като директор на дирекция „Поддържане на пътната инфраструктура“ – АПИ, Н. Сачанска, като началник отдел „Основен ремонт“ в дирекция „Поддържане на пътната инфраструктура“ - АПИ и Г. Фучеджиев, като старши експерт в отдел „Основен ремонт“ на дирекция „Поддържане на пътната инфраструктура“ в АПИ не са изпълнили задълженията си по изготвяне на становища и заключения относно фактическото състояние на тунела при установената промяна в експлоатацията му, по одобряване на задания, ръководство и контрол на дейността, свързана с ремонта и поддържането на пътното съоръжение - тунел, разработване на планове, бюджети и програми за ремонт и поддържане - при  установената промяна в условията за експлоатация в тунела - предприемане своевременни мерки за извършване на профилактични ремонтни дейности, предотвратяващи  или ограничаващи интензивността на корозията  по металната конструкция в лявата тръба на тунела или отстраняване на крайно опасната силно корозирала, деформирана стоманена конструкция, на която е окачена осветителната уредба, по предприемане на мерки за организиране отстраняването на констатираните неизправности в лявата тунелна тръба на тунела „Ечемишка“ след изтичане на проектния експлоатационен срок и по гарантиране на  нормалната експлоатация  и осигуряване  безопасността на автомобилния трафик в тунела. \r\nПо делото са събрани множество доказателства, вкл. заключение на експертиза относно състоянието и корозията на метала на носещата конструкция на осветителната уредба на тунела, изготвено от Института по металознание – БАН. Основните изводи относно причините за разрушаването на металната конструкция, настъпилото произшествие, извършените проверки на тунела и действията на АПИ са в резултат от заключението на комплексна експертиза, изготвена от седем вещи лица със съответна специалност.", "date": "2018.12.13", "title": "Окръжна прокуратура – София обвини шест длъжностни лица от АПИ в престъпление по транспорта за инцидента в тунел „Ечемишка“, при който загина жена"}
{"url": "http://www.focus-news.net/news/2018/12/13/2601356/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК - Пловдив. Без вода са населените места Горнослав, Войнягово, Марково и Старо Железаре. Не е посочен краен срок за отстраняване на авариите и за възстановяване на нормалното водоподаване към засегнатите домакинства. Частично нарушено е водоподаването и към живущите в кв. „Горни Воден“ в Асеновград, също заради авария на водопровод. \r\nЕкипите на водоснабдителното дружество отстраняват аварии на територията на град Пловдив. Без вода до 17.00 часа са голяма част от домакинствта в района на бул. „Христо Ботев“ 82, също в района на улиците „Спартак“ и „Александър Екзарх“ в града", "date": "2018.12.13", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2018/12/13/2601360/bdzh-patnicheski-prevozi-podkrepya-natsionalnata-initsiativa-koleda-za-vsyako-dete-dyado-koleda-shte-patuva-vav-vlak-ot-brusartsi-do-lom.html", "text": "За трета поредна година „БДЖ-Пътнически превози” ЕООД ще подкрепи националната инициатива „Коледа за всяко дете”, която традиционно се организира от Националното сдружение на сираците в България (НССБ). Това съобщиха от пресцентъра на  БДЖ . \r\nУтре (14 декември) Дядо Коледа ще пътува във влак, който се движи по маршрут от Брусарци до Лом. Влакът ще потегли от Брусарци в 12.10 ч. и ще пристигне на гара Лом в 12:30 ч. Преди заминаването му от гарата в Брусарци, екип на НССБ ще украси празнично пътническата композиция.  \r\nПо време на своето пътуване във влака до Лом, белобрадият старец ще се погрижи за доброто настроение на клиентите на националния железопътен превозвач, като им пожелае весели Коледни и Новогодишни празници и ги почерпи с вкусни изненади.  \r\nПри пристигането на влака на ломската жп гара Дядо Коледа ще бъде посрещнат от над 100 деца в неравностойно положение, настанени в социални домове и Центрове за настаняване от семеен тип на територията на община Лом. Той ще зарадва малчуганите с различни лакомства и подаръци.  \r\n„За пореден път БДЖ подкрепя инициативи, свързани с деца в неравностойно положение и организирани от Националното сдружение на сираците в България, като с това доказва, че е социално отговорна компания. Тази коледна инициатива ще достави огромна радост на децата от социалните домове в община Лом, благодарение на БДЖ и на другите институции и представители на бизнеса, с чието съдействие се осъществява”, каза председателят на Националното сдружение на сираците в България”, Слави Михайлов.", "date": "2018.12.13", "title": "„БДЖ-Пътнически превози” подкрепя националната инициатива „Коледа за всяко дете”, Дядо Коледа ще пътува във влак от Брусарци до Лом"}
{"url": "http://www.focus-news.net/news/2018/12/13/2601358/govoritelyat-na-glavniya-prokuror-rumyana-arnaudova-shte-dade-dopalnitelna-informatsiya-po-obvinenieto-sreshtu-dlazhnostni-litsa-ot-api-za-intsidenta-v-tunel-echemishka-pri-koyto-zagina-zhena.html", "text": "От 14 ч в зала 2 на 4 етаж на Съдебната палата говорителят на главния прокурор Румяна Арнаудова ще даде допълнителна информация във връзка с обвинението на Окръжна прокуратура – София срещу шест длъжностни лица от Агенция „Пътна инфраструктура“ (АПИ) в престъпление по транспорта за инцидента в тунел „Ечемишка“, при който загина жена. Това съобщиха от пресцентъра на  Прокуратурата на Република България .", "date": "2018.12.13", "title": "Говорителят на главния прокурор Румяна Арнаудова ще даде допълнителна информация по обвинението срещу длъжностни лица от АПИ за инцидента в тунел „Ечемишка“, при който загина жена"}
{"url": "http://www.focus-news.net/news/2018/12/13/2601355/panda-ip-mo-se-opitva-da-otkloni-vnimanieto-ot-nereglamentiranite-si-deystviya-za-hranata-na-armiyata.html", "text": "Същността на проблема с изхранването на Българската армия не е нашето желание да спечелим тази поръчка, а порочната практика на МО да не спазва българското законодателство и решения на Върховния административен съд. За пореден път се прави опит да се отклони вниманието от нерегламентираните действия на органите на министерството като се насочва вниманието към нас – „лошите бизнесмени“. Това е общата позиция на три от компаниите  „Панда ИП“, „Ийт Уел“ и ДЗЗД „Чех груп“ , участници в конкурса на Министерството на отбраната за доставка на хранителни продукти за нуждите на Българската армия.  \r\n\"Ние сме в пълното си право да претендираме за справедливост и изход от неприятната ситуация, в която се намираме всички\", се посочва още в позицията. \r\n\"Трябва да стане ясно, че след откриването на обществената поръчка и определяне на първото класиране на участниците, чиновниците от МО виждат, че са допуснали нарушения при работата си. Тези нарушения са потвърдени и от ВАС. Съответно те са изправени пред невъзможност да изпълняват задълженията си по Закона за отбраната и въоръжените сили и променят на 8 декември 2016 г закона в частта му, в която освен задължението да дават храна, се допълва възможността за осигуряване на финансови средства. Това е първи опит за заобикаляне на ЗОП. След което всички решения на съда бяха постановени, но не в полза на МО, въпреки това те отново се опитаха да направят законоизменения, с които да осигуряват финансови средства на военнослужещите, но не и храна. Последната поправка беше оттеглена и МО вместо да спази съдебното решение прекрати поръчката за пореден път, но изкарва нас виновни. \r\nТвърденията, че три години законно са харчени близо 31 милиона лева не отговарят на истината, тъй като всички почивни станции, ведомствени столове в поделенията са длъжни да спазват правилата на ЗОП. От което следва контролните органи на Министерство на финансите да извършват необходимите проверки и да съдействат за прекратяване на тази порочна практика\", заявяват трите компании.  \r\n\"През тези три години по негласно разпореждане част от хранителните продукти са закупувани от чужд хипермаркет у нас за търговия на едро. Същата верига е участник в процедурата и е отстранена със съдебно решение. Органите на НАП могат да дадат информация за размера на извършените търговски сделки. Очевидно някой има интерес армията да се снабдява по този начин.  \r\nЗа нас е още по-смущаващ отказа на ведомството и обществеността да бъдем разбрани.  \r\nПредставляваните от нас компании нямат интерес в спечелването на дадена поръчка на всяка цена. Не желаем да участваме в незаконосъобразни процедури и действия. За нас е важно да има реална конкуренция и прозрачни процедури. \r\nОтправянето на всякакви обидни квалификации към нас е признак на безсилие и нежелание  проблемите да се решат цивилизовано\", завършва позицията.", "date": "2018.12.13", "title": "„Панда ИП“: МО се опитва да отклони вниманието от нерегламентираните си действия за храната на армията"}
{"url": "http://www.focus-news.net/news/2018/12/13/2601362/oblastna-administratsiya-smolyan-predstavi-rezultatite-po-proekt-i-see-nasarchavane-mezhduregionalnoto-razvitie-na-sotsialni-predpriyatiya.html", "text": "На 29 ноември 2018 г., в хотел „Кипарис Алфа“ в град Смолян се състояха българо-гръцки форум за социално предприемачество и конференция за представители на общини и общински социални предприятия, проведени в рамките на проект № B2.9c.06 от 23.10.2017 г. „Насърчаване междурегионалното развитие на социални предприятия“  (“I see: Interregional Social Enterprise Empowerment“), финансиран по Програмата за трансгранично сътрудничество ИНТЕРРЕГ V-A Гърция – България 2014-2020 и изпълняван от Областна администрация – Смолян, в партньорство с: Търговско-промишлена палата – Смолян, две неправителствени организации от РГърция и Region of East Macedonia and Thrace – Гърция. Това съобщиха от  Областна администрация Смолян. \r\nИ двете събития бяха открити от зам.областния управител на Област Смолян – Г-н Андриан Петров, който е и ръководител на проекта от българска страна. Г-н Петров представи целите на проекта и дейностите, включени в него, като обобщи резултатите до момента от изпълнените вече дейности от Областна администрация – Смолян в качеството и на партньор по проекта. Представителите на изпълнителя на Договор “Техническа помощ за насърчаване развитието на социалната икономика в Област Смолян и трансграничния район”, финансиран по проект I SEE доц. Ралица Симеонова-Ганева и Г-жа Десислава Аспарухова представиха резултатите от изследването на приноса и ролята на социалната икономика в област Смолян, проучените добри практики и модели на социално предприемачество в България и Гърция, издаденият Наръчник за социално предприемачество. \r\nВ българо-гръцкия форум се включиха представители на социални предприятия, доставчици на социални услуги, неправителствени организации и читалища от Област Смолян, както и представители от Република Гърция, в т.ч. на Регион Източна Македония и Тракия и на неправителствената организация „Active Citizens Partnership“ (Активно гражданско партньорство). Г-н Иво Царев (Смолянска търговско-промишлена палата) представи структурата за подкрепа на социалното предприемачество, създадена от Смолянска търговско-промишлена палата в рамките на проекта. На форума бяха представени добри практики на социални модели от двете страни на границата, като гръцките добри практики бяха във фокуса на темите с лектор George Bekiaridis (Джордж Бекиаридис), директор на организация „Active Citizens Partnership“. Гост и лектор на форума беше също Г-жа Мариана Иванова – Представител на Регионалното дружество за заетост и структурно развитие ООД, която представи дружеството, създадено през 1997 г. чрез проучен и приложен чужд опит – Общополезни съюзи за заетост в Германия и Транзитните дружества в Унгария, богатия опит и разнообразието от дейности и проекти, реализирани през годините. На форума беше направено и представяне на социалния модел на Хранителна банка – Смолян, прилаган от фондация „Ако си дал“ от председателя на фондацията Г-н Стефан Чолаков. Той представи организацията и дейностите, които изпълнява – основно доброволчески кампании, насочени към уязвими групи от населението. \r\nПо време на конференцията бяха представени оценката на приноса и ролята на социалната икономика, в т.ч. силни и слаби страни, възможности и заплахи за развитие на района, възможностите за решаване на социалните проблеми и факторите, влияещи върху развитието на социалната икономика, възможностите за насърчаване на социалното предприемачество от страна на общините и добрите практики на социални модели, които могат да бъдат приложени за стимулиране развитието на социалното предприемачество в Област Смолян.", "date": "2018.12.13", "title": "Областна администрация Смолян представи резултатите по проект –  I See „Насърчаване междурегионалното развитие на социални предприятия“"}
{"url": "http://www.focus-news.net/news/2018/12/13/2601357/fokus-makedoniya-komentarite-na-karakachanov-sa-chastni-kuzman-shapkarev-pishe-uchebnitsi-na-makedonski.html", "text": "Българският вицепремиер и министър на отбраната Красимир Каракачанов и евродепутатът през изминалите дни излязоха с поредица коментари за Македония, като първият заяви, че ще оспори членството на Скопие в Европейския съюз, защото не признава езика на страната, която също така фалшифицира историята, пък според Ковачев, който посочва още, че македонският език е западнобългарски диалект и че иска отношения между Македония и България като тези между Гърция и Кипър, пише  македонският „Фокус“ . \r\nВ тази връзка изданието пуска реакция на професор Владо Поповски за МИА, който оцени, че тези изявления трябва да се приемат за частни, като лично мнение, дори и някои от хората, които ги изказват да заемат държавни длъжности, като двамата горепосочени. Освен това той е подчертал, че отношенията между правителствата Скопие и София, предвид подписания Договор за приятелство, са на едно друго ниво. \r\n„Вероятно ще има и други изявления и те говорят повече за това, че отношенията трябва да бъдат оставени на правителствата, трябва съвместната комисия да продължи да работи по учебниците, а някои неясни неща, дали съществува или не македонски език, трябва да бъдат оставени на науката, на славистиката, а, разбира се, в България има и учени, които имат различно мнение в сравнение с това на Каракачанов и Ковачев“, заяви Поповски. \r\nТой е на мнение, че няма смисъл македонците да спорят и да се нервират от единици, защото в славистиката, както посочва професорът, започвайки от Харвард до Москва, има световни слависти, които са изказали позицията си за съществуването на македонски език в групата наз славянските езици, защото той бил по-различен и от българския, и от сръбския езици. \r\n„Ковачев показа по телевизията, видяхме един документ – писмо, от Битоля от 1862 година, което е написано на български език. На Ковачев можем да му покажем много документи, например от Битоля, от посочения период – 1850, 60, 70 година, написани на гръцки и сръбски, на разговорен македонски език с гръцки букви, или на разговорен славянски език“, заяви Поповски. \r\nТой посочи, че става дума за един период, когато Македония не е имала своя държава, нито стандартизиран език, но е имала разговорен език и не трябва да се забравя, че в указания период има учебници, написани на македонски език. \r\n „Тук са, например, учебниците на Партений Зографски, учебниците на македонски език на Кузман Шапкарев, по-късно, в България, например в Пловдив, има издадена драма за Димитър войвода на македонски език, драма в едно действие. През 1871 година, например, Мачуковски прави опит да напише македонска граматика и други подобни, което значи в ситуация, когато близките славянски народи са оставили следи чрез писмата“, подчерта Поповски. \r\nПрофесорът припомня, че в България има и неодобрителни реакции към изявленията на Каракачанов и Ковачев. \r\n„Полето на науката трябва да бъдат отворени за проучване. Неможе науката да зависи от политическата позиция. Между другото този политически договор между Македония и България е за преодоляване на антимакедонския и антибългарския принцип, или позиция, която се изразява в априорно неприятелско разположение и език на омразата между два извънредно близки народа и въпросът за общата история не е само с България“, заяви Поповски. \r\nТой оцени, че от най-ранните временат до днес тези поколения също са знаели как да живеят заедно както в добро, така и в зло и да си помагат, а фактите, които имат историческо значение трябва да бъдат публикувани и да се дискутира всичко, което имат като аргументи, и други събеседници в същия процес. \r\nПревод и редакция:", "date": "2018.12.13", "title": "„Фокус“ (Македония): Коментарите на Каракачанов са частни, Кузман Шапкарев пише учебници на македонски"}
{"url": "http://www.focus-news.net/news/2018/12/13/2601364/varna-okrazhnata-prokuratura-predade-na-sad-biznesmen-za-dlazhnostno-prisvoyavane-na-zarno-na-stoynost-blizo-2-5-mln-leva.html", "text": "Бизнесменът Тинко Д. е предаден на съд от Окръжната прокуратура във Варна за длъжностно присвояване на 5 190 800 кг пшеница,  1 433 900 кг слънчоглед и 32 400 кг ечемик, поверени му да ги пази като собственик на зърнобаза в Провадия. Това съобщиха от  Апелативна прокуратура – Варна . Стойността на присвоените количества зърно възлиза на 2, 498 млн. лева. Длъжностното присвояване е в особено големи размери, представлява особено тежък случай и е извършено като продължавано деяние. Престъплението по член чл.203, ал.1, във връзка с чл. 201, ал.1 от НК, се наказва с лишаване от свобода от 10 до 20 години. \t\t \r\nПрез периода от 4 юли до 3 октомври 2014 г. в град Провадия и във Варна, в качеството си на длъжностно лице - управляващ  и представляващ на “Тинком Инвест” ЕООД - Варна, подсъдимият Тинко Д. присвоил зърното на 7  земеделски производители, кооперации и юридически лица, като потърпевш от престъплението му е и Професионалната гимназия по селско стопанство в Провадия. Така училището било принудено да намали разходите за храна и карти за пътуване на учениците си, а учебният процес бил затруднен. \r\n В хода на разследването безспорно било установено, че през този период Тинко Д. сключил договори със седемте ощетени производители на зърно да съхранява произведената от тях продукция в зърнобазата на фирмата си в Провадия. По своята правна природа това са договори за влог на движими вещи – зърно. По договор бизнесменът поел задължение да съхранява, да пази с грижата на добър стопанин вложеното за съхранение зърно на вложителите и да им го върне при поискване от тяхна страна. По тези договори вложителите плащали възнаграждение за съхранението на продукцията им.  \r\nВместо да изпълни поетите задължения с тези договори, Тинко Д. противозаконно, без знанието и съгласието на вложителите се разпоредил с произведеното от тях зърно, намиращо се в негова фактическа власт. Той продал вложената за съхранение земеделска продукция на вложителите от името на собствените си фирми - „Тинком инвест“ ЕООД и „Агро тинком“ ЕООД.  \r\nКъм момента на извършване на присвояванията на зърното на вложителите  Тинко Д. е бил подсъдим по дело за данъчно престъпление в особено големи размери, по което е бил признат за виновен.  \r\nС присвоената чужда продукция, която продал, той погасявал задълженията на собствените си фирми към НАП, НОИ,  лизингови компании, разходи за транспорт и вноски по кредити. Всичко това сочи изключително висока степен на обществена опасност на деянието и на дееца, което и обуславя квалификацията на престъплението и като особено тежък случай.   \r\nСпрямо подсъдимия бизнесмен е взета мярка за неотклонение „Парична гаранция“ в размер на 20 000 лева. Предстои делото срещу него да бъде насрочено за разглеждане във Варненския окръжен съд.", "date": "2018.12.13", "title": "Варна: Окръжната прокуратура предаде на съд бизнесмен за  длъжностно присвояване на зърно на стойност близо 2, 5 млн. лева"}
{"url": "http://www.focus-news.net/news/2018/12/13/2601363/blagoevgrad-myuzikalat-da-peesh-pod-dazhda-gostuva-v-bansko-prez-yanuari.html", "text": "На 11 и 12 януари 2019 г., от 18.00 в Читалище „Н. Вапцаров“ – Банско, ще гостува мюзикълът „Да пееш под дъжда“. Спектакълът по едноименният холивудски филм, е премиерен за България, а в него звездно участие имат Орлин Горанов и Мариан Бачев. Това съобщиха от пресцентъра на  Община Банско . \r\nПод режисурата на Борис Панкин, „Да пееш под дъжда“ оживява на българска сцена по мотиви от вечния филм на Метро Голдуин Майер. Представлението на Държавна опера Варна, под диригентството на Страцимир Павлов, е едно романтично и носталгично дежа вю за ерата на нямото кино и разбира се, за любовта. В главните роли на филмовата звезда Дон Локууд и неговия приятел Козмо Браун, който първо заплита, а после разплита сюжетната интрига, блестят Орлин Горанов и Мариан Бачев. Изключително артистични са претендентките за сърцето на Дон Локууд – Сребрина Соколова и Лилия Илиева, в ролите съответно на филмовата му партньорка, капризната  Лина Ламонт и талантливата драматична актриса Кати Селдън, която в крайна сметка не само измества Лина от екрана, но спечелва и любовта на филмовия красавец. \r\nИ както във всеки филм, така и тук антуражът от режисьори, асистенти и прочие задължителен персонал, е впечатляващо голям. Никак не му е лесно на продуцента Ар Еф Симсън, в изпълнение на комичния актьор от Варненския театър Пламен Георгиев, нито пък на учителя по правоговор Кармайкъл, в чийто образ певецът Нейчо Петров – Реджи направо заслужава диплома за логопед. \r\nОперните, драматични и балетни артисти пеят, танцуват и присъстват толкова органично от началото до края на спектакъла, че е трудно да познаеш кой артист от кое сценично изкуство идва. Автори на хореографията са Боряна Сечанова и Мариана Крънчева, сценографията е дело на Иван Токаджиев, костюмите са на Анна-Мария Токаджиева, а за мултимедията се грижи „Бюро за пространствени решения“. \r\nОчаквайте Държавна опера Варна в Банско и през март с нейните най-нови балетни спектакли „Пепеляшка“ на 21 март, 18:00 часа. и „Лебедово езеро“ на 22 март, 18:00 часа, НЧ „Н. Вапцаров“. \r\nРезервации и продажба на билети: \r\n- Посетителски информационен център, тел.: 0749 88580 / 0888 251095; \r\n- НЧ „Н. Вапцаров“ – гр. Банско, тел.: 0882521052, 0885402424 (от 9 януари, на касата на читалището).", "date": "2018.12.13", "title": "Благоевград: Мюзикълът „Да пееш под дъжда” гостува в Банско през януари"}
{"url": "http://www.focus-news.net/news/2018/12/13/2601361/tanyug-evropeyskite-lideri-shte-govoryat-za-dialoga-belgrad-prishtina-na-sreshtata-na-varha-v-bryuksel.html", "text": "Лидерите на Европейския съюз в четвъртък в Брюксел ще разговарят и за диалога между Белград и Прищина, е разбрала от свои неназовани източници от Европейския съвет  сръбската държавна агенция ТАНЮГ . \r\nНа първия ден от сбирката, лидерите, по искане на Кипър, ще дискутират блокадата на диалога между Сърбия и Косово, твърдят източниците на сръбската медия. \r\nПревод и редакция:", "date": "2018.12.13", "title": "ТАНЮГ: Европейските лидери ще говорят за диалога Белград – Прищина на срещата на върха в Брюксел"}
{"url": "http://www.focus-news.net/news/2018/12/13/2601366/sliven-promeni-v-byudzheta-i-prodazhba-na-obshtinsko-imushtestvo-razglezhda-obshtinskiyat-savet.html", "text": "Проект на Наредба за изменение и допълнение на Наредбата за условията и реда за записване, отписване и преместване на деца в общински детски градини, детски ясли и полудневни подготвителни групи към училищата на територията на община Сливен разглежда на свое заседание Общински съвет – Сливен, предаде репортер на  Радио „Фокус“ – Сливен . \r\nЩе се гласува и даване на съгласие на Община Сливен да кандидатства по Проект „Красива България“.  Ще се гласува  извършене текущ ремонт и монтаж на слънчева система на покрития басейн на ОУ „Елисавета Багряна“ и  подмяна на фасадната дограма и ремонт на покрива на РБ „Сава Доброплодни“. Ще бъде внесена и допълнителна точка да  продължи функционирането на Областен информационен център Сливен. Той беше създаден  по проект на Общината и през последните години развива успешна дейност. Продажба на имоти частна общинска собственост е последната допълнителна точка. \r\nОбщо в  дневния ред са включени 32 точки. Сред тях е изменението и допълнението на Наредбата за условията и реда за съставяне на бюджетната прогноза за местните дейности за следващите три години, за съставяне, приемане, изпълнение и отчитане на бюджета на Община Сливен. \r\nВ дневния ред е и промяна на бюджета за 2018 г. Една от причините е заради постъпили приходи от Сливенския симфоничен оркестър, които ще бъдат разпределени в разходната част на бюджета. Друга съществена причина е отпускане на средства за откриване на Социално кафе в Сливен. Във връзка с постъпило писмо от директора на ОД на МВР – Сливен, допълнителни средства са необходими и за закупуване на дрегери за отчитане на психо-активни вещества и алкохол. Средствата ще бъдат възстановени на Общината от държавния бюджет. \r\nДруги две предложения са свързани с продължаване на строително-монтажните работи в ДКЦ – 2 и второто е даване на съгласие „Общинска охрана и СОТ“ да закупи със собствени средства мониторингов център за видеонаблюдение и лек автомобил. \r\nЩе бъде гласувана и План-сметката за дейностите по събиране, извозване, обезвреждане в депа или други съоръжения за битови отпадъци и поддържане на чистотата за 2019 г. \r\nОбщинските съветници ще гласуват и отчета за дейността на Комисията по стипендии за 2018 г. \r\nМестният парламент ще разгледа и покана за подкрепа на проект на побратимения на Сливен град Мелитопол по Програма „Местни власти: партньорства за устойчиви градове“, свързан с водоснабдяване и канализация на украинския град. \r\nДруги точки са свързани с продажба на общинско имущество, разпореждане с общинска собственост и отпускане на финансови помощи.", "date": "2018.12.13", "title": "Сливен: Промени в бюджета и продажба на общинско имущество разглежда Общинският съвет"}
{"url": "http://www.focus-news.net/news/2018/12/13/2601359/ek-noviyat-defitsit-na-italiya-ne-e-dostatachen.html", "text": "Новият бюджет за 2019 година на италианското правителство, в което то съкращава дефицита си на 2,04%, не е достатъчен, за да осигури одобрението на Европейския съюз, заяви комисарят по икономическите и финансови въпроси Пиер Московиси в четвъртък, предава  AFP . \r\n„Това е стъпка в правилната посока, но, въпреки това, трябва да кажа, че все още сме далеч, трябва да бъдат взети още мерки“, каза Московиси в Париж по повод последното предложение на Рим, с което той се опитва да избегне финансовите наказания от Брюксел. \r\nПревод и редакция:", "date": "2018.12.13", "title": "ЕК: Новият дефицит на Италия не е достатъчен"}
{"url": "http://www.focus-news.net/news/2018/12/13/2601370/narodnoto-sabranie-prie-okonchatelni-promeni-v-zakona-za-prilagane-na-obshtite-organizatsii-na-pazarite-na-zemedelski-produkti-na-evropeyskiya-sayuz.html", "text": "Народното събрание прие окончателни промени в Закона за прилагане на общите организации на пазарите на земеделски продукти на Европейския съюз, предаде репортер на  Агенция „Фокус“ . Промените са във връзка с покриване на измененията на европейското законодателство, уреждащо Общите организации на пазарите на земеделски продукти. \r\nПо отношение на биологичното производство се въвежда задължение биологично произведените продукти и храни да се предлагат на отделно обособени места или на места, обозначени със съответното лого. Съхранението на биопродукти също трябва да бъде на специално означено място. Отпада възможността оферти за изкупуване на кланични трупове и разфасовки да подават лица с наети кланици или складове. По отношение организацията на пазара на пресни плодове и зеленчуци се прецизират текстовете, регламентиращи признаването на организации на производители и реда за одобряване плановете за признаване и на оперативните програми на тези организации. Относно пазара на кравето мляко се въвежда изискване при неговото изкупуване одобрените изкупвачи да използват специализирани транспортни средства, регистрирани по реда на Закона за ветеринарномедицинската дейност. Отпада и необходимостта от учредяването и съответно от ежегодното подновяване на банкова гаранция от изкупвачите на сурово краве мляко. Относно организацията на пазара на месо и яйца се предвижда в Министерството на земеделието и храните да се поддържа регистър на кланиците, извършващи задължителна класификация на кланични трупове от говеда, свине и овце. Със законопроекта се регламентира реда за участие на учебни заведения в схемите за предоставяне на плодове и зеленчуци и на мляко и млечни продукти на учениците, както и се създава основание за прилагане на схема за подпомагане на пчеларството, въз основа на 3-годишна Национална програма по пчеларство. Също така се прецизират част от текстовете по отношение на контрола при провеждане на пазарните мерки и на мерките за държавно подпомагане. \r\nЦветилена СИМЕОНОВА", "date": "2018.12.13", "title": "Народното събрание прие окончателни промени в Закона за прилагане на общите организации на пазарите на земеделски продукти на Европейския съюз"}
{"url": "http://www.focus-news.net/news/2018/12/13/2601365/prezidentat-rumen-radev-problemite-v-izborniya-protses-se-razshiryavat-chuvstvitelno.html", "text": "Проблемите в изборния процес се разширяват чувствително, има сигнали как се подменят протоколи. Това каза президентът Румен Радев по време на дискусия \"Избори-прозрачност и доверие\", предаде репортер на  Агенция \"Фокус\" .   \r\n„Благодаря на представителите на ДАНС, ЦИК, Народното събрание, неправителствени организации, които откликнаха на тази покана за една важна тема за прозрачността и доверието. Предстоят ни избори през 2019 г. и то два, за това е много важно тези избори да бъдат прозрачни и честни. Да има доверие в тях и широко представителство на българските граждани. Това доверие е важно за демократичното формиране и функциониране на нашите институции. От това доверие зависи и легитимността на политическата система“, посочи той.    \r\n„Нашата цел е да дискутираме проблемите в изборния процес, да ги идентифицираме, да предложим мерки за тяхното ограничаване. В обществото трябва да има дебат. Най-важното е да има прозрачност. Прозрачността е един от принципите, на които се изгражда доверието в изборите“, коментира още държавният глава. Според него нередности и сигнали има в броенето на бюлетини, съставянето на протоколи и в предаването и отчитането им в секционните избирателни комисии.  \r\n„Проблемите се разширяват чувствително. Чувам твърдения, че в Европа няма машинно гласуване, видите ли Холандия се отказаха от него. Това са все пак повърхностни доводи. В Холандия при парламентарни избори, при избирателна активност над 80%,  процентът на недействителния бюлетин е 0,4. В България при избирателна активност малко над 50%, недействителните бюлетини са 5% и 6,3 %\", отбеляза държавният глава. Според него това е голямо отклонение и изкривяване на изборния процес, което води до подмяна на съотношението на политическите сили в парламента. „Това означава цяла една партия-малък коалиционен партньор, виждаме какво е неговото значение, да го няма в българския парламент\", посочи президентът Радев.   \r\nПо думите му причините за това изменение могат да бъдат ниска грамотност, слаба подготовка на избирателната комисия, но могат да бъдат и напълно съзнателни и има сигнали как се въздейства от членове на секционно избирателни комисии върху бюлетини. \"Има други сигнали и то сериозни как се манипулират резултатите в протокола. Това за мен е недопустимо, но това е факт. Има сигнали за това какво се прави с втория формуляр от протокола. Има сериозни проблеми, които тук трябва да решим“, коментира още Румен Радев.  \r\nДаяна ДЮЛГЕРОВА", "date": "2018.12.13", "title": "Президентът Румен Радев: Проблемите в изборния процес се разширяват чувствително"}
{"url": "http://www.focus-news.net/news/2018/12/13/2601368/burgas-183-podaraka-zakupiha-blagodeteli-za-kampaniyata-podari-ot-sartse.html", "text": "183 подаръка са осигурени за кампанията на Община Бургас „Подари от сърце“, съобщиха от пресцентъра на  Общината . Те са предназначени за деца и хора в неравностойно социално положение от града. Подаръците ще бъдат връчени малко преди Коледа от кмета Димитър Николов, надписани  лично от благодетелите до всеки получател. Община Бургас благодари на всички хора, отделили от времето и семейния си бюджет, за да зарадват с най-желания подарък дете или възрастен от социален или дневен център в града. Кампанията „Подари от сърце“ стартира през ноември. Общият брой на подаръците, които можеха да бъдат закупени от благодетели, беше 330. Тези подаръци, които не бяха закупени в рамките на кампанията, ще бъдат осигурени от Община Бургас.", "date": "2018.12.13", "title": "Бургас: 183 подаръка закупиха благодетели за кампанията „Подари от сърце“"}
{"url": "http://www.focus-news.net/news/2018/12/13/2601372/todor-baychev-bsp-predlozhenite-tekstove-ot-nakazatelniya-kodeks-predstavlyavat-praven-teror-i-proizvol-za-natisk-varhu-zadarzhani-litsa.html", "text": "Предложените текстове от Наказателния кодекс представляват правен терор и произвол за натиск върху задържани лица. Това каза народният представител от ПГ на „БСП за България“ Тодор Байчев по време на дебатите по промените в Наказателния кодекс, предаде репортер на  Агенция „Фокус“.  „В законодателната норма, която ни се предлага би трябвало да се транспонира европейската директива, с която се осигуряват минимални правила за достъп до адвокатска защита на задържания, независимо в какво качество той е задържан, както и правото да бъде уведомено трето лице за неговото задържане“, заяви още Байчев. По думите му предложената от вносителя норма представлява един правен терор и произвол, чрез който ще се оказва натиск върху задържаните лица. \r\nДеница КИТАНОВА", "date": "2018.12.13", "title": "Тодор Байчев, БСП: Предложените текстове от Наказателния кодекс представляват правен терор и произвол за натиск върху задържани лица"}
{"url": "http://www.focus-news.net/news/2018/12/13/2601371/targovishte-ukrainski-shofyor-e-blasnal-s-vlekach-tri-parkirani-avtomobila-i-podporna-stena-na-mandra-v-selo-davidovo.html", "text": "На 12 декември 2018 г. в 05,50 ч в община Търговище – на паркинг пред мандра в село Давидово, правоспособният водач S. M., на 59 години, гражданин на Република Украйна, управлявайки влекач „Ивеко Стралис“ със софийска регистрация с прикачено към него полуремарке „Кроне“, също със софийска регистрация, и двете – фирмена собственост, при маневра завой наляво е блъснал три правомерно паркирани МПС: лек автомобил „Киа Черато“ с търговищка регистрация – собственост на 51-годишен мъж от Търговище; лек автомобил „Ауди А 4“ с търговищка регистрация – собственост на 36-годишен мъж от Търговище, и лек автомобил „Митцубиши Паджеро“ с търговищка регистрация – собственост на 43-годишен мъж от Търговище. Това съобщиха от  ОДМВР - Търговище . \r\nВпоследствие при извършване на маневра „движение на заден ход“ водачът на влекача, не се е съобразил с това, че пътят зад него не е свободен, и е блъснал около 10 кв м подпорна стена – собственост на мандрата. В резултат на инцидента са причинени значителни материални щети на посочените по-горе МПС. На водача са взети проби по надлежния ред за евентуално наличие на алкохол в издишания въздух и за евентуално управление на МПС под въздействието на наркотиччни вещества или техни аналози. И двете проби са отрицателни. По случая е образувано досъдебно.", "date": "2018.12.13", "title": "Търговище: Украински шофьор е блъснал с влекач три паркирани автомобила и подпорна стена на мандра в село Давидово"}
{"url": "http://www.focus-news.net/news/2018/12/13/2601367/tass-strasburgskiyat-terorist-otmashtaval-za-padnalite-v-siriya-islyamski-bratya.html", "text": "Извършилият терористичния акт в Страсбург е заявил, че отмъщава за загиналите радикални ислямисти в Сирия, съобщи френският ТВ канал BFM, който се позовава на показанията на шофьор на такси, с което се возил заподозрения от мястото на терористичното нападение до квартал, в който имал намерение да се скрие от полицията, предава  ТАСС . \r\n„Шофьорът твърди, че Шекат му е каза, че с разстрелването на хората в центъра на Страсбург той е мъстил за смъртта на своите „ислямски братя“, загинали в Сирия“, цитира ТВ каналът думите на свидетеля. \r\nВъв вторник вечерта 29-годишният жител на Страсбург откри огън в коледен базар в центъра на града. В резултат от терористичния акт загинаха трима души, а още 13 пострадаха. След престрелка с военен патрул, престъпникът е успял да избяга, германската и френската полиции продължават да го търсят, задействани са стотици полицаи и жандармеристи и няколко хиляди военни. \r\nПо данни на френската полиция, заподозреният Шериф Шекат е съден по 27 дела за престъпления във Франция, Германия и Швейцария. Той нееднократно е бил в затвори във Франция и Германия. Както съобщи в сряда прокурора на Париж Реми Ейтс, в рамките на разследването са задържани четирима души, сред които бащата и двамата братя на заподозрения. \r\nПревод и редакция:", "date": "2018.12.13", "title": "ТАСС: Страсбургският терорист отмъщавал за „падналите в Сирия ислямски братя“"}
{"url": "http://www.focus-news.net/news/2018/12/13/2601369/prezidentat-rumen-radev-videonablyudenieto-v-izbiratelnite-sektsii-shte-osiguri-prozrachnost-pri-broeneto-na-byuletinite.html", "text": "Видеонаблюдението ще помогне за това да има прозрачност при броенето на бюлетините. Това каза президентът Румен Радев по време на дискусия \"Избори-прозрачност и доверие\", предаде репортер на  Агенция \"Фокус\" . По думите на президента много е важно да се запази и тайната на гласуването, но най-вече да има пълно обхващане на броенето на бюлетините от отварянето на урните. \"Много е важно не само да има картина, а и звук, да се чува, какво си говорят и как работят членовете на избирателната комисия. Това ще има дисциплиниращ ефект и то върху избирателните комисии“, посочи още президентът. Според него така гражданите ще имат възможност сами да си проверят какво се е случило в секцията, където са си подали гласа. \r\nДнес предлагам да обсъдим организационни мерки и съвременни технологии, които да доведат до по-висока прозрачност. Защо трябва да има или няма втори екземпляр на протокола? Машинното, електронното гласуване и възможносттa на гражданите да проверят дали някой не е злоупотребил с техния глас,“ коментира още държавният глава. \r\nДаяна ДЮЛГЕРОВА", "date": "2018.12.13", "title": "Президентът Румен Радев: Видеонаблюдението в избирателните секции ще осигури прозрачност при броенето на бюлетините"}
{"url": "http://www.focus-news.net/news/2018/12/13/2601373/varna-56-godishna-zhena-ot-ignatievo-e-zadarzhana-za-izmama-za-golyama-suma-pari-pod-predlog-za-razvalyane-na-magiya.html", "text": "На 10 декември т.г., около 14.00 часа, е получен сигнал от банков служител за това, че 73-годишна жена от Варна желае да изтегли голяма сума пари и вероятно е обект на измама. Това съобщиха от  ОДМВР - Варна . На място незабавно е изпратен полицейски екип. Установено е, че варненката е била въведена в заблуждение, че има направена магия и за развалянето й са нужни пари. След проведени оперативно – издирвателни дейности и действия по разследване на случая е установено, че извършител на деянието е Е. Г. (56 г.) от Игнатиево, известна на МВР и осъждана. Жената е задържана за срок до 24 часа. По случая е образувано досъдебно производство, материалите са докладвани на прокурор от Районна прокуратура – Варна.", "date": "2018.12.13", "title": "Варна: 56-годишна жена от Игнатиево е задържана за измама за голяма сума пари под предлог за разваляне на магия"}
{"url": "http://www.focus-news.net/news/2018/12/13/2601375/ministar-boil-banov-shte-otkrie-izlozhbata-apoloniya-pontiyska-po-stapkite-na-arheolozite.html", "text": "Министърът на културата Боил Банов ще открие от 18 ч. международната изложба „Аполония Понтийска – по стъпките на археолозите” в Регионалния исторически музей – София. Това съобщиха от пресцентъра на  министерството . Експозицията разказва историята на древния черноморски град на територията на днешен Созопол в светлината на  археологическите проучвания, провеждани там повече от век и продължаващи и понастоящем.  \r\nТова е поредният проект от успешния научен и културен обмен между България и Франция. Над 500 артефакта „разказват” за града и прилежащите му територии с неговите институции, архитектура, всекидневен живот, некрополи. Включени са експонати от: „Музей Лувър”, Музеен център – Созопол, Национален археологически институт с музей при БАН, Национален исторически музей, Регионален исторически музей – Бургас.  \r\nИзложбата се реализира с финансовата подкрепа на Министерството на културата на Република България, „Музей Лувър” и Френския институт в България и може да се види до 10 март 2019 г. в зала „Временни експозиции” на Регионалния исторически музей – София.", "date": "2018.12.13", "title": "Министър Боил Банов ще открие изложбата „Аполония Понтийска – по стъпките на археолозите”"}
{"url": "http://www.focus-news.net/news/2018/12/13/2601374/ep-pozdravyava-ukrayna-za-usiliyata-za-reformi-i-osazhda-ruskata-agresiya.html", "text": "•\tУкрайна е извършила реформи с европейската насока;  \r\n•\tЕП призовава изграждането на „Северен поток 2“ да бъде отменено;  \r\n•\tЕвродепутатите настояват за освобождаването на украинските кораби и моряци.  \r\nВ сряда евродепутатите отчетоха извършените реформи в Украйна, като същевременно осъдиха агресията на Русия в Керченския проток и изграждането на „Северен поток 2“.  \r\nПарламентът прие резолюция с 433 гласа „за“, срещу 105 „против“ и 30 „въздържал се“, която отразява последните развития, свързани със споразумението за асоцииране с ЕС, което влезе в сила през 2017 г.  \r\nНапредък на реформите в ключови сектори  \r\nЕвродепутатите наблягат на това, че Украйна е извършила реформи в области като енергетика, здравеопазване, пенсионна система, образование, публична администрация и децентрализация, а също така и в областта на отбраната и сигурността, банковия сектор и макроикономическото стабилизиране. За съжаление, тези реформи обаче са били съпътствани от драстични покачвания на цените, съкращаване на социалните помощи и влошаване на достъпа до социалните системи.  \r\nСпиране на „Северен поток 2“  \r\nЕвродепутатите поздравяват Украйна за доброто сътрудничество в енергийния сектор и за постиженията ѝ в областта на енергийната ефективност и развитието на възобновяемата енергия, като същевременно подчертават необходимостта от продължаване на реформите, особено в областта на пазара на газ и електроенергия. Предвид ключовата роля на страната в европейската мрежа за енергийни доставки, евродепутатите осъждат изграждането на газопровода „Северен поток 2“, който заобикаля Украйна, „тъй като това е политически проект, който представлява заплаха за европейската енергийна сигурност“. Поради тази причина те призовават за неговата отмяна.  \r\nБорба с корупцията и олигарсите  \r\nРезолюцията също така подчертава, че Украйна трябва да превърне борбата срещу корупцията в свой основен приоритет, да се заеме с проблемите с властта на олигархията и да продължи реформите за децентрализация. Евродепутатите изразяват съжаление, че съществуващата съдебна система остава неефективна, корумпирана и политически зависима, като същевременно подкрепят продължаващите усилия за справянето с тези проблеми. Според приетия текст съдиите и прокурорите трябва да бъдат избирани по прозрачен и надежден начин.  \r\nПризив към Русия за гарантиране свободата на корабоплаването в Керченския проток  \r\nЕвродепутатите осъждат категорично агресията на Русия срещу Украйна на 25 ноември в Керченския проток и настояват за незабавното и безусловно освобождаване на всички украински кораби и моряци. Те са сериозно загрижени, че напрежението може да представлява прикрит опит за анексиране на суверенните права на Украйна в Азовско море. Поради тази причина Русия трябва да гарантира свободата на корабоплаването през Керченския проток и в Азовско море, се заявява в текста.  \r\nРезолюцията призовава ЕС и неговите държави членки да въведат целенасочени санкции срещу Русия, в случай че украинските военнослужещи не бъдат освободени и в случай на по-нататъшна военна ескалация.  \r\nВ заключение евродепутатите категорично осъждат нарастващия брой физически нападения срещу защитници на гражданските права и журналисти, както и насилието срещу ромите и ЛГБТИ общностите. Освен това те изискват от Руската федерация незабавно и безусловно да освободи носителя на наградата „Сахаров“ за 2018 г. Олег Сенцов и всички други незаконно задържани украински граждани.  \r\nБързи факти  \r\nУкрайна подписа споразумението за асоцииране с Европейския съюз през 2014 г., засилвайки по този начин икономическите и политическите си връзки с ЕС. То влезе в сила през 2017 г.", "date": "2018.12.13", "title": "ЕП поздравява Украйна за усилията за реформи и осъжда руската агресия"}
{"url": "http://www.focus-news.net/news/2018/12/13/2601377/plovdiv-za-vtora-poredna-godina-v-asenovgrad-se-provede-blagotvoritelen-bazar-organiziran-ot-obshtinskiya-mladezhki-savet-v-grada.html", "text": "За втора поредна година в Асеновград се проведе благотворителен базар, организиран от Общинския младежки съвет в града. Това съобщиха за  Радио „Фокус“ – Пловдив  от отдел „Връзки с обществеността“ на Общината. Благотворителният базар се проведе снощи в Градската библиотека „Паисий Хилендарски”. Тази година всички събрани средства от базара ще отидат за 4-годишната Ева, която се нуждае от спешно лечение в Германия. Гостите на събитието в библиотеката имаха възможност да закупят ръчно изработени коледни и новогодишни украшения за елхата и дома под формата на свещници, декоративни топки, декоративни елхи от шишарки, коледни венци и други. \r\nВ инициативата се включиха и децата от вокално-инструментален ансамбъл „Захария” с благотворителен концерт във фоайето на библиотеката. Гост на събитието бе инж. Мария Вълканова – заместник-кмет на община Асеновград. Тя сподели, че членовете на Общинския младежки съвет работят с голям ентусиазъм и отговорност във всяка своя дейност и Общината е техен партньор във всяко начинание. Благотворителният базар ще остане в Градска библиотека до 22 декември. \r\nТони МИХАЙЛОВ", "date": "2018.12.13", "title": "Пловдив: За втора поредна година в Асеновград се проведе благотворителен базар, организиран от Общинския младежки съвет в града"}
{"url": "http://www.focus-news.net/news/2018/12/13/2601380/plovdiv-obshtina-asenovgrad-razshiryava-zonite-na-bezplaten-internet-na-publichni-mesta.html", "text": "Община Асеновград е сред 113-те български общини, които ще получат ваучери от Европейската комисия за безплатен интернет на обществени места по инициативата WiFi4EU. Това съобщиха за  Радио „Фокус“ – Пловдив  от отдел „Връзки с обществеността“ на Общината. „Стойността на ваучерите е 15 000 лв. и възнамеряваме чрез това безвъзмездно финансиране да разширим мрежата на безплатен интернет, предоставян от Община Асеновград, която изградихме още през 2012 година”, каза пред журналисти кметът на общината д-р Емил Караиванов. „Преди 6 години създадохме 4 такива зони, които поддържаме – районът на ж.п. гарата, на централния площад, паркът до ОУ „Христо Ботев” /Кавърджията/ и до лятното кино”, допълни още д-р Караиванов. \r\nКласираните победители от България са успели да кандидатстват в първите 10 секунди от отварянето на конкурса и са се преборили с конкуренцията на останалите почти 13 000 кандидати от цяла Европа. Основният принцип за избор на победителите е „пръв кандидатствал – пръв спечелил“.  До края на 2018 година се очаква спечелилите да подпишат споразумение с Комисията за получаване на ваучери. До 18 месеца след това местните власти трябва да изберат инсталационна компания, която да изгради избраните точки за достъп до високоскоростен интернет. Ангажиментът на Общината след това ще бъде да заплаща таксите за финансирането на абонамент за интернет и поддръжка на оборудването, за да се предлага безплатен и висококачествен достъп за всички граждани и посетители на тези обекти. Плановете на Общината са да поеме този вид разход за период от поне три години.", "date": "2018.12.13", "title": "Пловдив: Община Асеновград разширява зоните на безплатен интернет на публични места"}
{"url": "http://www.focus-news.net/news/2018/12/13/2601381/parlamentat-dade-pravo-na-obvinyaemiya-da-poluchava-informatsiya-ulesnyavashta-izbora-mu-na-zashtitnik.html", "text": "Парламентът даде право на обвиняемия да получава информация, улесняваща избора му на защитник. Това стана след като народните представители приеха текстове от второто четене на промените в Наказателния кодекс, предаде репортер на  Агенция \"Фокус\".   Измененията, касаещи правата на обвиняемия са заложени в преходните и заключителни разпоредби и с тях се изменя Наказателно-процесуалния кодекс. Съгласно текстовете той има право свободно да осъществява връзка със защитника си, да се среща насаме с него, да получава съвети и друга правна помощ, включително преди да започне и по време а разпита и други процесуални действия. Текстовете допълват правата на обвиняемия. В сега действащото законодателство обвиняемият имаше право на защитник и той да участва при извършване на действия по разследването и други процесуални действия с негово участие, освен когато изрично се откаже от това право. В сегашния Наказателно-процесуален кодекс обвиняемият имаше право  да научи за какво престъпление е привлечен в това качество и въз основа на какви доказателства; да дава или да откаже да дава обяснения по обвинението; да се запознава с делото, включително и с информацията, получена чрез използване на специални разузнавателни средства, и да прави необходимите извлечения; да представя доказателства; да участва в наказателното производство; да прави искания, бележки и възражения; да се изказва последен; да обжалва актовете, които накърняват неговите права и законни интереси. \r\nДеница КИТАНОВА", "date": "2018.12.13", "title": "Парламентът даде право на обвиняемия да получава информация, улесняваща избора му на защитник"}
{"url": "http://www.focus-news.net/news/2018/12/13/2601382/sport-atletiko-paranenze-specheli-kopa-sudamerikana.html", "text": "Атлетико Паранензе спечели втория по сила клубен турнир в Южна Америка Копа Судамерикана след победа с 4:3 след дузпи срещу колумбийския Хуниор на мача-реванш от финала в Коритиба. Това е първият голям трофей в историята на клуба. И двете срещи завършиха наравно 1:1.", "date": "2018.12.13", "title": "Спорт: Атлетико Паранензе спечели Копа Судамерикана"}
{"url": "http://www.focus-news.net/news/2018/12/13/2601378/danail-kirilov-gerb-sled-prodalzhitelen-debat-vazpriehme-umeren-podhod-po-otnoshenie-na-uvedomlenieto-na-litsata-svarzani-s-prestaplenie.html", "text": "След продължителен дебат възприехме умерен подход по отношение на уведомлението на лицата, свързани с престъпление. Това каза народният представител от ГЕРБ Данаил Кирилов от трибуната на Народното събрание по време на дебатите по законопроекта за промени в Наказателния кодекс във връзка с изказване на депутата от ПГ на „БСП за България“ Теодор Байчев, според когото заложените текстове представляват правен терор, предаде репортер на  Агенция „Фокус“ . \r\n„Ще възразя на изказването на колегата Байчев, защото то под формата на критика цели да постави в ситуация на заблуждение народните представители и публиката“, заяви Кирилов. Той цитира предложения текст на ал. 9 на чл. 63. „За лицето, което е задържано по новия ред, не означава, че не ползва защита. Мярката за неуведомяване само за конкретно лице, което е свързано с престъплението или по един или друг начин може да възпрепятства наказателното преследване или сериозно да затрудни наказателното производство. Смятам, че след продължителен дебат възприехме един умерен подход по отношение на тази мярка и сме представили един оптимален текст“, каза още Кирилов. \r\nЦветилена СИМЕОНОВА", "date": "2018.12.13", "title": "Данаил Кирилов, ГЕРБ: След продължителен дебат възприехме умерен подход по отношение на уведомлението на лицата, свързани с престъпление"}
{"url": "http://www.focus-news.net/news/2018/12/13/2601385/pg-na-bsp-za-balgariya-poe-konkretni-angazhimenti-kam-balgarskite-studenti-ot-moldova-u-nas.html", "text": "Народните представители от ПГ на \"БСП за България\" доц. Георги Йорданов, Донка Симеонова и Манол Генов се срещнаха с молдовска делегация от етнически българи от град Тараклия. Това съобщиха от пресцентъра на  БСП . На срещата бяха поставени въпроси от областта на образованието. Делегацията сподели, че има голям интерес за изучава не български език в задължителната програма на началното и основното образование. Те заявиха, че през последните годините броят на студентите етнически българи от Молдова в България постоянно се увеличава и се очаква тази година да бъдат около 150.  Бе изтъкнат проблемът с технологичния достъп при кандидатстване в българските университети. БСП пое ангажимент да постави този  проблем на вниманието на Министерството на образованието и науката, както и да направи предложение за увеличаване на стипендията за българските студенти от Молдова у нас, която сега е в размер на 250, лв.- да стане 300 лв.    \r\nГостите от Молдова отправиха покана към народните представители от левицата за коледните тържества, които те организират, както и за празника на Тараклия.", "date": "2018.12.13", "title": "ПГ на „БСП за България“ пое конкретни ангажименти към българските студенти от Молдова у нас"}
{"url": "http://www.focus-news.net/news/2018/12/13/2601383/prezidentat-rumen-radev-nekorektno-e-da-se-prehvarlya-tsyalata-otgovornost-na-tsik-za-lipsata-na-mashinno-glasuvane.html", "text": "Според мен е некоректно да се прехвърля цялата отговорност на ЦИК за липсата на машинно гласуване. Това каза президентът Румен Радев по време на дискусия \"Избори-прозрачност и доверие\", предаде репортер на  Агенция \"Фокус\" . „В изборния кодекс е записано, че логистичното и технично осигуряване на изборите се изпълнява от изпълнителната власт. Тя трябва да си влезе в ролята“, посочи той. Според него страната ни разполага с необходимия капацитет за предоставяне и осигуряване на устройства за машинно гласуване. „Машинното гласуване дава надеждност, защото не е свързано с интернет. Всичко е на хартия и на флашка. Електронното секционно гласуване подлежи на атаки, има съмнения в него, но това не значи, че не трябва да работим в тази посока. Има смисъл в машинното гласуване и не може да се ограничи“, обясни държавният глава. \r\nДаяна ДЮЛГЕРОВА", "date": "2018.12.13", "title": "Президентът Румен Радев: Некоректно е да се прехвърля цялата отговорност на ЦИК за липсата на машинно гласуване"}
{"url": "http://www.focus-news.net/news/2018/12/13/2601388/plovdiv-lek-avtomobil-e-samokatastrofiral-na-nadlez-rodopi.html", "text": "Лек автомобил е самокатастрофирал на надлез „Родопи“ в Пловдив, съобщи слушател на  Радио „Фокус“-Пловдив . Пътният инцидент е станал преди около половин час. Лекият автомобил „Фолксваген голф“ се намира върху разделителната ивица. На мястото е изпратен полицейски екип. Няма данни за пострадали хора. Движението в района на катастрофата не е затруднено. \r\nМария РУСЕВА", "date": "2018.12.13", "title": "Пловдив: Лек автомобил е самокатастрофирал на надлез „Родопи“"}
{"url": "http://www.focus-news.net/news/2018/12/13/2601384/plamen-hristov-volya-sreshtata-pri-prezidenta-za-izbornoto-zakonodatelstvo-e-zakasnyala-i-nenuzhna.html", "text": "Срещата при президента за изборното законодателство е закъсняла и ненужна. Това каза народният представител от ПГ на „Воля“ Пламен Христов във връзка с бойкота на групата му на срещата, организирана от президента за изборното законодателство, предаде репортер на  Агенция „Фокус“.   „Ние от „Воля“ още февруари месец внесохме законопроект за поправки в Изборния кодекс, които включваха видеонаблюдението в изборните секции. Вчера беше гласувано на първо четене, беше прието от Народното събрание. Странно е, че президентът сега се е сетил да се вслуша в нашата идея още повече, да се опита да си я препише като своя. Ние отказваме да се включваме в пиар акциите на БСП“, коментира още Христов. Той посочи, че президентът е бил поканен да присъства на дебатите в Правна комисия по Изборния кодекс и не е изпратил свой представител. Във връзка с видеонаблюдението в изборните секции, Христов коментира, че не е специалист и не може да каже дали е възможно да има звук и дали не е противозаконно. „Идеята е, че все пак след толкова години и приехме идеята на „Воля“ да има видеонаблюдение в секциите, мисля, че е достатъчно красноречива. Мисля, че това ще бъде една гаранция за един по-прозрачен изборен процес“, допълни още Христов. Депутатът заяви, че не е проучвал колко ще струва тази идея, но обърна внимание, че видео има на всички важни места. \r\nДеница КИТАНОВА", "date": "2018.12.13", "title": "Пламен Христов, „Воля“: Срещата при президента за изборното законодателство е закъсняла и ненужна"}
{"url": "http://www.focus-news.net/news/2018/12/13/2601376/krum-zarkov-bsp-vtoriyat-protokol-pri-izborniya-protses-tryabva-da-otpadne.html", "text": "Вторият протокол при изборния процес трябва да отпадне. Това каза заместник-председателят на ПГ на „БСП за България“ Крум Зарков по време на дискусия \"Избори-прозрачност и доверие\", предаде репортер на  Агенция \"Фокус\" . „ПГ на БСП за България подкрепя решението за видеонаблюдение в избирателните секции. Подкрепяла го е и преди, подкрепя го и сега, когато вносител е партия „Воля“. Това, което се случва в секционната избирателна комисия, трябва да бъде видимо в края на изборния ден. Вторият протокол е един проблем, който е ключов. Според нас трябва да отпадне. Най-скоро време ще го предложим под формата на законопроект. Ако става дума за грешка, кодексът и сега дава възможност по доста начини да бъде поправена. Подписват се протоколи преди изборния ден, те са валидни и могат да бъдат „празен чек“, посочи още Зарков. По думите му този втори протокол, който секционните комисии получават преди изборния ден, може да бъде целият проблем за неправилното функциониране на изборния процес. \r\nКрум Зарков обясни, че решение на нередностите при избори могат да бъдат решение чрез въвеждане на машинното гласуване. „Жалко, че вървим в обратната посока“, изтъкна той. \r\nНародният представител на групата на БСП смята, че лицата, които обработват бюлетините и отговарят за тях трябва да имат средно образование. \r\nДаяна ДЮЛГЕРОВА", "date": "2018.12.13", "title": "Крум Зарков, БСП: Вторият протокол при изборния процес трябва да отпадне"}
{"url": "http://www.focus-news.net/news/2018/12/13/2601386/vitseprezidentat-iliyana-yotova-razgovarya-s-predstaviteli-na-balgaro-kazahstanskata-targovska-kamara.html", "text": "С представители на Българо-казахстанската търговска камара разговаря вицепрезидентът Илияна Йотова на „Дондуков“ 2, съобщиха от  прессекретарита на държавния главата.  От името на българския културен център „Злата“ в Астана те предадоха на вицепрезидента желанието на българската общност в Казахстан за по-тесни контакти с българската държава.  \r\n„Обръщаме се към Вас за подкрепа за всеобщото желание да бъдем приобщени към съвременния културен диалог между българските общности по света, който се организира с Ваше лично участие“, пише в писмото до вицепрезидента Илияна Йотова.  \r\nБългарската общност в Казахстан е останала встрани от вниманието на българската държава и дори не фигурира в приетата през 2014 г. Национална стратегия за българите в чужбина.  \r\nБългарската диаспора в Казахстан има над 120-годишна история, корените й са в Бесарабия. Тя ревностно пази културата и традициите на българите.  \r\nПет са общо българските културни центъра в Казахстан. В Павлодар има съботно-неделно училище с изучаване на български език, но от две години няма учител по български език.  \r\nБългарската общност в Казахстан е със статут на национално малцинство и се полза с висок авторитет.", "date": "2018.12.13", "title": "Вицепрезидентът Илияна Йотова разговаря с представители на Българо-казахстанската търговска камара"}
{"url": "http://www.focus-news.net/news/2018/12/13/2601387/blagoevgrad-turisticheskiyat-kulturno-informatsionen-tsentar-v-grada-otvori-vrati-na-novo-myasto.html", "text": "Туристически културно информационен център - Благоевград е с нова локация в центъра на града. Той се намира на площад „Георги Измирлиев“, до входа на зала „22 септември“. Това съобщиха от пресцентъра на  Община Благоевград . \r\nЦентърът е обновен, има и  нови и интересни предложения за туристите на Благоевград. Работното му време е от 08.30 до 19.00 часа всеки ден.  В Центъра, гражданите могат да получат информация за културния и туристически живот в града. \r\nТуристическият културно-информационен център беше създаден през 2014 година благодарение на целенасочената политика на кмета на община Благоевград д-р Атанас Камбитов.  \r\nОсновната идея е да информира гражданите на Благоевград и туристите за културните събития и да развива туризма, чрез реклама на туристическите дестинации.", "date": "2018.12.13", "title": "Благоевград: Туристическият културно информационен център в града отвори врати на ново място"}
{"url": "http://www.focus-news.net/news/2018/12/13/2601392/plovdiv-obshtina-asenovgrad-obyavi-za-nezakonno-zagrazhdenie-na-imot-na-ul-slivnitsa-v-grada.html", "text": "Община Асеновград обяви за незаконно заграждение на имот на ул. „Сливница” в града. Това съобщиха за  Радио „Фокус“ – Пловдив  от отдел „Връзки с обществеността“ на Общината. Кметът на община Асеновград д-р Емил Караиванов коментира пред журналисти придобилия публичност въпрос относно частния имот.  \r\n„Аз също държа да коментирам този проблем не единствено заради реакциите на асеновградчани, а заради това повече хора да имат максимално коректна информация по случая, преди да си формират една или друга реакция. Аналогични в различна степен на този казус, за съжаление, е имало и преди години в Асеновград, а из страната има периодично. Това е така по много причини. Едната от тях е, че твърде често законовите процедури, особено по Закона за устройство на територията, видимо се разминават с обществения интерес. В следствие на това не един казус изглежда несправедлив и дори абсурден”, каза по темата кметът д-р Емил Караиванов и представи пред журналистите фактология по случая. Първата проверка на комисия от общинска администрация е на 3 декември тази година. В протокола от нея е описано, че Общината прави настоящата проверка в следствие на подадени 13 жалби на граждани за това, че въпросният имот незаконно е заграден. Проверката на общински експерти установява, че става дума за поставени леки заграждения, които нямат статут на незаконни. На 10 декември при втора проверка на експерти от Общината на въпросното място вече има изградени заграждения с определена височина и ширина и твърдо закрепени с бетон за земята. В изготвения констативен протокол е записано, че е извършено вид незаконно строителство –бетонно закрепено в земята  заграждение. Издаденият констативен акт за незаконно строителство е със седемдневен срок за обжалване след връчването му по закон. Ако няма постъпило обжалване, следва заповед за премахване, която има 14-дневен срок за обжалване. „Описаните дотук мерки са единствените стъпки по закон в правомощията на  Общината, без да превишава права или да бездейства”, каза в заключение д-р Емил Караиванов. \r\nКметът припомни, че Общински съвет- Асеновград се опита да удовлетвори обществените реакции, като за кратко време взе решение, и не след дълго с друго решение отмени първото такова. На 25 октомври 2017 година Общинският съвет със свое решение дава съгласие за изготвяне на проект за изменение на ПУП-ПРЗ за УПИ ХII-озеленяване в кв. 266 по регулационния план на град Асеновград, съгласно приложена скица. След влизане в сила на проекта за изменение на ПУП обявява за частна общинска собственост имоти с кадастрални идентификатори № 00702.522.204, 00702.522.205, 00702.522.206, за които е отреден УПИ ХII-озеленяване по регулационния план на гр. Асеновград, представлящи публична общинска собственост. В съответствие с решението на Общински съвет – Асеновград е издадена Заповед № А-1940 от 06.12.2017 г., с която се допуска изработването на проект за изменение на ПУП – ПРЗ за УПИ XII-озеленяване в кв. 266 по регулационния план на гр. Асеновград. На основание издадената заповед е изготвен проект за изменение на ПУП-ПРЗ, който е внесен за разглеждане и одобрение със заявление с вх. № 94-Г-145/10.04.2018 г. \r\nСледва внасяне на подписка от инициативен комитет и направено изказване в тази връзка на заседание на Общински съвет – Асеновград, състояло на 15.05.2018 г., въз основа на фактическите основания, съдържащи се в предложение с вх. № С-37 от 28.06.2018 г. от група общински съветници, се стигна до решение на общинските съветници от 11.07.2018 г., с което се отмени по-горното решение. При отсъствие на съгласие от страна на собственика Община Асеновград, не са налице предпоставките за издаване на заповед за одобряване на процедирания проект за изменение на ПУП-ПРЗ за УПИ ХII – озеленяване в кв. 266 по регулационния план на гр. Асеновград. Предвид взетите решения на Общинския съвет имотът, възстановен със съдебно решение, остава неурегулиран, собствениците могат да се разпореждат него както преценят, но в рамките на закона. \r\nКметът д-р Емил Караиванов завърши с думите: „Това, което мога да кажа с категоричност е, че Общината ще продължи да действа единствено по стриктни законови процедури, да изпълнява в този смисъл решенията на Общинския съвет, както сме го правили и досега, видно от хронологията дотук”.", "date": "2018.12.13", "title": "Пловдив: Община Асеновград обяви за незаконно заграждение на имот на ул. „Сливница” в града"}
{"url": "http://www.focus-news.net/news/2018/12/13/2601393/sport-porto-i-shalke-izlyazoha-ot-grupa-d-na-shampionskata-liga.html", "text": "Порто победи Галатасарай с 3:2 в Истанбул, а Шалке спечели домакинството си на Локомотив Москва в последните мачове от група D на Шампионската лига, които бяха без значение за първите две места, защото двата отбора вече се бяха класирали. Португалският гранд спечели групата с 16 точки, втори останаха немците с 11 точки, а за Лига Европа се класира Галатасарай, който събра 4 точки, с една повече от московските железничари.", "date": "2018.12.13", "title": "Спорт: Порто и Шалке излязоха от група D на Шампионската лига"}
{"url": "http://www.focus-news.net/news/2018/12/13/2601391/balgarskiyat-evrokomisar-mariya-gabriel-obyavyava-uchenicheski-konkurs-za-kompyutarna-risunka-balgariya-v-evropa-minalo-nastoyashte-badeshte.html", "text": "Българският еврокомисар Мария Габриел обявява ученически конкурс за компютърна рисунка \"България в Европа: минало, настояще, бъдеще\", съобщава  пресслужбата на Европейската комисия. \r\nПобедителите ще представят творбите си в изложба в Европейската комисия в Брюксел  \r\nБългарският еврокомисар по цифровата икономика и общество Мария Габриел обявява ученически конкурс за компютърна рисунка на тема \"България в Европа: минало, настояще, бъдеще\", посветен на Националния празник на страната 3 март. Авторите на най-добрите рисунки ще бъдат поканени в Европейската комисия в Брюксел, където Мария Габриел предвижда организиране на изложба на творбите на победителите броени дни преди празника като част от тържествено отбелязване на 3 март. Конкурсът се реализира с подкрепата и съдействието на Министерство на образованието и науката.  \r\nЦелта на конкурса е даде възможност за изява на творческите заложби на учениците, както и да провокира техния интерес свободно да интерпретират темата според своето собствено разбиране за родината,  независимо дали става дума за обект, събитие, личност, или за лични преживявания и мечти, даващи израз на връзката с България.  \r\nТворческото съревнование е разделено в две възрастови категории, обхващащи учениците 8-9 клас и 10-12 клас на всички училища, школи, клубове и центрове за подкрепа на личностното развитие  от страната. Всеки участник може да изпрати 1 творба.  \r\nРисунките, участващи в конкурса, трябва да бъдат представени на хартиен носител  с размер на листа формат А3 – паспартирана бяла с размери  50х70см.   \r\nВсяка творба следва да бъде придружена от етикет, залепен в долния десен ъгъл на лицевата страна на рисунката, съдържащ: името на творбата, имената на автора и годините, учебно заведение. На обратната страна на рисунката е необходимо да бъде залепена по-подробна информация със: име на творбата, трите имена на автора, възраст, учебно заведение/школа, електронен адрес и телефон за връзка.  \r\nВъв всяка от категориите ще бъдат отличени по 6 творби.  \r\nРисунките трябва да бъдат изпратени с пощенско клеймо най-късно 22 януари 2019 г., с придружаваща декларация за съгласие относно обработката на личните данни, в Представителството на Европейската комисия в България на адрес:  \r\n1000 София, ул. \"Г.С. Раковски\" № 124,  \r\nПредставителство на Европейската комисия в България,  \r\nЗа конкурса „България в Европа: минало, настояще, бъдеще“  \r\nПолучените рисунки няма да бъдат връщани на авторите, но няма да се използват извън рамките на конкурса без изрично тяхно съгласие.  \r\nПри изготвянето на компютърните рисунки трябва да се спазват няколко  задължителни изисквания:  \r\n- за създаването на  творбите да се използва графична програма по избор;  \r\n- да са нарисувани със свободна ръка, като се използват инструментите на графичните редактори;  \r\n- рисунката да не е публикувана в интернет,  да не е участвала в други конкурси или изложби;  \r\n- да не се интегрират готови обекти, обекти от други програми и картини;  \r\n- творбите да са авторски.  \r\nКритерии за оценка:  \r\n-новаторски подход;  \r\n-оригиналност на идеята;  \r\n-послание на творбата;  \r\n-композиция;  \r\n-цветова хармония;  \r\n-техники на изобразяване чрез цифровите технологии;  \r\n-умения за работа с цифровите инструменти на програмата.  \r\nТворбите ще бъдат оценявани от авторитетно жури в състав: проф. д. изк. Петер Цанев - ръководител на катедра „Психология на изкуството, художествено образование и общообразователни дисциплини“ в Националната художествена академия, Силвия Кънчева - държавен експерт по информатика и информационни технологии към Дирекция „Съдържание на предучилищното и училищното образование“ в Министерството на образованието и науката и проф. Станислав Памукчиев – Член на Управителния съвет и секретар на секция „Живопис“ на Съюза на българските художници", "date": "2018.12.13", "title": "Българският еврокомисар Мария Габриел обявява ученически конкурс за компютърна рисунка \"България в Европа: минало, настояще, бъдеще\""}
{"url": "http://www.focus-news.net/news/2018/12/13/2601394/mvr-obyavi-nagradenite-v-ramkite-na-initsiativata-politsay-na-godinata-2018.html", "text": "Индивидуална поощрителна награда „Полицай на годината 2018“ получава младши полицейския инспектор Тодор Иванов Тошев от група „Охранителна полиция“ към Районно управление на МВР-Септември при Областната дирекция на МВР в Пазарджик, за активното му участие при осъществяване на ефективен контрол на пътното движение в малките населени места. Това съобщиха от пресцентъра на  МВР . \r\nИндивидуална поощрителна награда се присъжда и на Светослав Михайлов Иванов, младши автоконтрольор в Районното управление в Козлодуй при ОДМВР-Враца, за самоотвержено изпълнение на служебните задължения. В началото на този месец, в извънработно време, той се притече на помощ на жителка на с. Бутан и благодарение на бързата му реакция нападателят бе задържан. Той винаги оказва помощ на местната власт, когато тя има нужда от това. Младши автоконтрольор Иванов получава и Сребърна карта на СБА.  \r\nТретата индивидуална награда отива при Георги Димитров Василев – младши автоконтрольор в група „Организация на движението, пътен контрол и превантивна дейност“ към сектор „Пътна полиция“ при ОДМВР-Велико Търново - за доблестна постъпка. На 5 октомври вечерта, прибирайки се от работа, той намира в парк в старата столица портфейл с голяма сума пари, лични документи и кредитна карти на млада жена. В портфейла няма телефон и адрес на собственичката, но полицаят се връща в службата си, установява самоличността й и се свързва с нея, за да й върне намерените вещи.  \r\nВтори подгласник при индивидуалните награди е Цветлин Михайлов Минков – инспектор в група „Охранителна полиция“ към Районното управление в Аксаково при ОДМВР-Варна - за проявени от него професионализъм, съобразителност, находчивост и постигнати високи резултати. Благодарение на неговите действия е разкрит въоръжен грабеж на казино във Варна, задържани са извършителите на противозаконно отнемане на автомобил и е установена нива, засята с канабис.  \r\nПърва индивидуална награда „Полицай на годината” е за инспектор Добрин Валентинов Харалампиев, старши разследващ полицай в отдел „Разследване“ на ОДМВР-Русе - за доказан професионализъм и изключителен принос в работата по разследване на тежки криминални престъпления, сред които три производства за умишлени убийства и две за разпространение на наркотични вещества, като всички те са със значим обществен интерес и юридическа сложност.  \r\nГолямата индивидуална награда „Полицай на годината 2018-та” е за младши инспектор Стойчо Стоянов Яковски, младши автоконтрольор, I степен в група „Организация на движението, пътен контрол и превантивна дейност“ на сектор Пътна полиция в ОДМВР-Пловдив - през 2018 година той организира и проведе обучение по „Безопасност на движението“ в 22 детски градини, 16 училища и 4 университета. Той спасява и живота на 4-годишно дете. Това се случва на 8 ноември по време на демонстрация на служители на Специализираните полицейски сили в Пловдив. Детето е сред публиката, припада и гълта езика си. Спасява го само бързата и професионална реакция на младшия инспектор.  Младши инспектор Яковски ще получи и награден кортик от главния прокурор на Република България Сотир Цацаров и Златна карта на СБА.  \r\nПоощрителна награда получават служителите на сектор „Масови мероприятия“ на Столичната дирекция на вътрешните работи - секторът получава отличието си за постигнати трайни професионални резултати, висок професионализъм и отлично изпълнение на възлагани важни задачи. През тази година секторът е взел участие в охраната на 14 792 масови мероприятия като: срещи от програмата на българското председателство на Съвета на Европейския съюз, посещения на чуждестранни политически и духовни лидери, граждански протести, спортни събития. Освен това служителите му са оказали множество съдействия на различни структури от МВР за разкриване на криминални престъпления в столицата.  \r\nТрети подгластник е сектор „Противодействие на криминалната престъпност“ на ОДМВР-Плевен -  за успешни разследвания, довели до разкриването на грабежи на значителни парични суми от лица, осъществяващи инкасова дейност, извършени през периода от 2016 до 2018 г. Един от тези разкрити случаи е обирът в офиса на банка „Сосиете-Женерал Експресбанк“ през септември 2016 г., когато бе отнета сума в размер на 237 000 лв. Благодарение на тях са разкрити и две убийства в гр. Искър и в гр. Червен бряг. Разкрити са 17 телефонни измами, множество кражби на МПС, издирени са 50 лица, иззето е голямо количество  наркотични вещества.  \r\nВтора колективна награда “Полицай на годината” се присъжда на служителите от сектор „Противодействие на престъпността през Граничните контролно-пропускателни пунктове“ при Главната дирекция „Гранична полиция“ - за прояве от тях висок професионализъм и постигнати резултати в борбата с престъпността срещу трафика на хора, с цел сексуална експлоатация, прането на пари и подкрепа на жертвите на трафик на хора; Благодарение на усилията на сектора и участието им в международна полицейска операция е разкрит канал за извеждане на млади жени за Франция. Тя е реализирана с Централната служба на Франция за борба с трафика на хора, съвместно с EUROJUST, Национална следствена служба, териториални структури на ДАНС и Прокуратурата. Операцията е проведена на територията на три държави: България, Франция и Германия. Задържани са 9 трафиканти, издадени са 16 европейски заповеди за арест и са разпитани 51 жертви на престъпната дейност.  \r\nПърва награда сред колективите получават служителите от сектор „Престъпления против собствеността“ при Главната дирекция „Национална полиция“ - в резултат на проведените от сектора самостоятелни и съвместни с други служби полицейски операции, за изминалата година са разкрити и задържани извършители на редица престъпления. Професионалното им разследване доведе до задържането на молдовски граждани, неизвестни до момента на МВР, които взривиха и откраднаха от банкомат в Стара Загора сумата от 58 000 лева. Показателно за работата на сектора е установяването и задържането на четири лица, съпричастни към извършена взломна кражба от частен дом в гр. Бургас, при която бяха отнети пари, златни накити, благородни камъни и 4 картини на български художници.  \r\nГолямата колективна награда „Полицай на годината 2018” се присъжда на служителите от сектор „Фалшификации“ при Главната дирекция „Борба с организираната престъпност“ - с участието на служители от сектора от началото на годината до момента са извършени шест реализации. Разкрита е организирана престъпна група, действаща на територията на пет държави - България, Албания, Испания, Доминиканската република и Великобритания, занимаваща се с изработка и разпространение на неистински официални документи и организиране на международен канал за нелегална миграция. В резултат на усилията на колегите са задържани  16 лица, на 7 са повдигнати обвинения, като 4-ма са задържани под стража, а на трима е наложена мярка „парична гаранция“. Благодарение на тях е разкрита и организирана престъпна група  за  производство и разпространение на неистински парични монети с номинал – 2 паунда. Открита е незаконна монетарница в кв. Коматево, иззети са 34 973 неистински монети, задържани са 6 лица, като на 3 от тях са повдигнати обвинения.  \r\nДве специални награди са присъдени за граждански принос към работата на полицията. Петокласникът Златомир Захариев Матеев от град Шумен е отличен за проявени от него съобразителност, наблюдателност и детективски способности, помогнали му за разкриване на кражба на велосипед, а Илия Захариев от град Димитровград - за проявена от него гражданска позиция и съдействие на полицията за разкриването на участник в две телефонни измами на възрастни хора от Димитровград и село Меричлери.", "date": "2018.12.13", "title": "МВР обяви наградените в рамките на инициативата „Полицай на годината 2018“"}
{"url": "http://www.focus-news.net/news/2018/12/13/2601395/babh-izvarshi-1087-izvanredni-proverki-za-nikulden-sastaveni-sa-7-akta-i-sa-izdadeni-6-predpisaniya.html", "text": "По повод празника Никулден Българската агенция по безопасност на храните (БАБХ) е извършила 1087 извънредни проверки на обекти за производство и продажба на риба и рибни продукти в цялата страна. Това съобщиха от пресцентъра на  БАБХ . В периода от 3 до 7 декември контролните органи на БАБХ са инспектирали водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, и заведения за обществено хранене на територията на всички области. \r\nВ резултат на проверките са съставени 7 акта за установяване на административно нарушение и са издадени 6 предписания. \r\nКонстатираните нарушения са за продажба на риба от обекти, които не са регистрирани съгласно действащото законодателство, предлагане на риба и рибни продукти с изтекъл срок на годност, без документи за произход и неправилно етикетирани, неспазване на изискванията за температура при съхранение и лоши хигиенни условия, както и нерегламентирана продажба на риба (без свидетелство за произход) от нерегистрирани по Закона за ветеринарномедицинската дейност превозни средства. По време на проверките са установени несъответствия по сградов фонд и оборудване в търговски обекти, предлагащи риба и липса на коректно и редовно водени записи в дневниците за самоконтрол (по Системата за управление безопасността на храните). \r\nСпрени от реализация и насочени за унищожаване са 7 кг охладена риба.  \r\nАгенцията извършва и проверки в зимните курорти, които стартираха на 10 декември и ще продължат до края на сезона.  \r\nПо традиция по време и на Коледните и Новогодишни празници контролните органи на БАБХ ще инспектират обекти за търговия и предлагане на храна на територията на цялата страна. \r\nДежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки и по сигнали на потребители, които ще могат да подават и онлайн или на \"горещия телефон\" на БАБХ – 0700 122 99.", "date": "2018.12.13", "title": "БАБХ извърши 1087 извънредни проверки за Никулден, съставени са 7 акта и са издадени 6 предписания"}
{"url": "http://www.focus-news.net/news/2018/12/13/2601390/d-r-nikola-petrov-nao-rozhen-metorniyat-potok-geminidi-s-mezhdu-30-i-50-padashti-zvezdi-na-chas-shte-mozhe-da-se-nablyudava-tazi-nosht.html", "text": "Тази нощ на източния хоризонт ще може да се наблюдава меторния поток „Геминиди“. Това каза за  Радио „Фокус“ – Смолян  д-р Никола Петров – директор на Национална астрономическа обсерватория (НАО) „Рожен“. По думите му, името на метеорния поток идва от името на съзвездието „Близнаци“, което на латински е „Джемини“, а всички горящи следи на метеорите, които ще може да се наблюдават ако се свържат те ще имат една обща точка в съзвездие „Близнаци“ и затова е наречен „Геминиди“. „Тези малки остатъци от разпадащи се най-вече комети или астероиди определят една траектория, където периодично всяка година през зимата, земята пресича тяхната траектория и ние наблюдаваме съответно максимум на една или друга дата. Той е по подобие на метеорния поток „Персеиди“ през лятото“, поясни д-р Петров. \r\nТой уточни, че според него „Геминиди“ не е от най-впечатляващите явления, тъй като се очакват около 30 до 50 от така наречените „падащи звезди“ на час, което е доста далече от метеорния дъжд, когато има над 1000 такива. Максимумът на този поток се случва на 200 години и затова през тази година не се очаква силно впечатляващо небесно шоу, посочи астрономът. „Но ако човек е извън града и няма плътни облаци на небето би могло да се наблюдават падащи звезди. Максимумът на метеорния поток е през тази нощ между 2:00 и 4:00 часа, защото тогава съзвездието ще е високо на небето посока юг-югозапад. Тези падащи звезди всъщност са малки остатъци от разпадащи си комети или астероиди. В случая това е разпаднал се вече астероид кръстен „3200 Фаетон“ и той е родителското тяло на метеорите тази вечер“, допълни д-р Петров. Той допълни, че наближават Коледните и Новогодишните празници, а по Коледа стават чудеса. „Има предания, че ако си намислим желание докато виждаме изгарянето на частиците в небето, то може да се сбъдне и защо не в навечерието на празниците и с очакваните падащи звезди да си помечтаем“, каза още астрономът. \r\nНели ГЕРГЬОВСКА", "date": "2018.12.13", "title": "Д-р Никола Петров, НАО „Рожен“: Меторният поток „Геминиди“, с между 30 и 50 „падащи звезди“ на час, ще може да се наблюдава тази нощ"}
{"url": "http://www.focus-news.net/news/2018/12/13/2601396/ministar-petya-avramova-shte-uchastva-v-tseremoniyata-po-nagrazhdavane-na-pobeditelite-v-konkursa-sgrada-na-godinata-2018.html", "text": "Министърът на регионалното развитие и благоустройството Петя Аврамова ще участва в церемонията по награждаване на победителите в Националния конкурс „Сграда на годината 2018“. Тя ще се проведе от 19.00 часа в София Ивент Център (Парадайз Център, ет. 3) в София. Това съобщиха от пресцентъра на  министерството . \r\nКонкурсът е под егидата на Министерството на регионалното развитие и благоустройството и се провежда за седемнадесета поредна година.", "date": "2018.12.13", "title": "Министър Петя Аврамова ще участва в церемонията по награждаване на победителите в конкурса „Сграда на годината 2018“"}
{"url": "http://www.focus-news.net/news/2018/12/13/2601379/hurryiet-turskite-zhalti-zhiletki-shte-platyat-skapo-za-tozi-terorizam-i-tryabva-da-sa-gotovi-da-spyat-sablecheni-predupredi-devlet-bahcheli.html", "text": "Председателят на турската партия „Националистическо движение“ Девлет Бахчели описа антиправителствените протести на „жълтите жилетки“ във Франция като „тероризъм“ и предупреди, че тези, които се опитат да им подражават в Турция ще платят скъпо, пише  електронното издание на вестник Hurryiet . \r\n„Отбелязвам предварително, че ако има желаещи да подражават на терористите „жълти жилетки“, те ще си платят скъпо. Тези, които носят жълти жилетки трябва да са готови да спят съблечени. Това не е шега“, цитира думите на Бахчели „Анадолската агенция“ в съобщение до пресата на 12 декември. \r\nПолитикът подчертава, че продължава да подкрепя съюза на фракцията с управляващата „Партия на справедливостта и развитието“ преди местните избори в Турция на 31 март 2019 година. \r\n„Ще действаме открито. Няма да се съсредоточаваме върху малки различия. Ще освободим Турция от оковите й с духа на „Народния съюз“, подчерта той. „Тези, които се опитат да заговорничат срещу Турция на 1 април сутринта (деня след местните избори) и който има жълти мечти ще се изправи срещу нас“. \r\nПревод и редакция:", "date": "2018.12.13", "title": "Hurryiet: Турските „жълти жилетки“ ще платят скъпо за този тероризъм и трябва да са готови да спят съблечени, предупреди Девлет Бахчели"}
{"url": "http://www.focus-news.net/news/2018/12/13/2601400/plovdiv-izvarshena-e-krazhba-ot-bankomat-v-selo-brestovitsa.html", "text": "Извършена е кражба от банкомат, поставен в магазин в село Брестовица. Това съобщи за  Радио „Фокус“ – Пловдив  говорителят на Областната дирекция на МВР. За кражбата от банкомат е съобщено около 06.20 часа тази сутрин на тел. 112. Предстои да бъде уточнена сумата, която се е намирала в устройството. Предприети са действия за изясняване на обстоятелствата и издирване на извършителите. \r\nТони МИХАЙЛОВ", "date": "2018.12.13", "title": "Пловдив: Извършена е кражба от банкомат в село Брестовица"}
{"url": "http://www.focus-news.net/news/2018/12/13/2601401/parlamentat-prie-promeni-v-nakazatelniya-kodeks-s-koito-dade-vazmozhnost-za-tarsene-na-nakazatelna-otgovornost-na-litsata-proizvezhdashti-i-razprostranyavashti-nelegalno-aktsizni-stoki.html", "text": "Парламентът прие промени в Наказателния кодекс, с които да де възможност за търсене на наказателна отговорност на лицата, произвеждащи и разпространяващи нелегално акцизни стоки, предаде репортер на  Агенция „Фокус“ . Промените бяха приети на второ четене. На вниманието на депутатите бе представен  общ доклад по законопроектите за промени в Наказателния кодекс, внесени от ПГ на ГЕРБ и от Министерски съвет. Измененията, внесени от ГЕРБ предвиждаха въвеждане на правна възможност за търсене на наказателна отговорност на лицата, произвеждащи и разпространяващи нелегално акцизни стоки, така и създаване на механизъм за превенция на това нелегално производство. Депутатите определиха с лишаване от свобода от 1 до 6 години и глоба от 20 до 100 хил. лева да се наказва лице, което произвежда или държи с цел разпространение алкохол, алкохолни напитки или тютюневи изделия без разрешително. Лице, което изготвя, държи или укрива предмети, предназначени за изграждане на съоръжения за производство на алкохол, алкохолни напитки или тютюневи изделия ще се наказва с лишаване от свобода до 3 години. Парламентът даде право на обвиняемия да получава информация, улесняваща избора му на защитник. Измененията, касаещи правата на обвиняемия са заложени в преходните и заключителни разпоредби и с тях се изменя Наказателно-процесуалния кодекс. Съгласно текстовете той има право свободно да осъществява връзка със защитника си, да се среща насаме с него, да получава съвети и друга правна помощ, включително преди да започне и по време на разпита и други процесуални действия.  Съгласно приетите текстове митническите служители са длъжни да разясняват на задържания правото на отказ от защитник и последиците от него, както и правото му да откаже и да дава обяснения. За отказа от защитник и обстоятелствата, при които е направен, се съставя протокол. Когато задържаният е чужд гражданин, по негово искане, незабавно се уведомяват  консулските органи на държавата, чийто гражданин е задържаният, чрез МВР. С внесения от Министерски съвет законопроект се транспонират текстовете на европейски директиви в националното законодателство. Част от предложенията предвиждат включване на текстове в Наказателния кодекс, които са съобразени и адекватни на сегашната фактическа обстановка и механизма на извършване на деянията по противозаконното отнемане на моторни превозни средства. \r\nДеница КИТАНОВА", "date": "2018.12.13", "title": "Парламентът прие промени в Наказателния кодекс, с които даде възможност за търсене на наказателна отговорност на лицата, произвеждащи  и разпространяващи нелегално акцизни стоки"}
{"url": "http://www.focus-news.net/news/2018/12/13/2601398/danail-kirilov-gerb-konstitutsionno-opredelenoto-myasto-na-debata-za-izborniya-kodeks-e-v-narodnoto-sabranie.html", "text": "Конституционно определеното място на дебата за Изборния кодекс е в Народното събрание. Това каза пред журналисти в парламента народният представител от ГЕРБ Данаил Кирилов, предаде репортер на  Агенция „Фокус“ . \r\nПопитан защо представители на ГЕРБ не са присъствали на дискусията при президента за Изборния кодекс, Кирилов обясни: „До този момент на трибуна докладвах измененията в Наказателния кодекс – това са сериозни и важни промени, които обсъждаме и се приемат на второ четене. Председателят на нашата парламентарна група е на официално посещение в чужбина. Аз лично разбрах за поканата в края на вчерашния ден, така че със съжаление мога да кажа, че това са причините за нашето неучастие.“ \r\nТой посочи, че ГЕРБ не е бойкотирала президента. „Не искам да прозвучи укорително, но всъщност трибуната е в Народното събрание. Но не възразяваме срещу това да има широк обществен дебат, както и президентът да организира такива събития. Доколкото разбирам там вземат участие представители на ЦИК, което е добре, защото те ще представят както техния анализ, така и одита, който беше извършен от БАН по експериментите, които им бяхме възложили със закон, както и одита на Софийския университет. Няма лошо да се говори за това, лошо е ако се опитват да се извратят обективни факти и да се подменят със съвсем различни констатации“, заяви Кирилов. Той обясни, че администрацията на президента не е била канена с официално писмо за обсъждането на законопроекта в комисия. „Но дневният ред и публичен и се възприема като покана на всички заинтересовани да вземат участие. Но пак ще повторя,че конституционно определеното място на този дебат  е в Народното събрание“, заяви Кирилов. \r\nЦветилена СИМЕОНОВА", "date": "2018.12.13", "title": "Данаил Кирилов, ГЕРБ: Конституционно определеното място на дебата за Изборния кодекс е в Народното събрание"}
{"url": "http://www.focus-news.net/news/2018/12/13/2601404/d-r-yuliyan-papashimov-gerb-shte-podkrepim-promenite-v-zakona-za-balgarskite-lichni-dokumenti-na-bsp-zashtoto-shte-oblekchi-horata-s-uvrezhdaniya.html", "text": "Ще подкрепим промените в Закона за българските лични документи на БСП, защото ще облекчи хората с увреждания. Това каза народният представител от ПГ на ГЕРБ д-р Юлиян Папашимов по време на дебатите по Закона за българските лични документи, внесен от БСП, предаде репортер на  Агенция „Фокус“.   „Беше споменато кои са транспортните болници – в София, Пловдив и Горна Оряховица, в които има специализирани комисии за издаване на медицински удостоверения  за шофиране на моторни превозни средства на хората с увреждания. Това ще спести дългите пътувания на хората, ще намали напрежението и разходите при тях“, каза още д-р Папашимов. Той обърна внимание, че ГЕРБ ще направи предложение за промяна между първо и второ четене, защото законопроектът не е съобразен със сега действащото законодателство за българските лични документи.  \r\nДеница КИТАНОВА", "date": "2018.12.13", "title": "Д-р Юлиян Папашимов, ГЕРБ:  Ще подкрепим промените в Закона за българските лични документи на БСП, защото ще облекчи хората с увреждания"}
{"url": "http://www.focus-news.net/news/2018/12/13/2601397/dots-emanuela-mutafova-izdadohme-parvata-kniga-ot-poreditsata-stranitsi-ot-istoriyata-na-meditsinata-vav-varna.html", "text": "Издадохме първата книга от поредицата „Страници от историята на медицината във Варна“. Това каза в интервю за  Радио „Фокус“ – Варна  доц. Емануела Мутафова, бивш декан на Факултета по обществено здравеопазване в Медицинския университет във Варна. Първият том се казва „135 години Варненско медицинско дружество“, като скоро се очаква и издаването на втория.  \r\n„Това е една книга, която със съдържанието си обогатява знанието ни за миналото на Варна, на здравеопазването и медицината във Варна. Като естетика, това е едно библиографско издание, което би било бижу във всяка библиотека“, обясни доц. Емануела Мутафова. Според нея част от най-интересните документи, открити по време на търсенето, са чернови на първия устав на Варненското медицинско дружество от Държавния архив, а едно от големите признания за цялостната дейност на организаторите идва от посланика на Литва за България и Румъния. Името на д-р Йонас Басанавичус се свърза с активния български политически живот, като заедно с това е ключова фигура в постигането на независимостта на Литва и националното възраждане на страната. „Посланика сподели и споделя във филма, изключителната си благодарност за това, че ние във Варна сме съхранили памет и уважение за този човек, който е патриарх за литовската държава“, каза още тя. \r\nСпециалисти от медицинския университет са подпомогнали и честванията по повод 100 годишнината на на д-р Йонас Басанавичус в Литва. Те са изпратили документален филм и отрити документи за живота на дееца в България на литовските си колеги. Медицинският университет продуцира и кратък документален филм за учредяването на дружеството и неговата дейност в морския град. „Филмът разказва за тези времена по един много е интересен и художествен начин, но се базира на научни доказателства и факти“, поясни още доц. Емануела Мутафова. Основано на 10 декември 1883 г., Варненското медицинско дружество е едва второто такова в България, след създаденото три години по-рано Физико-медицинско общество в София. \r\nДоц. Мутафова коментира също, че медицинските специалисти трябва да знаят историята на професията си. „Виждането на ръководството на университета е, че едни интелигентни и здравни професионалисти, независимо в кой от факултетите се обучават в нашия университет, трябва да имат широка и богата култура за професията си, за да могат да стоят интелигентно срещу своите пациенти на своето място в бъдеще“, обясни доц. Емануела Мутафова. Тя поясни, че ректорът на МУ – Варна проф. Красимир Иванов, в своята политика, е поставил важната задача за съхранението на паметта за развитието на здравната система във Варна, за развитието на медицината, както и на медицинското съсловие. Още една от дейностите на университета, съвместно с МБАЛ „Св. Анна“, е откриването на първия медицински музей в страната. В библиотеката на учебното заведение се помещават и редица документи и издания, свързани с медицинското дружество. По време на събитието под покрива на Медицинския университет проф. Д-р Златислав Стоянов, декан на Факултета по медицина, изрази вярването си, че основните цели в устава на първото Варненско медицинско дружество, отекват и днес. Принципите са: Да служи на членовете му и тяхното обогатяване, да изучава местните санитарни нужди, и да разпространява новите професионални практики сред населението. Варненското медицинско дружество е основано на 10 декември 1883 г. Неговият първи председател е д-р Мирон Васильевич Игнатьев. \r\nБояна АТАНАСОВА", "date": "2018.12.13", "title": "Доц. Емануела Мутафова: Издадохме първата книга от поредицата „Страници от историята на медицината във Варна“"}
{"url": "http://www.focus-news.net/news/2018/12/13/2601406/pregled-na-mezhdunarodnite-novini-do-13-chasa-agentsiya-fokus.html", "text": "Официалният представител на руското Министерство на външните работи Мария Захарова предположи, че европейските депутати, които приеха резолюция срещу тръбопровода „Северен поток 2“, явно разчитат на глобалното затопляне, или имат намерение да минат на дърва, предава  ТАСС . \r\n„В някои страни закриват АЕЦ, а призовават и за отказ от руския газ? На дърва ли ще минават? Но и за тях се знае, откъде трябва да бъдат взети“, отбеляза тя в четвъртък по време на брифинг. \r\n„Обявявайки се против енергийното сътрудничество, неговата диверсификация, придаването на действително съвременен характер на сътрудничеството – това е просто безумие за Европа, която се нуждае от енергоносители“, продължи Захарова. „Ако евродепутатите разчитат на глобалното затопляне – това е добра перспективна история, въпросът е само в сроковете“. \r\nПо думите на дипломата, Русия „не за първи път се сблъсква с блокиране на мирни, изгодни и перспективни енергийни проекти от страна на европейските политици“. „Тези хора, много от които се представят за изразители на мнението на хората, просто са под контрола на определени лобистки групи, а понякога и непосредствено на специални служби“, отбеляза Захарова. \r\n„Чии интереси изразяват тези хора? Ако те казват, че защитават интересите на обикновените хора, то това е лъжа“, подчерта тя. „Обикновения човек се нуждае от отопление, от това отопление да бъде предоставено на оптимални цени“. Представителят на руското МВнР увери, че Русия, като добросъвестен доставчик, е готова и в бъдеще да предоставя качествен продукт на справедливи цени. \r\nНа 12 декември Съюзът прие резолюция по доклада „За реализацията на Договора за асоциация ЕС-Украйна“, в който осъди строителството на газопровода „Северен поток 2“, тъй като става въпрос за политически проект, представляващ заплаха за европейската сигурност и за усилията за диверсификация на източниците за снабдяване с енергия“. Европейският парламент настоява за анулиране на проект, се казва още в текста на въпросната резолюция. \r\n***  Поправките на македонската конституция, които трябва да бъдат ратифицирани, са в съответствие с Преспанския договор между Скопие и Атина, съобщи неназован източник от гръцкото правителство пред държавната агенция АНА-МПА късно вечерта в сряда, пише  електронното издание на вестник Kathimerini . \r\nПромените в Основния закон на Македония са част от условията, включени в споразумението между Атина и Скопие от юни, с което трябва да бъде сложен край на продължилия десетилетия спор за името между двете страни. \r\nПо думите на източника, основният източник на спорове – параграф 3 от член 49, в който се говори за „македонски народ, живеещ в съседните страни“ е променен на „диаспора“, по подобие на член 108 от гръцката конституция. \r\n„Ето защо, това кореспондира с духа и предписанията на Преспанския договор, процеса за ратификацията на който продължава. \r\nСъщият източник е заявил, че редките „злощастни коментари“ на македонския премиер Зоран Заев са направени от него, за да се хареса на домашната си публика и за да спечели подкрепа за споразумението. Но, добави той, неговата подкрепа за Преспанския договор продължава да е същата. \r\nФиналният текст на четирите конституционни поправки беше внесен за ратификация в македонския парламент в сряда и се очаква гласуването да е в средата на януари. \r\n***  Председателят на турската партия „Националистическо движение“ Девлет Бахчели описа антиправителствените протести на „жълтите жилетки“ във Франция като „тероризъм“ и предупреди, че тези, които се опитат да им подражават в Турция ще платят скъпо, пише  електронното издание на вестник Hurryiet . \r\n„Отбелязвам предварително, че ако има желаещи да подражават на терористите „жълти жилетки“, те ще си платят скъпо. Тези, които носят жълти жилетки трябва да са готови да спят съблечени. Това не е шега“, цитира думите на Бахчели „Анадолската агенция“ в съобщение до пресата на 12 декември. \r\nПолитикът подчертава, че продължава да подкрепя съюза на фракцията с управляващата „Партия на справедливостта и развитието“ преди местните избори в Турция на 31 март 2019 година. \r\n„Ще действаме открито. Няма да се съсредоточаваме върху малки различия. Ще освободим Турция от оковите й с духа на „Народния съюз“, подчерта той. „Тези, които се опитат да заговорничат срещу Турция на 1 април сутринта (деня след местните избори) и който има жълти мечти ще се изправи срещу нас“. \r\n*** Извършилият терористичния акт в Страсбург е заявил, че отмъщава за загиналите радикални ислямисти в Сирия, съобщи френският ТВ канал BFM, който се позовава на показанията на шофьор на такси, с което се возил заподозрения от мястото на терористичното нападение до квартал, в който имал намерение да се скрие от полицията, предава  ТАСС . \r\n„Шофьорът твърди, че Шекат му е каза, че с разстрелването на хората в центъра на Страсбург той е мъстил за смъртта на своите „ислямски братя“, загинали в Сирия“, цитира ТВ каналът думите на свидетеля. \r\nВъв вторник вечерта 29-годишният жител на Страсбург откри огън в коледен базар в центъра на града. В резултат от терористичния акт загинаха трима души, а още 13 пострадаха. След престрелка с военен патрул, престъпникът е успял да избяга, германската и френската полиции продължават да го търсят, задействани са стотици полицаи и жандармеристи и няколко хиляди военни. \r\nПо данни на френската полиция, заподозреният Шериф Шекат е съден по 27 дела за престъпления във Франция, Германия и Швейцария. Той нееднократно е бил в затвори във Франция и Германия. Както съобщи в сряда прокурора на Париж Реми Ейтс, в рамките на разследването са задържани четирима души, сред които бащата и двамата братя на заподозрения. \r\n***  В ход, чиято цел е да подчертае претенциите на Турция в Източното Средиземноморие, Анкара издаде три навигационни телекса (Навтекси 1291/18, 1298/18 и 1299/18), който запазват определени морски райони за военноморски маневри и проучване за природни ресурси от сондажния кораб Барбарос Хайредин паша, пише  електронното издание на вестник Kathimerini . \r\nТериторията се простира от източния край на гръцкия континентален шелф край остров Кастелоризо, който според Атина и изданието се води част от Додеканезката група, до блокове 4 и 5 от изключителната икономическа зона (ИИЗ)на Кипър, като вестникът посочва, че навтексите са издадени с цел да оспорят твърдението на гърците, че ИИЗ на двете страни имат обща граница. \r\nВестникът забелязва, че увеличената активност на Турция в Източното Средиземноморие се придружава от информационен бараж в пресата за продължаващото милитаризиране на т.нар. Турска Република Северен Кипър, където Анкара посочи, че е възможно да започне да строи военноморска база догодина. \r\nВ тази връзка във вторник турският вицепрезидент Фуат Октай отсече, че Анкара няма да направи „никакъв компромис“ относно енергийните си планове в Кипър, Егейско и Средиземно море. В изказване пред местния парламент за бюджета за 2019 година, Октай заяви, че Гърция и Кипър са „развалени“ от Европейския съюз и добави, че Турция „в никакъв случай“ няма да толерира „мерки срещу нашата страна“. \r\n„С решимост и дипломатически усилия ние демонстрираме нашата сила и енергийната си политика“, заяви той, според цитата на „Катимерини“. \r\nНа приложените карти може да се добие ясна представа за разминаванията между Турция и Гърция в Източното Средиземноморие, които засилват допълнително и от откритите там залежи на природен газ (\"Фокус\") \r\n*** Най-малко седем души са загинали, след като високоскоростен влак се сблъска с локомотив в турската столица в четвъртък, съобщиха местните власти, предава  AFP . \r\nВ съобщение от губернаторството на Анкара се казва, че една от жертвите е машинистът на влака, а освен това има и 46 пострадали, трима от които в тежко състояние. \r\n***  Тереза Мей остана лидер на Консервативната партия на Великобритания и така тя ще бъде премиерът на Обединеното кралство, който ще води страната в следващите й стъпки по процеса за излизане от Европейския съюз, пише  базираното в Брюксел електронно издание New Europe . \r\nБританският премиер спечели вота на доверие в партията си с 200 на 117 гласа и така удържа позицията си на министър-председател, отбелязва изданието, като посочва, че сега подобно гласуване не може да бъде организирано поне една година. \r\nМей получи 63% от гласовете на „торите“ във вота, организиран по инициатива на народните представители, недоволни от договореното с Брюксел споразумение за напускане на Съюза, което трябва да влезе за гласуване в парламента на 21 декември. \r\nТова се случи в навечерието на трудна европейска среща на върха, на която се очаква Мей да поиска „гаранции“. Лидерите на страните-членки, както отбелязва медията, не обещаха нито да възобновят преговорите по споразумението за Брекзит, нито да дадат на британския премиер пояснения, които интерпретират сделката по различен начин. \r\nСъщевременно, отбелязва New Europe, Джереми Корбин, лидерът на Лейбъристката партия на Великобритания коментира резултата от вота на доверие в изявление, в което казва: „Днешното гласуване не влияе по никакъв начин за подобряването на живота на нашия народ“ и посочва, че Мей, „загуби мнозинството си в парламента, нейното правителство е в хаос и тя не може да постигне сделка за Брекзит, която отговаря на интересите на страната и поставя работните места и икономиката на първо място. \r\nСпоред лидера на Работническата партия, министър-председателят сега трябва да „върне лошата си сделка обратно в Камарата на общините следващата седмица, за да може парламентът да си върне контрола и увери, че „вигите“ са готови да управляват и да постигнат „сделка, която защитава стандарта на живота и правата на трудещите се“. \r\n*** При катастрофа със скоростен пътнически влак, преминаващ по надлез през столицата на Турция Анкара има много пострадали, съобщава турската агенция  Anadolu Agency .  \r\nСпоред първоначалните сведения, катастрофата се е случила в четвъртък през нощта. Част от надлеза се е срутил върху някои от вагоните на влака, има два преобърнати вагона.  \r\nВлакът се е движел по маршрут към Коня, централна Турция.  \r\nВ момента се извършват спасителни работи.  Някои от ранените вече са отведени в болница. \r\n*** Човечеството го очаква катастрофа, ако Русия и Китай променят съществуващия ред, ръководен от САЩ, смята Том Роган, журналист от американския таблоид Washington Examiner, пише в днешния си брой руският вестник  „Известия“ . \r\nКакто съобщава вестникът, авторът е убеден, че благодарение на САЩ „светът е станал по-добър, както никога по-рано“. Според него благодарение на американския капитализъм светът живее в благополучие, без мащабни войни, като се ползва от облагите на техническия прогрес.   \r\nРоган  е уверен, че НАТО е „по-добрият алианс“, благодарение на който се създава баланс между общочовешките и националните интереси.   \r\nНо мнението на американския журналист, Русия и Китай са държави-антигерои, които са „равнодушни към основните принципи на човечността“. \r\nКато пример той дава ситуацията около Венецуела и пише, че „ като приемат Николас Мадуро за противовес на САЩ, РФ и КНР не се интересуват от неговата висока нравственост“  \r\nКитай има нужда от венецуелски нефт, а Русия – от влияние в Каракас, за да наложи своята стратегия за ценообразуването на световния петролен пазар.  \r\nОсвен това Роган призовава световното общество да види разликата между „американския и руско-китайския реализъм“ и заявява, че техните образи са коренно различни. Според него свидетелство за това е «китайската мрежа от концлагери, кражбата на територия в Тихия океан“, военните действия на Русия в Сирия, а също и „авантюристичните убийства“ в целия свят, цитира думите на Том Роган и руската агенция РИА Новости. \r\n***", "date": "2018.12.13", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/12/13/2601402/mariya-zaharova-es-yavno-razchita-na-globalnoto-zatoplyane-ili-shte-se-otoplyava-na-darva-no-i-tyah-shte-gi-vnasyat-ot-nas.html", "text": "Официалният представител на руското Министерство на външните работи Мария Захарова предположи, че европейските депутати, които приеха резолюция срещу тръбопровода „Северен поток 2“, явно разчитат на глобалното затопляне, или имат намерение да минат на дърва, предава  ТАСС . \r\n„В някои страни закриват АЕЦ, а призовават и за отказ от руския газ? На дърва ли ще минават? Но и за тях се знае, откъде трябва да бъдат взети“, отбеляза тя в четвъртък по време на брифинг. \r\n„Обявявайки се против енергийното сътрудничество, неговата диверсификация, придаването на действително съвременен характер на сътрудничеството – това е просто безумие за Европа, която се нуждае от енергоносители“, продължи Захарова. „Ако евродепутатите разчитат на глобалното затопляне – това е добра перспективна история, въпросът е само в сроковете“. \r\nПо думите на дипломата, Русия „не за първи път се сблъсква с блокиране на мирни, изгодни и перспективни енергийни проекти от страна на европейските политици“. „Тези хора, много от които се представят за изразители на мнението на хората, просто са под контрола на определени лобистки групи, а понякога и непосредствено на специални служби“, отбеляза Захарова. \r\n„Чии интереси изразяват тези хора? Ако те казват, че защитават интересите на обикновените хора, то това е лъжа“, подчерта тя. „Обикновения човек се нуждае от отопление, от това отопление да бъде предоставено на оптимални цени“. Представителят на руското МВнР увери, че Русия, като добросъвестен доставчик, е готова и в бъдеще да предоставя качествен продукт на справедливи цени. \r\nНа 12 декември Съюзът прие резолюция по доклада „За реализацията на Договора за асоциация ЕС-Украйна“, в който осъди строителството на газопровода „Северен поток 2“, тъй като става въпрос за политически проект, представляващ заплаха за европейската сигурност и за усилията за диверсификация на източниците за снабдяване с енергия“. Европейският парламент настоява за анулиране на проект, се казва още в текста на въпросната резолюция. \r\nПревод и редакция:", "date": "2018.12.13", "title": "Мария Захарова: ЕС явно разчита на глобалното затопляне, или ще се отоплява на дърва, но и тях ще ги внасят от нас"}
{"url": "http://www.focus-news.net/news/2018/12/13/2601405/danail-kirilov-gerb-bih-podkrepil-merki-za-povishavane-na-kontrola-varhu-ekzemplyarite-na-izbornite-protokoli.html", "text": "Бих подкрепил мерки за повишаване на контрола върху екземплярите на изборните протоколи. Това каза пред журналисти в парламента народният представител от ГЕРБ Данаил Кирилов, предаде репортер на  Агенция „Фокус“ . \r\nНа въпрос как гледа на идеята на президента да има видеонаблюдение там, където се броят бюлетините, Кирилов отговори, че тя е била коментирана и по време на заседанието на парламентарната комисия по правни въпроси. „Тя беше развита от колегите Хамид Хамид и Йордан Цонев и е подвариант на предложението на ПП „Воля“. В тази идея има логика. Досегашната практика е да не се провежда видеонаблюдение, за да се гарантира тайната и спокойствието на изразяването на вота. Ако се приложи тази идея само за броенето в секционните избирателни комисии, мисля,че ще се получи положителен ефект дотолкова, доколкото всички ще можем да сме сигурни, че в този етап имаме поглед, контрол и публичност“, заяви Кирилов и подчерта, че и сега законът е гарантирал възможността на всички лица, които имат право да наблюдават изборния процес, да присъстват и на преброяването. \"Аз лично бих предпочел да се не прави този експеримент\", каза още той. \r\n„Бих подкрепил мерки за повишаване на контрола върху екземплярите на протоколите. Дали да се отнеме т.нар. чернова на секционните избирателни комисии, не се го обсъждали още. Ако това се случи, ми се струва, че ще се получи рязко влошаване на качеството на самия протокол. Би следвало обаче черновата сериозно да се отличава от официалния екземпляр на протокола, който ще бъде окончателният документ за проведените избори в секциите“, коментира Кирилов. \r\nЦветилена СИМЕОНОВА", "date": "2018.12.13", "title": "Данаил Кирилов, ГЕРБ: Бих подкрепил мерки за повишаване на контрола върху екземплярите на изборните протоколи"}
{"url": "http://www.focus-news.net/news/2018/12/13/2601403/mihail-hristov-bsp-predlagame-srokat-za-validnost-na-svidetelstvoto-upravlenie-na-mps-za-hora-s-uvrezhdaniya-da-bade-udalzhen-ot-5-na-10-g.html", "text": "С промените в Закона за българските лични документи искаме срокът за валидност на свидетелството управление на МПС за хора с увреждания да бъде удължен от 5 на 10 г. Това каза народният представител от ПГ на „БСП за България“ Михаил Христов по време на дабатите по Закона за българските лични документи, внесен от БСП, предаде репортер на  Агенция „Фокус“.   „Законопроектът касае валидността на свидетелството за управление на МПС от хора с увреждания. За разлика от общия срок, който е 10 години, свидетелствата за управление на МПС от хора с увреждания е ограничен до 5 години“, каза депутатът. По думите му в България има около 170 хил. водачи на МПС, които поради спецификата на своето заболяване трябва да преминат на така наречените транспортни лекарски комисии. „За съжаление тези комисии се намират само на три места в България – София, Пловдив и Горна Оряховица. Това принуждава  хиляди хора с увреждания да пътуват стотици км, за да извадят този документ“, каза още Христов.  \r\nДеница КИТАНОВА", "date": "2018.12.13", "title": "Михаил Христов, БСП: Предлагаме срокът за валидност на свидетелството управление на МПС за хора с увреждания да бъде удължен от 5 на 10 г."}
{"url": "http://www.focus-news.net/news/2018/12/13/2601389/kathimerini-gartsiya-izkazvaniyata-na-zaev-sa-za-pred-domashnata-publika-smyatat-v-gratskoto-pravitelstvo.html", "text": "Поправките на македонската конституция, които трябва да бъдат ратифицирани, са в съответствие с Преспанския договор между Скопие и Атина, съобщи неназован източник от гръцкото правителство пред държавната агенция АНА-МПА късно вечерта в сряда, пише  електронното издание на вестник Kathimerini . \r\nПромените в Основния закон на Македония са част от условията, включени в споразумението между Атина и Скопие от юни, с което трябва да бъде сложен край на продължилия десетилетия спор за името между двете страни. \r\nПо думите на източника, основният източник на спорове – параграф 3 от член 49, в който се говори за „македонски народ, живеещ в съседните страни“ е променен на „диаспора“, по подобие на член 108 от гръцката конституция. \r\n„Ето защо, това кореспондира с духа и предписанията на Преспанския договор, процеса за ратификацията на който продължава. \r\nСъщият източник е заявил, че редките „злощастни коментари“ на македонския премиер Зоран Заев са направени от него, за да се хареса на домашната си публика и за да спечели подкрепа за споразумението. Но, добави той, неговата подкрепа за Преспанския договор продължава да е същата. \r\nФиналният текст на четирите конституционни поправки беше внесен за ратификация в македонския парламент в сряда и се очаква гласуването да е в средата на януари. \r\nПревод и редакция:", "date": "2018.12.13", "title": "Kathimerini (Гърция): Изказванията на Заев са за пред домашната публика, смятат в гръцкото правителство"}
{"url": "http://www.focus-news.net/news/2018/12/13/2601407/pleven-normalno-natovareno-e-dvizhenieto-v-oblastta.html", "text": "Нормално натоварено е движението в Плевен и областта към този час. Това съобщи за  „Фокус”  Ивайло Денчев, изпълнителен директор на Областно пътно управление – Плевен. При слънчево и сухо време не се очакват сериозни затруднения при преминаване по пътищата в областта.  \r\nМалки колони от автомобили се образуват в областния град в района на кръговото кръстовище в посока ж. к. „Сторгозия”, Индустриалната зона и Долна Митрополия. Натоварено е и движението по бул. „Георги Кочев”, също в посока Индустриалната зона. Няма големи задръствания. Нормално натоварено е и придвижването в посока ж. к „Дружба” и „Девети квартал”. Градският тролейбусен транспорт се движи по разписание.  \r\nВиолета Кръстева", "date": "2018.12.13", "title": "Плевен: Нормално натоварено е движението в областта"}
{"url": "http://www.focus-news.net/news/2018/12/13/2601408/halil-letifov-dps-shte-podkrepim-promenite-na-bsp-v-zakona-za-balgarskite-lichni-dokumenti.html", "text": "Ще подкрепим промените на БСП в Закона за българските лични документи. Това каза народният представител от ПГ на ДПС и председател на Транспортна комисия Халил Летифов  по време на дебатите по Закона за българските лични документи, внесен от БСП, предаде репортер на  Агенция „Фокус“.    \r\n„Смятам, че той е навременен, по-скоро закъснял“, каза Летифов. „Между първо и второ четене ще се прецизират самите текстове. Тук не говорим за професионалните категории, а за любителските категории“, заяви още Летифов. По думите му в предложения законопроект не отпада специалистите да дадат своето становище. „Ние решаваме една несправедливост - там, където явна заплаха няма, да се получи тази възможност до 10 години“, каза още Летифов.  \r\nДеница КИТАНОВА", "date": "2018.12.13", "title": "Халил Летифов, ДПС:  Ще подкрепим промените на БСП в Закона за българските лични документи"}
{"url": "http://www.focus-news.net/news/2018/12/13/2601399/smolyan-zhitelite-na-chepelare-zatvoriha-napalno-glavniya-pat-smolyan-plovdiv-v-znak-na-protest-sreshtu-zakrivaneto-na-rayonnata-prokuratura-v-grada.html", "text": "Жителите на Чепеларе затвориха напълно главния път Смолян – Пловдив, в знак на протест срещу закриването на Районната прокуратура в града. Това каза за  Радио „Фокус“ – Смолян  адвокат Иванка Сивенова от „Инициативен комитет за защита на човешките, гражданските и съюзни права на гражданите на Община Чепеларе“. По думите й протестът се провежда в района на ПГ „Никола Вапцаров“ с пълна блокада на пътя, като се пропускат единствено автомобили със специален режим на движение. Протестиращите се движат непрекъснато по пешеходната пътека пред училището. Засега присъстват около 50 души, но присъствието на хора се увеличава, а и от двете страни на протеста вече са се образували дълги опаши от автомобили. Адвокат Сивенова отбеляза, че шофьорите засега не са изразили недоволство, а дори подкрепят протестиращите. На протеста има очаквано и засилено полицейско присъствие, но засега протича спокойно. Адвокат Сивенова подчерта, че протестът в Чепеларе е ултимативен и ако и този път хората не бъдат чути се планира протестите да продължат и всеки следващ път ще се увеличава времето, за което главният път Смолян – Пловдив ще се затваря и по този начин ще се блокира входа за Смолянска област. „Фокус“ припомня:  През последните месеци, жителите на Чепеларе протестираха два пъти в Чепеларе и веднъж в София пред сградата на ВСС с искане Районната прокуратура в града да не бъде закрита и преструктурирана в Териториално подразделение. Прокуратурата в Чепеларе, както и тази в Мадан трябва да бъдат закрити от началото на 2019 г. \r\nНели ГЕРГЬОВСКА", "date": "2018.12.13", "title": "Смолян: Жителите на Чепеларе затвориха напълно главния път Смолян – Пловдив, в знак на протест срещу закриването на Районната прокуратура в града"}
{"url": "http://www.focus-news.net/news/2018/12/13/2601411/parlamentat-prie-na-parvo-chetene-promeni-v-kodeksa-za-sotsialno-osiguryavane.html", "text": "Парламентът прие на първо четене промени в Кодекса за социално осигуряване, предаде репортер на  Агенция „Фокус“ . С проекта на Закон за изменение и допълнение на Кодекса за социално осигуряване се предлагат промени, свързани с необходимостта от въвеждане на Директива 2016/2341 на Европейския парламент и на Съвета. Предложени са промени в режима на инвестиране на средствата на фондовете по професионални схеми. Въведени са принципни изисквания за отчитане на дългосрочните интереси на осигурените лица и пенсионерите, както и възможност за отчитане на екологичните, социални и управленски фактори при инвестирането. Освен това се предвижда възможност за инвестиране на средствата в акции и облигации, които се търгуват на многостранна система за търговия и на организирана система за търговия. \r\nСъс законопроекта се регламентира още и прехвърлянето на професионална схема или част от нея от един в друг фонд за допълнително доброволно пенсионно осигуряване по професионални схеми, както и от и към чуждестранни институции за професионално пенсионно осигуряване. Прехвърлянето на професионална схема се извършва след издаване на предварително одобрение за това от компетентния надзорен орган.  \r\nПредложени са и изменения във връзка с уеднаквяване на режима на предлагане на услуги от страна на институциите за професионално пенсионно осигуряване в страната и в другите държави членки на ЕС. Регламентиран е и процесът на надзорен преглед. \r\nЦветилена СИМЕОНОВА", "date": "2018.12.13", "title": "Парламентът прие на първо четене промени в Кодекса за социално осигуряване"}
{"url": "http://www.focus-news.net/news/2018/12/13/2601413/negovo-sveteyshestvo-papa-frantsisk-shte-poseti-gradovete-sofiya-i-rakovski-v-predstoyashto-apostolichesko-patuvane-prez-2019-g.html", "text": "Негово Светейшество Папа Франциск ще посети градовете София и Раковски в предстоящо апостолическо пътуване през 2019 г. Това се посочва в официално съобщение на Светия Престол, изпратено от  правителствената информационна служба . \r\n„Приемайки поканата на съответните най-висши власти на Републиките и на Католическата църква, Негово Светейшество Папа Франциск ще осъществи апостолическо пътуване в България от 5 до 7 май 2019 г., където ще посети градовете София и Раковски, и в Бивша Югославска Република Македония на 7 май 2019 г., където ще посети град Скопие. Програмата на пътуването ще бъде оповестена своевременно“, се казва още в съобщението. \r\nОфициалното съобщение на Пресслужбата на Светия Престол е публикувано  .", "date": "2018.12.13", "title": "Негово Светейшество Папа Франциск ще посети градовете София и Раковски в предстоящо апостолическо пътуване през 2019 г."}
{"url": "http://www.focus-news.net/news/2018/12/13/2601417/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "След отвореното писмо на тримата бивши Върховни представители на международната общност в Босна и Херцеговина (БиХ) Пади Ешдаун, Карл Билдт и Кристиян Шварц-Шилинг, датирано от 6 декември, до върховният представител на Европейския съюз по политиката на сигурност и външните работи и министрите на външните работи от страните-членки на Съюза, че Загреб се намесва във вътрешните работи на БиХ, хърватското Министерство на външните работи и европейските работи излезе със следното изявление, публикувано от  електронното издание Sarajevo Times  и предадено без редакторска намеса. \r\n„Като подписник на Дейтънския договор, като съседна страна, споделяща повече от 1000 километра обща граница, като държава, която има конституционно задължение да се грижи за хърватите, живеещи в чужбина, като отговорен член на ЕС и НАТО и един от най-отдадените привърженици на европейската интеграция на БиХ, Хърватия има множество причини, както и задължения, да следи много отблизо събитията в БиХ. За разлика от тримата бивши Върховни представители за БиХ, Хърватия не се „бърка“ в БиХ: Хърватия изпълнява своите международни задължения и отговорности, като изцяло съблюдава суверенитета и териториалния интегритет на БиХ и нейния конституционен и законов ред. \r\nДейтънския мирен договор и Конституцията на БиХ определят БиХ като единна страна с два ентитета, но три съставни народа, освен другите. За съжаление, отчасти заради решенията на някои Върховни представители, конституционните народи в БиХ не са равнопоставени, което е повод за сериозни опасения и може да повлияе на функционалността и стабилността на страната. \r\nПоследният пример на това неравенство бяха президентските избори през октомври, когато хърватския член на Президентството на БиХ за трети път беше избран основно от избиратели – бошняци. По този начин, за разлика от другите два съставни народа, на хърватите не беше позволено да изберат свой легитимен представител, независимо, че един от кандидатите получи повече от 80% от гласовете им. Този парадоксален резултат е не само несправедлив и нелегитимен, но и противоречи на духа на Дейтънския мирен договор и на решенията на Конституционния съд на БиХ, които потвърдиха пропорционалността и легитимността на представителството на трите конституционни народа в БиХ, „като архипринципите, произтичащи от Конституцията на БиХ, които са приложими на всички административни и политически нива на властта“. \r\nСледващият случай, който ще постави на изпитание зачитането на върховенството на закона от институциите в БиХ, включително решенията на Конституционния съд на БиХ, е формирането на народно събрание на Федерация Босна и Херцеговина. Конституционният съд на БиХ, в своето решение по случая Любич, анулира определени части от Изборния закон, именно защото те не гарантираха легитимно и пропорционално представителство на съставните народи в народното събрание на Федерацията. \r\nОт изключителна важност е сега институциите на БиХ, когато поправят този пропуск, да приемат правила, които ще са в духа на решението на случая Любия от Конституционния съд. Всяко друго решение ще е сериозно поражение за върховенството на закона и ще има много негативни последствия\". \r\n***  Поправките на македонската конституция, които трябва да бъдат ратифицирани, са в съответствие с Преспанския договор между Скопие и Атина, съобщи неназован източник от гръцкото правителство пред държавната агенция АНА-МПА късно вечерта в сряда, пише  електронното издание на вестник Kathimerini . \r\nПромените в Основния закон на Македония са част от условията, включени в споразумението между Атина и Скопие от юни, с което трябва да бъде сложен край на продължилия десетилетия спор за името между двете страни. \r\nПо думите на източника, основният източник на спорове – параграф 3 от член 49, в който се говори за „македонски народ, живеещ в съседните страни“ е променен на „диаспора“, по подобие на член 108 от гръцката конституция. \r\n„Ето защо, това кореспондира с духа и предписанията на Преспанския договор, процеса за ратификацията на който продължава. \r\nСъщият източник е заявил, че редките „злощастни коментари“ на македонския премиер Зоран Заев са направени от него, за да се хареса на домашната си публика и за да спечели подкрепа за споразумението. Но, добави той, неговата подкрепа за Преспанския договор продължава да е същата. \r\nФиналният текст на четирите конституционни поправки беше внесен за ратификация в македонския парламент в сряда и се очаква гласуването да е в средата на януари. \r\n***  Председателят на турската партия „Националистическо движение“ Девлет Бахчели описа антиправителствените протести на „жълтите жилетки“ във Франция като „тероризъм“ и предупреди, че тези, които се опитат да им подражават в Турция ще платят скъпо, пише  електронното издание на вестник Hurryiet . \r\n„Отбелязвам предварително, че ако има желаещи да подражават на терористите „жълти жилетки“, те ще си платят скъпо. Тези, които носят жълти жилетки трябва да са готови да спят съблечени. Това не е шега“, цитира думите на Бахчели „Анадолската агенция“ в съобщение до пресата на 12 декември. \r\nПолитикът подчертава, че продължава да подкрепя съюза на фракцията с управляващата „Партия на справедливостта и развитието“ преди местните избори в Турция на 31 март 2019 година. \r\n„Ще действаме открито. Няма да се съсредоточаваме върху малки различия. Ще освободим Турция от оковите й с духа на „Народния съюз“, подчерта той. „Тези, които се опитат да заговорничат срещу Турция на 1 април сутринта (деня след местните избори) и който има жълти мечти ще се изправи срещу нас“. \r\n***  Българският вицепремиер и министър на отбраната Красимир Каракачанов и евродепутатът през изминалите дни излязоха с поредица коментари за Македония, като първият заяви, че ще оспори членството на Скопие в Европейския съюз, защото не признава езика на страната, която също така фалшифицира историята, пък според Ковачев, който посочва още, че македонският език е западнобългарски диалект и че иска отношения между Македония и България като тези между Гърция и Кипър, пише  македонският „Фокус“ . \r\nВ тази връзка изданието пуска реакция на професор Владо Поповски за МИА, който оцени, че тези изявления трябва да се приемат за частни, като лично мнение, дори и някои от хората, които ги изказват да заемат държавни длъжности, като двамата горепосочени. Освен това той е подчертал, че отношенията между правителствата Скопие и София, предвид подписания Договор за приятелство, са на едно друго ниво. \r\n„Вероятно ще има и други изявления и те говорят повече за това, че отношенията трябва да бъдат оставени на правителствата, трябва съвместната комисия да продължи да работи по учебниците, а някои неясни неща, дали съществува или не македонски език, трябва да бъдат оставени на науката, на славистиката, а, разбира се, в България има и учени, които имат различно мнение в сравнение с това на Каракачанов и Ковачев“, заяви Поповски. \r\nТой е на мнение, че няма смисъл македонците да спорят и да се нервират от единици, защото в славистиката, както посочва професорът, започвайки от Харвард до Москва, има световни слависти, които са изказали позицията си за съществуването на македонски език в групата наз славянските езици, защото той бил по-различен и от българския, и от сръбския езици. \r\n„Ковачев показа по телевизията, видяхме един документ – писмо, от Битоля от 1862 година, което е написано на български език. На Ковачев можем да му покажем много документи, например от Битоля, от посочения период – 1850, 60, 70 година, написани на гръцки и сръбски, на разговорен македонски език с гръцки букви, или на разговорен славянски език“, заяви Поповски. \r\nТой посочи, че става дума за един период, когато Македония не е имала своя държава, нито стандартизиран език, но е имала разговорен език и не трябва да се забравя, че в указания период има учебници, написани на македонски език. \r\n „Тук са, например, учебниците на Партений Зографски, учебниците на македонски език на Кузман Шапкарев, по-късно, в България, например в Пловдив, има издадена драма за Димитър войвода на македонски език, драма в едно действие. През 1871 година, например, Мачуковски прави опит да напише македонска граматика и други подобни, което значи в ситуация, когато близките славянски народи са оставили следи чрез писмата“, подчерта Поповски. \r\nПрофесорът припомня, че в България има и неодобрителни реакции към изявленията на Каракачанов и Ковачев. \r\n„Полето на науката трябва да бъдат отворени за проучване. Неможе науката да зависи от политическата позиция. Между другото този политически договор между Македония и България е за преодоляване на антимакедонския и антибългарския принцип, или позиция, която се изразява в априорно неприятелско разположение и език на омразата между два извънредно близки народа и въпросът за общата история не е само с България“, заяви Поповски. \r\nТой оцени, че от най-ранните временат до днес тези поколения също са знаели как да живеят заедно както в добро, така и в зло и да си помагат, а фактите, които имат историческо значение трябва да бъдат публикувани и да се дискутира всичко, което имат като аргументи, и други събеседници в същия процес.", "date": "2018.12.13", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/12/13/2601412/parvan-simeonov-politolog-othvarlyaneto-na-mashinnoto-glasuvane-e-politicheski-sram.html", "text": "Това, което стана с машинното гласуване е политически срам. Аз съм анализатор, но мога да изразя и гражданска позиция. Това каза политологът Първан Симеонов, изпълнителен директор на „Галъп интернешънъл“, по време на дискусия \"Избори-прозрачност и доверие\", предаде репортер на  Агенция \"Фокус\" . „Срам от политическа гледна точка, невъзможно е това нещо да се замита под килима всяка година, изборен цикъл след изборен цикъл. Ясно е, че това не може да стане сега и веднага, но трябва да има визия. Властта е склона да не си разваля спокойствието“, изтъкна още той. Според него, за да се ограничат проблемите в избирателния процес, президентството трябва да излъчи такъв сигнал. „Какво правим при тези демографски обстоятелства в страната? Хората в България разбират все по-малко какво значи образованието и какви знания трябва да имат. Имам едно генерално притеснение, всичко, което трябва да правим е да улесняваме процеса“, коментира още Симеон Първанов. \r\nДаяна ДЮЛГЕРОВА", "date": "2018.12.13", "title": "Първан Симеонов, политолог: Отхвърлянето на машинното гласуване е политически срам"}
{"url": "http://www.focus-news.net/news/2018/12/13/2601418/plovdiv-18-godishen-mladezh-e-postradal-sled-kato-se-e-blasnal-v-metalen-elektricheski-stalb-kray-severniya-okolovrasten-pat-v-asenovgrad.html", "text": "18-годишен младеж е пострадал при катастрофа в Асеновград. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътния инцидент е подаден минути след полунощ. На северния околовръстен път в града лек автомобил „Ауди“ се е блъснал в метален електрически стълб вдясно извън пътя. Медицинска помощ е оказана на 18-годишен младеж, който е управлявал автомобила. Няма данни за употреба на алкохол. По първоначални данни, причината за катастрофата е загуба на контрол. Случаят е отработен по административен ред. \r\nТони МИХАЙЛОВ", "date": "2018.12.13", "title": "Пловдив: 18-годишен младеж е пострадал, след като се е блъснал в метален електрически стълб край северния околовръстен път в Асеновград"}
{"url": "http://www.focus-news.net/news/2018/12/13/2601416/balgarskata-narodna-banka-ne-mozhe-da-razglasyava-informatsiya-predstavlyavashta-pravno-zashtitena-tayna.html", "text": "Парламентът прие на второ четене Законопроект за изменение и допълнение на Закона за Българската народна банка, предаде репортер на  Агенция „Фокус“  Според новите промени Българската народна банка не може да разгласява и да предава на други лица получената информация, представляваща банкова, професионална, търговска или друга правно защитена тайна за банките и за другите участници в паричния оборот и в кредитните отношения. Законът предвижда такава информация да може да бъде разгласявана единствено в случаите на обмен на информация в рамките на установеното тясно сътрудничество с Европейската централна банка. \r\nЦветилена СИМЕОНОВА", "date": "2018.12.13", "title": "Българската народна банка не може да разгласява информация, представляваща правно защитена тайна"}
{"url": "http://www.focus-news.net/news/2018/12/13/2601415/dha-turtsiya-vtora-operatsiya-v-diarbekir-sreshtu-gladna-stachka-na-kyurdite-tozi-pat-sa-zadarzhani-50-dushi.html", "text": "Полицията проведе втора поредна операция срещу гладната стачка на кюрди в централата в Диарбекир на тяхната легална и парламентарно представена Демократическа партия на народите (ДПН), предаде информационната агенция ДХА. Тази вечер бяха задържани 50 души, които подкрепят - също с гладна стачка - гладната стачка на намиращата се в затвора депутатка от ДПН Лейла  Гювен. Те започнаха протеста си миналата седмица. В понеделник при подобна операция на полицията бяха задържани 26 души. Сега полицията отново свали и иззе партийните афиши и знамена  от централата на ДПН, посочва още ДХА. \r\nПревод и редакция:", "date": "2018.12.13", "title": "ДХА: Турция: Втора операция в Диарбекир срещу гладна стачка на кюрдите – този път са задържани 50 души"}
{"url": "http://www.focus-news.net/news/2018/12/13/2601410/edinodushno-sas-136-glasa-za-parlamentat-prie-predlozheniyata-na-bsp-za-udalzhavane-na-sroka-na-svidetelstvoto-za-upravlenie-na-mps-na-hora-s-uvrezhdaniya.html", "text": "Единодушно със 136 гласа „за“ парламентът прие на първо четене предложенията на БСП за удължаване на срока на свидетелството за управление на МПС на хора с увреждания, предаде репортер на  Агенция „Фокус“ . Промените са заложени в Закона за българските лични документи и бяха внесени от зам.-председателя на ПГ на „БСП за България“ Крум Зарков и народния представител от групата Михаил Христов.   Законопроектът касае срока на валидност на свидетелствата за управление на МПС на хората с увреждания. Депутатите приеха максималният срок на валидност за свидетелствата на управление на МПС на хората с увреждания  да е еднакъв с общия – 10 години. В сега действащото законодателство срокът за свидетелствата за управление на МПС на хората с увреждания е ограничена до 5 години. Законодателната инициатива на опозицията запазва действащия режим на възможност за индивидуална преценка за всеки отделен случай. \r\nДеница КИТАНОВА", "date": "2018.12.13", "title": "Единодушно със 136 гласа „за“ парламентът прие предложенията на БСП за удължаване на срока на свидетелството за управление на МПС на хора с увреждания"}
{"url": "http://www.focus-news.net/news/2018/12/13/2601419/ministerstvo-na-energetikata-industriyata-bi-mogla-da-poluchi-pomosht-za-kompensirane-na-razhodite-za-vaglerodni-emisii.html", "text": "Индустриалните предприятия в България, чиято конкурентоспособност е изложена на риск поради влиянието на квотите за въглеродни емисии върху крайната цена на електрическата енергия, биха могли да получат помощ под формата на компенсиране на непреките разходи от СО2. Тази възможност обсъди с представителите на бизнеса министърът на енергетиката Теменужка Петкова, съобщиха от  пресцентъра на Министерството на енергетиката.  Опцията е предвидена в Директива 2018/410/ЕО, която трябва да бъде транспонирана в българското законодателство. \r\nСумите за компенсация могат да се изчисляват по специална методика, като директивата предвижда те да бъдат до 25% от постъпленията от продажба на квоти.  \r\nДо момента България няма действаща схема за компенсации. Предстои до края на годината страната ни да уведоми официално Европейската комисия за това. След това регламентите от директивата ще бъдат транспонирани с промени в Закона за ограничаване изменението на климата. Разработването на механизъм за компенсиране и определянето на администратор за помощта са следващи стъпки от процедурата. Ако такава бъде разработена, тя ще бъде съобразена изцяло с правилата за държавните помощи.", "date": "2018.12.13", "title": "Министерство на енергетиката: Индустрията би могла да получи помощ за компенсиране на разходите за въглеродни емисии"}
{"url": "http://www.focus-news.net/news/2018/12/13/2601409/prezidentat-rumen-radev-ne-mozhem-da-pravim-parlamentarni-izbori-s-63-nedeystvitelni-byuletini.html", "text": "Не можем да правим парламентарни избори с 6,3 % недействителни бюлетини. Това каза президентът и Върховен главнокомандващ на Въоръжените сили Румен Радев по време на дискусия \"Избори-прозрачност и доверие\", предаде репортер на  Агенция \"Фокус\" . \"Дискусията днес откри много проблеми. Говорим за доверие и прозрачност, но те започват в откровението за тяхното решаване. Проблеми имаме и те са организационни и законодателни. Не можем да правим парламентарни избори с 6,3 % недействителни бюлетини. Това съмнение витае, ако сложим и него, ние можем да скочим и над тези 6,3%. Важно е гражданите да осъзнаят, че това е наш проблем. Това означава, че се отнема нашата представителност“, посочи той. „Това е целта на тази маса, съжалявам, че от Министерски съвет не откликнаха на поканата, но те имат много ангажименти. Благодаря, че проблемите бяха посочени и се обединяваме около няколко неща, за видеонаблюдение, за втория формуляр на беловата - това нещо трябва да бъде премахнато. Да бъде общ цял документ, а не отделни листове. За състава на СИК, обучението, изборът на хората, тяхната подготовка, надеждност, това са много важни въпроси, те пак ще стоят на дневен ред. Недопустимо е то да бъде ограничавано. Това е механизъм, който ще намали нашите болести в момента“, коментира държавният глава. \r\nДаяна ДЮЛГЕРОВА", "date": "2018.12.13", "title": "Президентът Румен Радев: Не можем да правим парламентарни избори с 6,3 % недействителни бюлетини"}
{"url": "http://www.focus-news.net/news/2018/12/13/2601421/rado-dimov-rapar-organizira-se-blagotvoritelen-kontsert-i-bazar-s-moto-zaedno-za-krum-v-blagoevgrad.html", "text": "Организира се благотворителен концерт и базар за помощ на Крум в Благоевград. Това каза за  Радио „Фокус“-Пирин Радо Димов , рапър и главен организатор на благотворителния концерт с мото „Заедно за Крум“. Той съобщи, че концертът ще се проведе на 15 декември (събота) в зала „Пейо Яворов“ в Благоевград, от 18.00 часа. „Историята за Крум ми къса сърцето и затова съм толкова мотивиран да помогна. През лятото при дъждовно време, младеж докато шофирал решава да прави дрифтове в Петрич и така губи контрол над колата и помита Крум с две негови приятелки. И тримата остават живи по чудо, но на Крум му ампутират крака, а другите две момичета се разминават с рани и загуба на кръв“, каза Димов.  \r\nТой допълни, че в концерта ще участват предимно негови колеги и вярва, че ще се съберат средства за протеза на пострадалото момче. „Ще има и благотворителен базар за коледни играчки и всеки един лев ще бъде дарен за Крум“, посочи рапърът. Той добави, че играчките в базара са от благотворително сдружение. „Важно е да бъдем хора, да си помагаме и затова нека всеки, който има възможност да присъства на събитието. Сумата, която е нужна за Крум не е малка и затова ще организирам благотворителност и в Банско“, заяви Радо Димов. \r\nДенис НИКИФОРОВ", "date": "2018.12.13", "title": "Радо Димов, рапър: Организира се благотворителен концерт и базар с мото „Заедно за Крум“ в Благоевград"}
{"url": "http://www.focus-news.net/news/2018/12/13/2601420/dimitar-margaritov-kzp-riskat-ot-opasni-stoki-po-vreme-na-kolednoto-pazaruvane-e-po-golyam.html", "text": "В рамките на коледно-новогодишното пазаруване и базарите като че ли е по-завишен рискът от това да попаднем на опасни стоки – такива, които крият рискове за здравето на хората. За това предупреди председателят на Комисията за защита на потребителите (КЗП) Димитър Маргаритов в предаването „Нашият ден“ по програма „Христо Ботев“ на БНР. съобщиха от пресцентъра на  КЗП .  \r\nКато примери той даде детските и бебешките дрехи с връзки, които могат да се закачат за транспортно средство, както и тези с малки детайли и украшения, които пък при откъсване от облеклото съществува риск да попаднат в дихателния тракт на малчугана. Председателят на КЗП спомена и стоките, които имитират храни – свещи и други изделия, които понякога толкова сполучливо наподобяват хранителен продукт, че дори и възрастен човек може да си помисли, че е истински. Той подчерта и това, че е добре потребителите да внимават от какви източници пазаруват.  \r\nМаргаритов посочи, че в навечерието на коледно-новогодишните празници и поради сериозния ръст на покупките Комисията подхожда изключително сериозно не само като присъствие с контролната си дейност, но и като съвети към потребителите. Той цитира проучване, според което около 25% от месечните си доходи българските потребители ще похарчат около Коледа и Нова година и то предимно за подаръци. „По този показател ние сме на четвърто място сред изследваните държави в целия свят, като преди нас са Мексико, Бразилия и Румъния“, каза още председателят.  \r\nДимитър Маргаритов припомни, че закупени през интернет подаръци могат да бъдат върнати в 14-дневен срок, дори когато вече са били поднесени на този, за когото са били предназначени. „При дрехите може цветът да се окаже, че не е желаният, да не стои достатъчно добре като модел и т.н. Правото на отказ е безусловно, но затова трябва лицето, на което е подарена въпросната вещ, да има достатъчно информация към кой търговец да се насочи, за да може да упражни това право на отказ“, каза той.  \r\nПравото на рекламация, което имат потребителите, когато стоката даде дефект, може да бъде упражнено независимо от това дали покупката е от интернет или от магазинната мрежа. „Търговецът е длъжен да приеме обратно повредената стока и да се опита да извърши ремонт, по негова преценка може да извърши замяна. Когато търговецът е направил три безуспешни опита да ремонтира въпросната стока, той следва да върне парите на клиента си. Има търговци, които под формата на добра практика, са склонни още в първия случай на дефект или да заменят, или по желание на клиента да върнат парите. Ние поощряваме такива добри практики, но не можем да задължим търговците да го направят, ако те са решили да приложат стриктно буквата на закона“, коментира председателят на КЗП.  \r\nМаргаритов потвърди, че Комисията ще продължи да наблюдава пазара на предлагането на алхокол в заведения по повод предстоящите празници и през зимния туристически сезон. Той припомни, че при около 10% от проверените през летния сезон случаи предимно в заведения към ол-инклузив комплексите инспекторите са установили предлагането на разреден алкохол. Макар това да не крие рискове за здравето, удря потребителите по джоба и представлява нарушение, което се санкционира. Председателят на КЗП препоръча да не се гласува доверие на амбулантните търговци, „които могат в багажника на колата или на капака отпред да продават ракия, вино и какво ли още не с неустановен поризход“.", "date": "2018.12.13", "title": "Димитър Маргаритов, КЗП: Рискът от опасни стоки по време на коледното пазаруване е по-голям"}
{"url": "http://www.focus-news.net/news/2018/12/13/2601423/topolovgradskiyat-poet-nikolay-dyalkov-predstavi-novata-si-stihosbirka-shlifer-oblechen-na-golo.html", "text": "Шестата си стихосбирка представи в навечерието на празниците тополовградският поет Николай Дялков, съобщиха от  пресцентъра на Община Тополовград.  В пълната зала на читалищната библиотека дойдоха почитатели на неговото творчество, близки и познати. Специални гости  на премиерата на книгата бяха Петко Каневски, член на Съюза на българските писатели и доц. Петър Хаджинаков. Събитието уважи председателят на Общинския съвет –Тополовград Васил Сяров. „Ники и приятели“ се проведе като приятелски разговор, в който взеха участие приятелите на автора – Любов Узунова, Росен Пурлантов, Димитър Тодоров, като водещи и изпълнители на песни по текстове на поета. Публиката възнагради с бурни аплодисменти всяко едно от прекрасните стихотворения, изпълнени вдъхновяващо лично от автора. Обстойна рецензия на творчеството му направи доц.Хаджинаков. Дялков получи поздравителен адрес от председателя на Съюза на българските писатели Боян Ангелов. С цветя и подаръци от името на кмета на общината Божин Божинов, поздравления към поета отправи Красимира Ятакчиева – началник отдел „Хуманитарни и социални дейности“ в Общинската администрация. С пожелания за нови творчески успехи към него се обърнаха председателят и секретарят на читалището на читалището Трифон Ламбов и Райна Зотова. Талантливият тополовградски поет Николай Дялков, носител на десетки литературни награди, вече подготвя своята седма книга, която се очаква с интерес.", "date": "2018.12.13", "title": "Тополовградският поет Николай Дялков представи новата си стихосбирка „Шлифер, облечен на голо“"}
{"url": "http://www.focus-news.net/news/2018/12/13/2601422/astronomicheska-observatoriya-i-planetarium-gabrovo-v-noshtta-sreshtu-14-dekemvri-shte-se-nablyudavat-do-100-meteora-na-chas.html", "text": "Метеорният поток „Геминиди“ ще може да се наблюдава тази нощ в небето. Това съобщиха за  Радио „Фокус“ – Велико Търново  от Астрономическа обсерватория и планетариум – Габрово и посочиха, че традиционно явлението се наблюдава през месец декември. То представлява постоянен активен метеорен поток, породен от астероида „3200 Фаетон“. В нощта на 13 срещу 14 декември ще се наблюдават до 100 метеора на час. Следите на Геминидите са бавни, ярки и понякога оцветени – бели, светлосиви или оранжеви. Движат се със скорост 35 км/с, поради което се забелязват лесно. Максимумът на метеорния поток Геминиди ще е сутринта  на 14 декември. Тази година в Астрономическа обсерватория и планетариум – Габрово няма да се проведе организирано наблюдение на явлението, но експертите посочват, че при ясно време всеки може да наблюдава „звездния дъжд“ с просто око, без наличие на телескоп или друга оптическа техника. Най-доброто място за целта е открита местност далече от светлинното замърсяване. \r\nВ Астрономическа обсерватория и планетариум – Габрово демонстрират наблюдение на „звезден дъжд“. Метеорният поток може да се наблюдава в Звездната зала целогодишно, като част от програмата на обсерваторията за Вселената и Слънчевата система, която се предлага на посетителите. Предвид пика на явлението, който може да се наблюдава в небето тази нощ при ясно време, няма увеличение на желаещите да посетят планетариума. Посещенията стават по предварителна заявка всеки работен ден от 08.30 часа до 17.00 часа. Звездната зала на планетариума е с диаметър 8 метра, разполага с 50 места. Посредством проекционния апарат „Планетариум ZKP-2” и други допълнителни проектори на куполообразен екран се демонстрират вида на звездното небе и движенията на небесните тела. В Звездната зала се изнасят учебни, обзорни и детски лекции и програми. \r\nНадежда КРЪСТЕВА", "date": "2018.12.13", "title": "Астрономическа обсерватория и планетариум – Габрово: В нощта срещу 14 декември ще се наблюдават до 100 метеора на час"}
{"url": "http://www.focus-news.net/news/2018/12/13/2601414/sarajevo-times-harvatiya-otgovori-na-pismoto-che-se-barka-v-rabotite-na-bih-izprateno-ot-trima-varhovni-predstaviteli-na-mezhdunarodnata-obshtnost-v-stranata-che-za-razlika-ot-tyah-ne-go-pravi.html", "text": "След отвореното писмо на тримата бивши Върховни представители на международната общност в Босна и Херцеговина (БиХ) Пади Ешдаун, Карл Билдт и Кристиян Шварц-Шилинг, датирано от 6 декември, до върховният представител на Европейския съюз по политиката на сигурност и външните работи и министрите на външните работи от страните-членки на Съюза, че Загреб се намесва във вътрешните работи на БиХ, хърватското Министерство на външните работи и европейските работи излезе със следното изявление, публикувано от  електронното издание Sarajevo Times  и предадено без редакторска намеса. \r\n„Като подписник на Дейтънския договор, като съседна страна, споделяща повече от 1000 километра обща граница, като държава, която има конституционно задължение да се грижи за хърватите, живеещи в чужбина, като отговорен член на ЕС и НАТО и един от най-отдадените привърженици на европейската интеграция на БиХ, Хърватия има множество причини, както и задължения, да следи много отблизо събитията в БиХ. За разлика от тримата бивши Върховни представители за БиХ, Хърватия не се „бърка“ в БиХ: Хърватия изпълнява своите международни задължения и отговорности, като изцяло съблюдава суверенитета и териториалния интегритет на БиХ и нейния конституционен и законов ред. \r\nДейтънския мирен договор и Конституцията на БиХ определят БиХ като единна страна с два ентитета, но три съставни народа, освен другите. За съжаление, отчасти заради решенията на някои Върховни представители, конституционните народи в БиХ не са равнопоставени, което е повод за сериозни опасения и може да повлияе на функционалността и стабилността на страната. \r\nПоследният пример на това неравенство бяха президентските избори през октомври, когато хърватския член на Президентството на БиХ за трети път беше избран основно от избиратели – бошняци. По този начин, за разлика от другите два съставни народа, на хърватите не беше позволено да изберат свой легитимен представител, независимо, че един от кандидатите получи повече от 80% от гласовете им. Този парадоксален резултат е не само несправедлив и нелегитимен, но и противоречи на духа на Дейтънския мирен договор и на решенията на Конституционния съд на БиХ, които потвърдиха пропорционалността и легитимността на представителството на трите конституционни народа в БиХ, „като архипринципите, произтичащи от Конституцията на БиХ, които са приложими на всички административни и политически нива на властта“. \r\nСледващият случай, който ще постави на изпитание зачитането на върховенството на закона от институциите в БиХ, включително решенията на Конституционния съд на БиХ, е формирането на народно събрание на Федерация Босна и Херцеговина. Конституционният съд на БиХ, в своето решение по случая Любич, анулира определени части от Изборния закон, именно защото те не гарантираха легитимно и пропорционално представителство на съставните народи в народното събрание на Федерацията. \r\nОт изключителна важност е сега институциите на БиХ, когато поправят този пропуск, да приемат правила, които ще са в духа на решението на случая Любия от Конституционния съд. Всяко друго решение ще е сериозно поражение за върховенството на закона и ще има много негативни последствия\". \r\nПревод и редакция:", "date": "2018.12.13", "title": "Sarajevo Times: Хърватия отговори на писмото, че се бърка в работите на БиХ, изпратено от трима Върховни представители на международната общност в страната, че за разлика от тях не го прави"}
{"url": "http://www.focus-news.net/news/2018/12/13/2601425/gazete-duvar-sasht-otgovori-momentalno-na-erdogan-voenna-operatsiya-v-siriya-iztochno-ot-reka-efrat-e-nepriemliva.html", "text": "След като президентът на Турция Реджеп Тайип Ердоган даде сигнал за операция на турската армия в района източно от река Ефрат в Сирия, незабавно дойде и отговорът от САЩ, пише вестник „Газете Дувар”. Той е лаконичен и категоричен: „Оценяваме подобно действие като неприемливо”. Говорителят на Пентагона Шон Робъртсън заяви, че „всякаква едностранна военна операция в Североизточна Сирия, особено в райони с американско военно присъствие, се оценява като силно обезпокоителна.” „Предприемането на подобни  стъпки са категорично неприемливи.”, уточнява още говорителят на Пентагона, цитиран от  „Газете Дувар”. \r\nПревод и редакция:", "date": "2018.12.13", "title": "„Газете Дувар”: САЩ отговори моментално на Ердоган: Военна операция в Сирия източно от река Ефрат е неприемлива"}
{"url": "http://www.focus-news.net/news/2018/12/13/2601426/prof-mihail-konstantinov-politicheski-analizator-na-sreshtata-s-prezidenta-se-stigna-do-razumnoto-reshenie-da-ima-videonablyudenie-sled-priklyuchvane-na-glasuvaneto.html", "text": "На тази среща се стигна до разумното решение да има видеонаблюдение, което да се включва след приключване на гласуването. Това каза политическият анализатор проф. Михаил Константинов по време на дискусия \"Избори-прозрачност и доверие\", предаде репортер на  Агенция \"Фокус\" . Според него обаче избирателите няма как да знаят, кога ще бъдат включени камерите и дали това ще стане по време на изборния процес. „Ние обвиняваме секционните избирателни комисии, че на много места техни служители са със слаба грамотност и често правят грешки с протоколите. Сега ще им се възложи и да управляват техниката и не знам тогава как точно ще стане това. И тази подробност трябва да се има предвид“, посочи още проф. Константинов. Според него отрицателната страна на видеонаблюдението в избирателните секции е, че има опасност от внушаване на избирателя, че вотът се контролира. Той посочи, че въвеждането на видеонаблюдение може да има дисциплиниращ ефект.  \r\nДаяна ДЮЛГЕРОВА", "date": "2018.12.13", "title": "Проф. Михаил Константинов, политически анализатор: На срещата с президента се стигна до разумното решение да има видеонаблюдение след приключване на гласуването"}
{"url": "http://www.focus-news.net/news/2018/12/13/2601428/stara-zagora-pochetniyat-grazhdanin-hristo-stoichkov-shte-pomaga-za-razvitieto-na-sporta-v-stara-zagora.html", "text": "Символите на званието „Почетен гражданин на Община Стара Загора” получи легендарният български футболист Христо Стоичков. Той бе удостоен с отличието с решение на Общинския съвет от 2017 г., по повод празника на Общината - 5 октомври. Това съобщиха от пресцентъра на  Община Стара Загора .  \r\n„Христо Стоичков е може би най-добрия футболист на България. Той много помогна за популяризирането на нашия град с футболната среща, която организира  миналата година между Отбора на Стоичков и Дрийм тима на Барселона. Това не е последното, което ще направим заедно“, каза кметът Живко Тодоров. Той припомни заслугите му за България и признанието, което е получил за дейността си. В Стара Загора на стадиона ясно се видяла любовта на феновете, Общината също му засвидетелства признание. „Христо, ти си голям приятел на Стара Загора, винаги си добре дошъл. Благодарим“, каза още Тодоров. \r\nНа церемонията присъстваха зам.-кметовете Иванка Сотирова и Красимира Чахова, както и председателят на Общинския съвет Таньо Брайков. \r\n„Стара Загора е град с големи спортни традиции и това, което направихме м. г. бе по инициатива на Живко Тодоров, защото той обича футбола. Благодаря за уважението, направихме първата стъпка и тя няма да е последна, пътя сме го проправили“,  обеща Стоичков. Той припомни, че неговият спортен път тръгва от Стара Загора, където е бил войник, както и че оттук са тръгнали много добри футболисти. \r\n„Върви по моите стъпки, гърбът ти трябва да е здрав. Трябва да приемаш и критиките. Грижи се за града, зная, че можеш“, препоръча Камата на Живко Тодоров. „Щастлив съм, горд съм, че от днес съм един старозагорец повече“, развълнувано сподели футболистът. Това го приемам като задължение, където и да съм по света да казвам, че съм гражданин на Стара Загора. \r\nСтоичков сподели, че има идея да се организират междуучилищни и междуградски първенства за подрастващи по различни видове спорт. Обмислял и да се създаде мъжки отбор на Тракия, който да се пребори с футболисти от другата България. Стоичков заяви, че не е оптимист за съвременния футбол у нас. По думите му държавата и общините трябва да помогнат за развитието на детско-юношеския футбол, но в спортни училища. Камата предвижда и представяне на книгата си „Христо Стоичков. Историята“ и в Стара Загора, вероятно след Нова година. \r\nКметът Живко Тодоров връчи на Стоичков огърлицата на почетен гражданин и плакет, а Таньо Брайков папката с решението на Общинския съвет. Паричната премия от 3000 лв. Стоичков дарява за лечението на бебето Мая, за което старозагорци събират средства.", "date": "2018.12.13", "title": "Стара Загора: Почетният гражданин Христо Стоичков ще помага за развитието на спорта в Стара Загора"}
{"url": "http://www.focus-news.net/news/2018/12/13/2601431/valeri-simeonov-e-izbran-za-zam-predsedatel-na-parlamentarnata-komisiya-po-energetika.html", "text": "Народният представител от „Обединени патриоти“ и лидер на НФСБ Валери Симеонов е избран за зам.-председател на парламентарната комисия по енергетика, предаде репортер на  Агенция „Фокус“ .", "date": "2018.12.13", "title": "Валери Симеонов е избран за зам.-председател на парламентарната комисия по енергетика"}
{"url": "http://www.focus-news.net/news/2018/12/13/2601432/yambol-koledarski-praznik-za-detsata-na-grada-shte-se-provede-v-golyamata-zala-na-obshtinata-na-19-dekemvri.html", "text": "С цел стимулиране съхраняването и популяризиране сред малките жители на града на специфичната традиция на танцуващите коледари, Община Ямбол и тази година организира отделен празник за детските коледарски групи. Това съобщиха от пресцентъра на  Общината . \r\nСъставите от детски градини и училища ще се изявят на 19 декември, сряда, в Голямата зала на Общината. Програмата започва от 09.30 часа с Коледен благотворителен базар, част от благотворителната кампания на Община Ямбол „Подай ръка - спаси живот“. От 10.00 часа, във фоайето на залата, ще бъде открита изложба с награждаване авторите на отличените творби в конкурса на Общинския детски комплекс по приложно и изобразително изкуство „От Коледа до Васильовден“. \r\nПредставянето на коледарските групи от детски и учебни заведения започва в Зрителната зала на Общината от 11.00 часа. Детският коледарски празник няма  конкурсен характер, но целта е групите да представят максимално близо до автентичния му вид характерния за Ямбол начин на коледуване - с песни, наричания и уникалния за страната коледарски танц. \r\nДетският празник по традиция предхожда фестивала „Ямболски коледарски буенек“ , който и тази година ще се състои на връх Коледа - 25 декември.", "date": "2018.12.13", "title": "Ямбол: Коледарски празник за децата на града ще се проведе в Голямата зала на Общината на 19 декември"}
{"url": "http://www.focus-news.net/news/2018/12/13/2601430/sport-delio-rosi-poe-italianskiya-fodzha.html", "text": "Бившият треньор на Левски Делио Роси подписа договор с италианския вотородивизионен отбор Фоджа до края на сезона с опция за продължаване. Специалистът заменя уволнения след загубата с 1:3 от последния в класирането Ливорно Джанлука Грасадоня, който оставя отбора на предпоследно място. Роси има над 120 мача за този отбор през 80-те и е бил начело на отбора като треньор през 1995-96 година. Италианецът бе освободен от столичния Левски след болезненото отпадане от лихтенщайнския Вадуц в квалификациите на Лига Европа.", "date": "2018.12.13", "title": "Спорт: Делио Роси пое италианския Фоджа"}
{"url": "http://www.focus-news.net/news/2018/12/13/2601434/operativnite-sluzhiteli-ot-sektor-protivodeystvie-na-prestapnostta-prez-gkpp-v-glavna-direktsiya-granichna-politsiya-zaemat-vtoro-myasto-v-kolektivnite-nagradi-politsay-na-godinata-2018.html", "text": "Оперативните  служители от сектор „Противодействие на престъпността през ГКПП“ в Главна дирекция „Гранична полиция“ (ГДГП) заемат второ място в колективните награди „Полицай на годината 2018“. Това съобщиха от  ГДГП . Наградата се дава за показания от тях висок професионализъм и постигнати резултати в борбата срещу трафика на хора с цел сексуална експлоатация и прането на пари. \r\nЗа първи път в историята на „Гранична полиция“ служители от сектора са част от международен съвместен разследващ екип. \tВ резултат на разследването  в България и Франция е разкрит канал за извеждане на млади жени за Франция. Установени и задържани са общо 9 трафиканти. Издадени са 16 Европейски заповеди за арест. Разпитани  са 51 жертви и свидетели на престъпната дейност. \r\nПрез 2016 г. служители от сектора придобиват информация за български граждани, които набират млади жени на територията на България и ги извеждат във Франция с цел сексуална експлоатация. Информацията се разширява, осъществяват се работни срещи и се обменя информация с Централната служба на Франция за борба с трафика на хора (OCRTEH). Работи се съвместно с българската прокуратура, следователи от НСлС, териториални структури на ДАНС. \r\nНа 3 юли 2018 г. едновременно на територията на три държави - България, Франция и Германия се провежда международна операция за пресичане на трафика на хора с цел сексуална експлоатация. Действията са под ръководството на директора на ГДГП, прокурор от Районната  прокуратура в Оряхово, водещ разследването за България и съдия-следовател при Специализирания наказателен съд в град Нанси, водещ разследването за Франция.  Служители от Главна дирекция „Гранична полиция“, РДГП Бургас и РДГП Аерогари извършват оперативно-издирвателни действия на 11 адреса на територията на София, Софийска област и Бургас.  \r\nВ България са установени и задържани петима българи - организатори на трафика на жени с цел проституция. Към настоящия момент и петимата са екстрадирани във Франция. На територията на Франция и Германия са установени и задържани други четири лица, участници в престъпната организация. Осигурена е защита на жертва на трафика с помощта на неправителствени организации. При извършването на процесуално-следствените действия са събрани веществени доказателства – финансови  средства, изделия от благородни метали, документи за парични преводи, които са предоставени на международния екип по разследване за документиране на престъпната дейност трафик на хора с цел сексуална експлоатация и пране на пари.\t \r\nЗа извършената цялостна дейност от служителите от сектор „Противодействие на престъпността през ГКПП”, в ГДГП е получено благодарствено писмо от българския ръководещ прокурор и френските магистрати при Специализираната прокуратура в Нанси за безупречната организация при провеждането на международната операция. В писмото се отбелязва, че благодарение на професионализма на служителите от сектор „Противодействие на престъпността през ГКПП” в отдел „Противодействие на контрабандата и престъпността през държавната граница” в ГДГП е повишен авторитетът на МВР и българската прокуратура пред „EUROJUST” – Хага и чуждестранните магистрати.  \r\nПрофесионално извършените оперативно-издирвателни действия, взаимодействието с партньорските служби и неправителствените организации  са основание за отличната оценка и присъденото второ място в колективните награди „Полицай на годината 2018“.", "date": "2018.12.13", "title": "Оперативните  служители от сектор „Противодействие на престъпността през ГКПП“ в Главна дирекция „Гранична полиция“ заемат второ място в колективните награди „Полицай на годината 2018“"}
{"url": "http://www.focus-news.net/news/2018/12/13/2601429/pone-edin-ot-chlenovete-na-saveta-na-direktorite-ili-na-nadzorniya-savet-na-bnb-tryabva-da-bade-nezavisim.html", "text": "Парламентът прие на второ четене Законопроект за изменение и допълнение на Закона за Българската народна банка, според които поне един от членовете на Съвета на директорите или на Надзорния съвет на БНБ трябва да бъде независим, предаде репортер на  Агенция „Фокус“   \r\nНовите промени предвиждат членовете Съвета на директорите и на Надзорния съвет на БНБ да притежават колективно достатъчно знания, умения и опит за осигуряване управлението на рисковете в дейността с оглед на стабилното управление на банката. Най-малко един от тях трябва да бъде независим. За назависимо се счита това лице, което не е служител на банката, не притежава дялово участие в нея, не е било член на управителен орган на банката в продължение на повече от 12 последователни години, няма финансови отношения с банката или не е съпруг или роднина на член на управителния съвет. За значимите банки и банките, чиито акции са допуснати до търговия на регулиран пазар, независимите членове трябва да са не по-малко от една трета. С новите промени се предвижда още банките да уведомяват БНБ в 10-дневен срок от датата на назначаване за всяко новоназначено лице и да прилагат документирана оценка. \r\nЦветилена СИМЕОНОВА", "date": "2018.12.13", "title": "Поне един от членовете на Съвета на директорите или на Надзорния съвет на БНБ трябва да бъде независим"}
{"url": "http://www.focus-news.net/news/2018/12/13/2601435/narodniyat-predstavitel-ot-gerb-daniela-saveklieva-be-gost-na-tseremoniyata-po-vrachvane-na-godishnite-nagradi-za-turizam-za-2018-g.html", "text": "Народният представител от ГЕРБ и областен координатор на партията в Благоевградска област Даниела Савеклиева бе гост на официалната церемония по връчване на Годишните награди за туризъм за 2018 г. , която се състоя в зала „Концертна“ на Централния военен клуб. Това съобщиха от пресцентъра на  ПП ГЕРБ - Благоевград . \r\nВ качеството й на зам.-председател на Парламентарната комисия по икономическа политика и туризъм Даниела Савеклиева връчи наградата в категория „Журналистически материал на тема туризъм в България за 2018 г. в онлайн медия”. Две общини от Благоевградска област бяха отличени тази година – община Банско спечели приза в категория „Община на 2018 г. за планински туризъм”, а община Сандански е победител в категория „Туристическа дестинация”. \r\n„Гордея се, че общините Банско и Сандански спечелиха първи места в тазгодишните награди за туризъм. Тези награди са доказателство, че усилията на кметовете Георги Икономов и Кирил Котев са насочени в правилната посока и създават високото качество на туристическия продукт. Благоевградска област продължава да развива устойчив туристически продукт и за поредна година е водеща в сектора на туристическат индустрия”, коментира Даниела Савеклиева.", "date": "2018.12.13", "title": "Народният представител от ГЕРБ Даниела Савеклиева бе гост на церемонията по връчване на Годишните награди за туризъм за 2018 г."}
{"url": "http://www.focus-news.net/news/2018/12/13/2601438/vitsepremierat-mariyana-nikolova-zemedelskiyat-sektor-ima-pryako-vliyanie-varhu-razvitieto-na-ikonomikata-i-utvarzhdavaneto-na-balgarskata-produktsiya-kato-konkurentna.html", "text": "Заместник-министър председателят по икономическата и демографската политика, Марияна Николова, получи почетна грамота от Аграрен университет - Пловдив за принос в развитие на политики в областта на аграрното образование и земеделския сектор в България. Това съобщиха от  правителствената информационна служба.  Призът й беше връчен от проф. д-р Христина Янчева, ректор на висшето учебно заведение. Вицепремиерът беше почетен гост на тържествената церемония по повод дипломирането на студентите, завършили образователната и квалификационна степен “бакалавър” и “магистър” от Випуск 2018-та.  \r\nВ словото си вицепремиерът подчерта, че Аграрния университет със своята над 70-годишна история, е важен фактор за създаване на кадри за съвременния земеделски бизнес и  постигане на европейските изисквания в българското селско стопанство. “Тук се намират важни решения за практиката в сферата на безопасните храни, фуражите, биогоривата и за редица други проблеми в земеделския сектор, който има пряко влияние върху развитието на нашата икономика и утвърждаването на българската продукция като конкурентна”, заяви заместник министър председателят. Тя пожела на абсолвентите да имат високо самочувствие и отлична реализация с дипломата, която вземат днес.", "date": "2018.12.13", "title": "Вицепремиерът Марияна Николова: Земеделският сектор има пряко влияние върху развитието на икономиката и утвърждаването на българската продукция като конкурентна"}
{"url": "http://www.focus-news.net/news/2018/12/13/2601437/b92-sarbiya-kfor-izprati-kolona-ot-45-voenni-mashini-v-severno-kosovo.html", "text": "Повече от 45 военни автомобила на КФОР влязоха в Северно Косово в около 11 часа българско време, предава  белградското радио „Б92“ , като се позовава на информация от ТАНЮГ. \r\nСръбската държавна агенция съобщи, че те са се движили в конвой, а местни източници твърдят, че напредват към град Пепосавич. Освен бойните машини, КФОР са донесли със себе си оборудване за издигане на блокади и поставяне на бариери, като строителни машини, багери и бодлива тел. \r\nПридвижването на КФОР на север идва на фона на сериозно изостряне на косовско-сръбските отношения и решението на Прищина да увеличи митата върху стоките от Сърбия до 100% и в навечерието на очакваното гласуване в косовския парламент за формиране на пълноценна косовска армия, което среща откритата подкрепа на западните центрове на политическа и военна сила, отбелязва медията. \r\nКомандващият обединените сили на НАТО в Неапол, американският адмирал Джеймс Фого, заяви в сряда, че формирането на въоръжени сили е нещо, което Прищина решава „суверенно“. \r\n„В този контекст, присъствието на силите на КФОР на север и особено вида на оборудването и машините, показва страх от възможна реакция на Сърбия“, отбелязва ТАНЮГ. \r\nПо-късно през същия ден говорителят на КФОР Винченцо Грасо обясни пред РТС, че тази активност е част от „редовни учения“. \r\n„Има и други конвои, които се движат в други части на Косово. В съответствие с Резолюция 1244 на Съвета за сигурност на ООН, войниците на КФОР тренират готовността си за бърза реакция на територията на цялото Косово“, заяви Грасо. \r\nТой също така отрече информацията на ТАНЮГ, че машините на КФОР са пренасяли оборудване, предназначено да бъде използвано за „блокиране на границата“. \r\nПревод и редакция:", "date": "2018.12.13", "title": "\"Б92\" (Сърбия): КФОР изпрати колона от 45 военни машини в Северно Косово"}
{"url": "http://www.focus-news.net/news/2018/12/13/2601440/burgas-golemi-kolichestva-marihuana-i-metamfetamin-sa-izzeti-ot-zavedeni-v-kv-banevo.html", "text": "В резултат на съвместните полицейски действия на служители от отдел „Криминална полиция” при ОДМВР – Бургас, Пето Районно управление на МВР – Бургас и Териториален сектор „Борба с организираната престъпност” – Бургас е проведена специализирана полицейска операция по неутрализиране на наркоразпространението на територията на област Бургас, при която в кв. „Банево” са задържани четирима души. Това съобщиха от  ОДМВР – Бургас . Двама от тях са баща и син, а други двама – персонал от заведение, намиращо се в квартала, в което при извършените процесуално-следствени действия са намерени и иззети големи количества марихуана и метамфетамин. Извършено е претърсване и на други два адреса, обитавани от бащата и сина, като също са открити наркотични вещества, съхранявани в кофи от сирене и кутии от хранителни добавки. \r\nНамереното наркотично вещество е два килограма марихуана, а количеството метамфетамин е в процес на установяване. Четиримата са задържани, като при осъществените допълнителни полицейски действия по разследването са намерени и иззети неистински банкноти с номинал от по 100 евро. По случая е образувано досъдебно производство. Работата продължава от служители на Пето Районно управление - Бургас", "date": "2018.12.13", "title": "Бургас: Големи количества марихуана и метамфетамин са иззети от заведени в кв. „Банево”"}
{"url": "http://www.focus-news.net/news/2018/12/13/2601436/smolyan-priklyuchi-protestat-na-zhitelite-na-chepelare-v-zashtita-na-prokuraturata-v-grada-blokadata-obrazuva-kilometrichni-opashki-po-patya-smolyan-plovdiv.html", "text": "Протестът на жителите на Чепеларе приключи в 13.00 часа, двучасовата блокада на пътя образува километрични опашки и в двете посоки, като пътникопотокът беше по-активен в направлението Пловдив – Смолян. Това каза за  Радио „Фокус“ – Смолян  адвокат Иванка Сивенова от „Инициативен комитет за защита на човешките, гражданските и съюзни права на гражданите на Община Чепеларе“. Тя поясни, че протестиращите са пропускали само автомобили със специален режим на движение и това се е наложило два пъти. По думите на адвокат Сивенова, голяма част от пътуващите този път са се присъединили към протестиращите. „Въпреки четвъртия поред протест на жителите на Чепеларе за защита на Районната прокуратура в града, нямаше ответна реакция от съответните органи. Новият протест ще се проведе през януари 2019 г. като тогава се предвижда блокадата на пътя да бъде за три часа, с час повече от днешния протест“, категорична е адвокат Сивенова. Тя допълни, че въпреки минусовите температури, участниците в протеста са били около 50 души. \r\nТова е четвъртият протест на жителите на Чепеларе. Първите два бяха в града, а третият пред - сградата на Висшия съдебен съвет (ВСС) в столицата. Хората протестират заради решението на ВСС Районна прокуратура – Чепеларе да бъде закрита от януари 2019 г. Същата съдба ще имат още 11 районни прокуратури в страната. \r\nНели ГЕРГЬОВСКА", "date": "2018.12.13", "title": "Смолян: Приключи протестът на жителите на Чепеларе в защита на прокуратурата в града, блокадата образува километрични опашки по пътя Смолян – Пловдив"}
{"url": "http://www.focus-news.net/news/2018/12/13/2601441/arh-dobromir-borislavov-stolichen-zoopark-obitatelite-na-zoologicheskata-gradina-posreshtat-koleda-s-praznichen-duh-i-sashto-kato-nas-ochakvat-svoite-podaratsi.html", "text": "Обитателите на Столичния зоопарк посрещат Коледа с празничен дух и също като нас очакват своите подаръци. Това каза за предаването „Екологичен резонанс“ на  Радио „Фокус“  арх. Добромир Бориславов, директор на Столичния зоопарк. Той добави, че тази събота, 15 декември, ще бъде открит малък коледен кът, където всички гости ще могат да направят снимки, да споделят празничната атмосфера, а някои от животните ще получат дългоочакваните коледни изненади. Добромир Бориславов уточни, че обитателите на зоопарка вече са готови за зимата, а някои от тях дори се радват на снега. „Тези, които са с козинка, са готови за зимни условия. Опитваме се да създадем всички необходими условия, за да могат и нашите обитатели да се чувстват добре. Зоопаркът работи 365 дни в годината – нямаме почивен ден и дори в големи студове имаме посетители. Призовавам всички хора да продължават да идват в зоопарка – има какво да се види. Животните също се радват на зимата и на снега. Има и видове, които предпочитат да са на топло – това е нормално, защото те идват от географски ширини, в които ниските температури не са типични. Използвам случая да поканя всички да станат част от нашето коледно забавление, което ще бъде интересно както за животните, така и за всички посетители“, обясни арх. Добромир Бориславов. Той сподели, че базата на столичния зоопарк е изключително стара и се нуждае от много подобрения, част от които вече са факт, но някои тепърва предстоят. 130 години след създаването си зоологическата градина в София е поела курс към модернизация на базата чрез изградения за следващата година мастър план за развитие, уточни директорът на зоопарка.", "date": "2018.12.13", "title": "Арх. Добромир Бориславов, Столичен зоопарк: Обитателите на зоологическата градина посрещат Коледа с празничен дух и също като нас очакват своите подаръци"}
{"url": "http://www.focus-news.net/news/2018/12/13/2601442/prokuror-rumyana-arnaudova-povdignati-sa-obvineniya-na-trima-chlenove-na-us-na-api-za-intsidenta-v-tunel-echemishka-ot-2017-g.html", "text": "Повдигнати са обвинения на трима членове на управителния съвет на АПИ, двама от които са били изпълнителни директори, за инцидента в тунел „Ечемишка“ от 2017 г. Това каза за говорителят на главния прокурор Румяна Арнаудова по време на брифинг, на който беше представена информация за обвинението срещу длъжностни лица от Агенция „Пътна инфраструктура“ за инцидента в тунел „Ечемишка“, при който загина жена, предаде репортер на  Агенция \"Фокус\" .„Окръжна прокуратура започна разследване на 5 февруари 2017г. за пътно транспортно произшествие в тунел „Ечемишка“. Приключихме основната част от разследването. Разследването се забави доста дълго, но това се наложи от експертните дейности, които да дадат отговори на основни въпроси. В началото на нашето разследване беше повдигнато само едно обвинение на едно лице от Агенция \"Пътна инфраструктура\" за престъпление, причиняване на смърт при непрофесионална непредпазливост. Разширихме действията по разследването, които ни доведоха до събиране на доказателства,  позволяващи ни да ангажираме наказателната отговорност на общо 6 длъжностни лица от АПИ“, посочи тя. „Първата експертиза по разследването е от Института от металознание, а втората е комплексна съдебно-механична, технологична и инженерна. Тя отговори на 79 въпроса, даде отговор на въпроси не само на механизма на настъпването на пътното произшествие, но и даде отговори, кога е построено съоръжението, кога е поставена инсталацията по осветяването. Информация за това, при кои длъжностни лица, в кои моменти са били сигнализирани за опасности на това съоръжения“, коментира още прокурор Арнаудова.    \r\nДаяна ДЮЛГЕРОВА", "date": "2018.12.13", "title": "Прокурор Румяна Арнаудова: Повдигнати са обвинения на трима членове на УС на АПИ за инцидента в тунел „Ечемишка“ от 2017 г."}
{"url": "http://www.focus-news.net/news/2018/12/13/2601443/provede-se-sreshta-na-uchenitsi-ot-stolichni-gimnazii-s-avtorite-na-filma-vezdesashtiyat-organizirana-ot-stolichnata-obshtina.html", "text": "Убедена съм, че докосването до съвременните творци е както изключително вълнуващо и интересно, така и голямо предизвикателство пред младите хора, които търсят отговорите на много въпроси. Отговори от това как се прави кино до смисъла на живота и може би какви искат да станат? За мен е чест, че в новото пространство за изкуство и култура – кино „Култура“, което връща духа на емблематичното софийско кино, провеждаме среща с екипа, създал българското предложение за \"Оскар\" за чуждоезичен филм за 2018 г. „Вездесъщият. Това каза кметът на София Фандъкова преди прожекцията на филма. Това съобщиха от пресцентъра на  Столична община . Столичният кмет благодари на  режисьора на филма г-н Джевелекови и на изпълнителя на главната мъжка роля – Велислав Павлов за това, че приеха поканата за тази разговор с младите хора.  \r\nНа срещата присъства Малина Едрева- председател на комисията по Култура , образование, наука и културно многообразие към Столичния общински съвет и Биляна Генова  - директор на дирекция „Култура“. \r\nПо време на срещата учениците имах възможност да зададат своите въпроси към авторите на филма.  \r\nТази среща е втората от поредица събития, организирани от  Столична община и е част от инициативата за реализиране на неформални срещи на младите хора от София с български творци. Началото беше поставено през месец ноември със среща с писателя Георги Господинов в Софийската градска художествена галерия. \r\nСтоличната община подкрепя кампанията по промотиране на филма в САЩ. От началото на месец ноември в едни от най-популярните кинозали в Лос Анджелис се провеждат прожекции и събития, представящи филма и екипа му. \r\n„Вездесъщият” е заснет изцяло в София с подкрепата на Столична община чрез Филмовата комисия, която бе  създадена през 2015 г. във връзка с титлата, която София носи „София – творчески град на киното” на ЮНЕСКО. „Вездесъщият” показва знакови места от София. Това популяризира града като филмов център, предоставящ конкурентоспособни условия за заснемане на филмови продукции, както и за популяризиране на българското кино.  \r\nОсвен „Вездесъщият“ Столична община чрез Филмовата комисия досега е подкрепила 19 филмови продукции. По известните са: «Дъвка за балончета», „Безкрайната градина”, „Посоки” (на Стефан Командарев), „Смартфонът беглец” – чиято премиера е на 8 февруари 2019 г.  \r\nЧрез Столична програма „Култура” на Столична община, която е първата меценатска програма в България за подкрепа на култура и българските творци, са финансирани 82 документални филма на обща стойност 1.6 млн. лв. от 2010г. до 2019 година.", "date": "2018.12.13", "title": "Проведе се среща на ученици от столични гимназии с авторите на филма „Вездесъщият“, организирана от Столичната община"}
{"url": "http://www.focus-news.net/news/2018/12/13/2601444/ekipat-na-banka-dsk-organizira-blagotvoritelen-koleden-obyad-v-podkrepa-na-fondatsiya-nashite-nedonoseni-detsa.html", "text": "На 3 и 10 декември 2018 г. екипът на Банка ДСК организира благотворителен коледен обяд за служителите от Централно управление - София, съобщиха от  пресцентъра на банката.  Каузата, която служителите на банката подкрепиха, е кампанията „Големи чудеса за малките герои“ на Фондация „Нашите недоносени деца“.  \r\nКоледният обяд, провел се на две различни дати в двата централни офиса на Банка ДСК в София, събра стотици служители на финансовата институция. По време на събитията, служителите на банката закупиха домашно приготвена храна от техни колеги и направиха своите дарения за каузата. Най-добрите ястия бяха отличени с награди. Общо събраната сума надхвърля 7 300 лв., които ще бъдат използвани за подкрепа на борбата за оцеляване и нормално развитие на преждевременно родените бебета в България.  \r\n„Щастливи сме да окажем подкрепа за една важна кауза – кампанията „Големи чудеса за малките герои“ на Фондация „Нашите недоносени деца“. За всички нас в Банка ДСК е много важно във времето, в което живеем, да не губим чувствителността си, да не забравяме, че има уязвими групи в обществото, които се нуждаят от подкрепа, да намираме време за доброто. Надявам се, чрез нашите две коледни събития и дарената сума, да допринесем макар и с малко за борбата на малките герои - недоносените бебета и техните семейства, за да покажем не само силата на доброто, но и силата на общността и способността й да мотивира и извършва положителна промяна.“, заяви по време на събитията г-жа Виолина Маринова, председател на УС и главен изпълнителен директор на Банка ДСК. \r\n„Всяка година в България се раждат повече от 6 000 недоносени бебета. Те не са просто по-малки новородени. Недоносените бебета имат нужда от специални и скъпоструващи грижи, не само по време на болничния им престой, но често и след това. Изключително важни са следболничните грижи, които трябва да са национален здравен приоритет, но все още липсва програма за проследяване на децата, родени преждевременно. Благодарим на Банка ДСК и всички служители, които подкрепиха каузата ни, за съпричастността им към грижите за най-малките. Заедно можем да направим големи чудеса за малките герои.”, коментира г-жа Моника Златанова, посланик на Фондация „Нашите недоносени деца“. \r\nБлаготворителната кампания „Големи чудеса за малките герои” обхваща три важни направления в грижата за недоносените деца - достъп до качествена животоспасяваща апаратура по време на болничните грижи, изграждане на семейни стаи, които дават възможност на семействата да са с бебетата си, както и подпомагане дейността на семеен център за недоносени деца „Малки чудеса“ за проследяване и ранно детско развитие, но и за подкрепа на техните родители в този труден за тях период.", "date": "2018.12.13", "title": "Екипът на Банка ДСК организира благотворителен коледен обяд в подкрепа на Фондация „Нашите недоносени деца“"}
{"url": "http://www.focus-news.net/news/2018/12/13/2601446/bchk-shte-obuchava-po-parva-pomosht-sluzhitelite-ot-spetsializiranite-politseyski-sili.html", "text": "На 14 декември 2018 г. (петък) от 09.00 часа в зала „София“ в сградата БЧК на бул. „Джеймс Баучер“ 76 в столицата ще започне обучителен курс по оказване на първа долекарска помощ за служителите от „Специализирани полицейски сили  за опазване и възстановяване на обществения ред“ (ОСПСОВОР) към Столична дирекция на вътрешните работи. Това съобщиха от пресцентъра на  БЧК . \r\nБЧК обучава по първа помощ служителите на МВР от 1993 г. Двете институции обединяват усилията си за повишаване квалификацията на служителите на реда чрез запознаване с методите и начините за оказване на първа долекарска помощ. Целта е да бъдат подготвени да помагат на нуждаещи се граждани при изпълнение на служебните си задължения \r\nДоказателство и ярък пример за необходимостта от подобни знания и тяхното навременно и компетентно прилагане е обявеният днес за „Полицай на годината“ Стойчо Яковски от Пловдив. Преди един месец, прилагайки наученото в курсовете на БЧК, полицай Яковски спаси живота на 4-годишно дете.", "date": "2018.12.13", "title": "БЧК ще обучава по първа помощ служителите от специализираните полицейски сили"}
{"url": "http://www.focus-news.net/news/2018/12/13/2601445/rumen-petkov-abv-balgariya-mozhe-da-poluchi-gaz-na-nay-niski-tseni-chrez-diversifikatsiya-i-garantirane-na-natsionalnata-sigurnost.html", "text": "България може да получи газ на най-ниски цени чрез диверсификация и гарантиране на националната сигурност. Това каза за дневния блок „Добър ден“ на  Радио „Фокус“  председателят на ПП АБВ Румен Петков. Въпросът за протекцията на енергийната сигурност е стратегически и държавата може и трябва да я защити, уточни той. “Говорим за стратегическото развитие на отрасъла, който пряко влияе върху социалната среда и върху икономическата политика на държавата. От една страна България и в момента получава най-евтиния газ в Европа. В сравнение с цените в съседните държави – България плаща 22 евро на MWh, съседна Румъния, която има собствен добив 10 млрд. m³, годишно плаща 26 евро на MWh, Гърция, която има диверсифицирани доставки, плаща 27 евро на MWh. Страната ни е в добра позиция, изнасяме газ и за Гърция, и за Румъния и то от тази, която сме закупили за ползване вътре в страната”, обясни Румен Петков. Той каза още, че диверсификацията трябва да има основа, която да се базира на състезателното начало и пазара. Цялостната политика на АБВ е ориентираната към търсене на социално обяснима диверсификация, която да бъде в защита както на икономиката, така и на гражданите, обясни той. Председателят на партията коментира и посещението в София на американския зам.-държавен секретар като заяви, че би било добре да донесе новината, че България ще получи по-евтино ядрено гориво и че ще изградят ядрена централа с по-изгодни цени. По повод организираната акция на АБВ-Младежи в защита на националните и енергийни интереси, ще бъдат поискани разговори с представителството на ЕК в София и ще се търсят срещи с други посланици.", "date": "2018.12.13", "title": "Румен Петков, АБВ: България може да получи газ на най-ниски цени чрез диверсификация и гарантиране на националната сигурност"}
{"url": "http://www.focus-news.net/news/2018/12/13/2601447/gd-granichna-politsiya-feribotat-pri-svishtov-vremenno-e-preustanovil-kursovete-si.html", "text": "Фериботът при Свищов временно е преустановил курсовете си. Това съобщиха за Агенция „Фокус“ от   ГД „Гранична полиция“ . Интензивен е трафикът за товарни автомобили на вход и на изход на ГКПП „Кулата“, а е интензивен само на изход при „Капитан Андреево“ и „Дунав мост – Русе“. На българо-сръбската и българо-македонската трафикът е нормален на всички гранични контролно-пропускателни пунктове.", "date": "2018.12.13", "title": "ГД „Гранична полиция“: Фериботът при Свищов временно е преустановил курсовете си"}
{"url": "http://www.focus-news.net/news/2018/12/13/2601450/sport-rusnak-podobri-svetovniya-rekord-po-pluvane-na-200-metra-brust.html", "text": "Руснакът Кирил Пригода постави нов световен рекорд на 200 м бруст за мъже по време на световното първенство в малък басейн в Ханчжоу, Китай. Той подобри постижението на германеца Марко Кох от преди две години в Берлин. Сребърен медал спечели представителят на домакините Хаян Цин с рекорд на Азия, а трети остана Кох.", "date": "2018.12.13", "title": "Спорт: Руснак подобри световния рекорд по плуване на 200 метра бруст"}
{"url": "http://www.focus-news.net/news/2018/12/13/2601427/varna-protest-shte-se-provede-v-grada-na-14-dekemvri-sled-kato-sadat-postanovi-6-godini-zatvor-za-shofyora-ubil-baletista-martin-chikalov.html", "text": "Под мотото „Поход за живот 2“, жители на Варна отново организират протест, който ще се проведе 18.30 часа на 14 декември, след като Окръжният съд постанови 6-годишна ефективна присъда за шофьора Петър Здравков, блъснал и убил балетиста Мартин Чикалов, предаде репортер на  Радио „Фокус“ – Варна . Инициативата се организира чрез социалните мрежи. Идеята е протестиращите да преминат в шествие от сградата на Общината до Областната администрация. Те ще настояват за по-голяма присъда за шофьора, причинил смъртта на 38-годишния балетист от Варненската опера, но и ще поискат промени в закона и лишаване от възможността за съкратени съдебни производства при случаи, в които има отежняващи вината обстоятелства.  \r\nВчера, след като призна вината си, 25-годишният шофьор Петър Здравков беше осъден на първа инстанция в условията на съкратено съдебно следствие. Той получи наказание от 9 години затвор, но след редукция присъдата беше намалена на 6 години. След фаталния инцидент, станал на 10 септември тази година, десетки граждани на Варна излязоха на протест под мотото „Поход за живот“ с искане за справедливо наказание и повече сигурност за пешеходците и велосипедистите по пътищата. \r\nДиана СТОЕВА", "date": "2018.12.13", "title": "Варна: Протест ще се проведе в града на 14 декември, след като съдът постанови 6 години затвор за шофьора, убил балетиста Мартин Чикалов"}
{"url": "http://www.focus-news.net/news/2018/12/13/2601449/stolichna-obshtina-vrachi-parvite-nagradi-za-dobri-praktiki-v-sferata-na-sotsialnite-uslugi.html", "text": "Столична община връчи първите награди за добри практики в сферата на социалните услуги. Това съобщиха от пресцентъра на  Общината . На церемонията присъстваха кметът на София Йорданка Фандъкова, председателят на Държавната агенция за закрила на детето д-р Елеонора Лилова и зам.-кметът Албена Атанасова. \r\nВ категория „Доброволческа кауза на годината“  награди получиха Надя Шабани – директор на Български център за нестопанско право, Красимира Величкова – директор на Български дарителски форум и Любов Костова - директор на Британски съвет в България. Константин Економидис от  „Център за хора с редки болести“ на Сдружение „Българска Хънтингтън Асоциация“ –получи признание за „Иновативна социална услуга на годината“, а призът за за „Кампания на годината“  бе присъден на   „Училището като сигурно място за децата“ на Сдружение „Институт по социални дейности и практики“ . За Мениджър на годината награда получи  Искра Влахова – ръководител на Дневен център за деца и младежи с увреждания „Слънчоглед“.  \r\nКато  най-въвличаща и вдъхновяваща социална услуга бе отличена Академия „АНДИ И АЯ“ . В категорията Социално партньорство с бизнеса наградите бяха присъдени на Иванка Шалапатова – изпълнителен директор на Фондация „За Нашите Деца“ и Станислава Танева – управляващ директор на Ситибанк Европа АД, клон България, а в категорията „Войн на годината“ бе отличена. Петя Яначкова – семеен консултант в Център за обществена подкрепа „Св. София“ към Фондация „За Нашите Деца“. \r\n„ Преди година подписахме първото в страната споразумение за съвместна работа между общината и 29 неправителствените организации, които работят в сферата на социалните услуги. Благодарение на съвместната ни работа успяхме да повишим качеството на  социалните услуги в столицата, каза кметът Фандъкова по време на церемонията. „Нашата политика е да включваме неправителствените организации в управлението на социални услуги, защото  имат голям капацитет и са по- гъвкави в прилагането на добри практики“ допълни още кметът Фандъкова.  В София има изградени над 80 различни услуги като над 55 процента от тях се управляват като държавно делегирана дейност от неправителствени организации. От 4 януари стартира кандидатстването по програма „Социални иновации“. По нея Столичната община предоставя финансиране на краткосрочни проекти за социални иновации. Програмата цели да насърчава подобряване качеството на живот на уязвими групи като стимулира прилагането на нови проекти за социални иновации. Средствата за финансиране на програмата са осигурени изцяло от общинският бюджет .", "date": "2018.12.13", "title": "Столична община връчи първите награди за добри практики в сферата на социалните услуги"}
{"url": "http://www.focus-news.net/news/2018/12/13/2601451/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Минимално ще бъде увеличението на данъка върху моторните превозни средства в община Дупница. На територията на общината има 18 300 автомобила над 15-годишна възраст. По-новите автомобили са около 4 000. Подробнoсти научаваме от Олга Китанова, заместник кмет на Дупница. \r\nВъв втората част на предаването ще разговаряме с Владислава Асенова, управител на приюта за безстопанствени кучета в Дупница. Общинският приют за безстопанствени кучета в Дупница организира кампания по осиновяване на четириноги. Целта на кампанията е в навечерието на този светъл празник Коледа да осигурим дом, храна, подслон и любов на четириногите приятели. Предаването   се излъчва на честотите на   всеки четвъртък, от 16.00 до 17.00 часа, с водещ Лора Калчева.", "date": "2018.12.13", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/12/13/2601439/galya-marinova-glaven-bibliotekar-regionalna-biblioteka-dora-gabe-v-dobrich-predostavya-kachestveno-i-barzo-obsluzhvane-kato-razshiryava-obhvata-na-traditsionnite-i-distantsionni-uslugi.html", "text": "„Регионална библиотека (РБ) „Дора Габе” се стреми да предоставя качествено и бързо библиотечно-библиографско и информационно обслужване на своите потребители като разширява обхвата на предлаганите традиционни и дистанционни услуги, стимулира четенето и подкрепя формалното и неформално образование на гражданите“. Това каза в предаването  „Добрич - Блян вихрен, понесен над степ ековита...“  на Радио „Фокус“ Галя Маринова, главен библиотекар в направление „Библиотечно-библиографско и информационно обслужване“ в РБ „Дора Габе“. Освен нови услуги, културно-образователни и информационни прояви, които библиотеката организира целогодишно, след извършените промени в сектор „Работа с деца“, Стая на приказките и библиотечна колекция „В света на Дора Габе”,  през месец октомври тази година в библиотеката е извършен основен ремонт на залите за обслужване в секторите „Книгозаемане“ и „Изкуство“, които са отворили врати за читателите на 1 ноември. Реновираните зали създават по-добри условия и приятна атмосфера както за ползвателите, така и за библиотечните специалисти. „Благодарим на всички читатели, които проявиха разбиране в периода на ремонта“, каза Галя Маринова. \r\n Сред приоритетите на библиотеката са съхраняването на културното и научно наследство на Добрич и Добруджа, следването на съвременните изисквания за осигуряване на достъп до знание и култура, създаването на местно и регионално електронно съдържание, подпомагане на местната общност за учене през целия живот, на образованието, научните изследвания, културата, туризма и други сфери. „Активност в процесите на дигитализация на библиотечни документи се налага и поради промяната в търсенията на потребителите, с изисквания за бърз и лесен достъп до информационни ресурси, предпочитания към пълнотекстови източници на онлайн информация, мобилна комуникация от всякъде и по всяко време“, допълни специалистът. Ако бъдат проследени хронологично дейностите на библиотеката по дигитализация на краеведски документи, трябва да се отбележи, че в края на 2010 г., са дигитализирани двустранно 200 фотографии и пощенски картички от Добруджа от първата половина на ХХ в. Те са от фонда на библиотеката и историческия музей в Добрич, публикувани са в Европейската дигитална библиотека  . През 2012 г. е дигитализирана и публикувана отново в Европеана колекция от 90 фотографии, свързани с живота и творчеството на поетесата Дора Габе. По-късно са дигитализирани над хиляда пощенски картички, представящи българското Северно черноморско крайбрежие и неговите курорти от 1960 г. насам.  \r\n„От дистанцията на времето тази колекция би била любопитна за потребителите и полезна за изследователите. По Програма „Глобални библиотеки – България“ през 2013 г. библиотеката е реализирала проект, по който са дигитализирани краеведски книги с голяма научна и историческа стойност от края на XIX и началото на ХХ в., краеведски диапозитиви и грамофонни плочи. Така се внедриха иновативни за библиотеката технологии за прехвърляне на съдържание от остарели по вид библиотечни документи върху електронни носители. Разбира се дигитализирането на бибилиотечните документи е съпътствано и с въвеждане на метаданни с богата библиографска информация“, каза Галя Маринова. Дигитализирани са ценни краеведски дарения от фотографии, като например от семейството на оперната прима Нели Божкова, от проф. Петър Тодоров и други важни за региона личности.  Дигитализирани са също над 1500 книги с автограф, една любопитна колекция, която пази уникални послания на изявени творци и личности през годините. През 2016 г. библиотеката е разкрила на своя уеб сайт нова рубрика „Дигитална библиотека“ с подрубрики „100 години Добричка епопея” и „Празници и обичаи в някогашна Добруджа” със свободен достъп до пълнотекстово разкрити книги, статии и художествени произведения за героичната Добричка епопея, документални материали, свързани с празнуването на Игнажден, Бъдни вечер и Коледа в Добруджа. С подкрепата на Министерството на културата по повод 77-годишнината от възвръщането на Южна Добруджа към пределите на България, по инициатива на библиотеката и дългогодишната родолюбива идея на добруджанци, в лицето на обществениците Любен Бешков и Веселин Бончев, през 2017 г. е излязло от печат факсимилно издание на „Златна книга за Златна Добруджа“, което е под редакцията на Христо Цанков-Дерижан. Сборникът е издаден в София през 1940 г. Ценното издание дава възможност за съхраняването на оригинала в сектор „Краезнание“ и за по-доброто популяризиране на местната история. На сайта на библиотеката в рубриката „Дигитална библиотека“ в навечерието на 25 септември - Освобождението на град Добрич, е публикувано съдържанието на книгата - възможност за посетителите от всяка точка на света да усетят възторга на именити българи от така жадуваната свобода на Добруджа. През тази година библиотеката отбелязва 130 години от рождението на Дора Габе.  \r\nПо повод годишнината посетителите на сайта на библиотеката имат неограничен достъп до дигитална колекция „В света на Дора Габе“. В нея са включени пълнотекстово 16 книги – от поетесата, както и нейни преводи. Всички те са издадени между 1908 и 1947 година. През 2018 година за първи път е започнала дигитализация на периодични издания. Дигитализирани са 17 тома от вестник „Добруджанска трибуна“, като първият том, който библиотеката притежава, е от 1953 г. Тънката хартия на вестника и нейното състаряване, големият размер на страниците, прекият контакт на читателя с вестника излага на риск физическото състояние на книжното тяло. Дигитализацията на най-търсения вестник, летописец на събитията в региона, ще предпази източника от унищожение и прави ползването му по-бързо и ефективно за читателя. Към момента са дигитализирани над 19 хиляди файла от фонда на библиотеката, в това число пълнотекстово краеведски книги на свободен достъп, книги с автограф, периодични издания, фотографии и пощенски картички и други книжни носители. Продължава пълната дигитализация на библиотечна колекция „В света на Дора Габе”, на книги с автограф, на останалите томове от 1968 година насам на вестник „Добруджанска трибуна“. В сектор „Краезнание” се съхраняват над 3 хиляди броя микрофиши на различни броеве на вестници и списания, излизали от 1886 до 1954 година, вестници „Добрички глас”, „Добруджа”,  „Добруджанска борба”, „Добруджански вести”, „Добруджански глас”, сп. „Класове” и др. Този краеведски архив е ценен източник за изследвания на политически, икономически, културни, образователни и други аспекти на някогашна Добруджа. Ползването на микрофишите е било невъзможно поради липса на необходимата техника. Тази година със съдействието на Министерството на културата, е възложено дигитализирането на 1340 броя микрофиши с идеята да се дигитализират и останалите. Съхранените документи ще бъдат полезен архив при проучвания на културно-историческото наследство на Добруджа.  \r\n„Библиотеката работи и ще продължи дейностите по опазване и съхраняване на културно-историческото наследство на нашия край, по изграждане на дигитален архив на ценни традиционни информационни ресурси, по осигуряване достъп до материали, свързани с историята на края с лесен и удобен начин за ползване. Най-голямата обществена библиотека в областта се стреми да удовлетворява културните, информационни и изследователски потребности на гражданите, и да работи за тяхното приобщаване към глобалното информационно общество“, каза Галя Маринова. \r\nЖулиета НИКОЛОВА", "date": "2018.12.13", "title": "Галя Маринова, главен библиотекар: Регионална библиотека „Дора Габе” в Добрич предоставя качествено и бързо обслужване като разширява обхвата на традиционните и дистанционни услуги"}
{"url": "http://www.focus-news.net/news/2018/12/13/2601453/d-r-kremena-miteva-materialat-za-spravochnika-balgarskata-pamet-za-yordan-yovkov-e-sabiran-dalgi-godini.html", "text": "„Материалът за тази малка книжка „Българската памет за Йордан Йовков“ е събиран дълги години, но текстът излезе от печат едва тази година“. Това каза в предаването „Добрич - Блян вихрен, понесен над степ ековита...“ на  Радио „Фокус“  д-р Д-р Кремена Митева, главен уредник в Дом-паметник „Йордан Йовков“ и дългогодишен изследовател на творческия и житейски път на Певеца на Добруджа. Печатното издание представлява справочник, за учебни заведения, читалища, селища, улици, музейни обекти, паметници, мемориални знаци и други, посветени на писателя Йордан Йовков“. Текстът е бил подготвен 2017 година. Отпечатването му е реализирано с финансовата подкрепа на Община град Добрич. Готовият книжен продукт е получен в литературния музей в добруджанския град през есента на тази година. Разпространява се безплатно. „Искаме да благодарим първо на Община град Добрич, която финансира изданието, и разбира се на издателя. Идеята ни е много стара наистина. Материалите са събирани отдавна, но ние с колежката Йорданка Славова ги обобщихме и всъщност затова нашите имена са изписани като съставители, но ние трябва да благодарим и на всички, колеги, които ни помагаха, и на всички институции и длъжностни лица, които ни помагаха“, каза д-р Кремена Митева. В края на книгата са посочени всички, подкрепили интересната идея, защото подобен справочник досега не е издаван в нашата страна. Благодарности са отправени към 25 областни администрации, лично на кмета на Добрич Йордан Йорданов и на бившия кмет Детелина Николова, както и на кметовете на останалите седем добруджански общини в областта. Изданието съдържа редица любопитни факти, например средиземноморски циклон, преминал през януари тази година през Гърция, Егейско и Черно море и достигнал до България, е наречен от родните метеоролози „Албена“, по името на известна Йовкова героиня. Пет сортови растения у нас също носят това име, а други три – Боряна, също Йовкова героиня от разказите на писателя. Справочникът съдържа богат снимков материал, но няма за цел да представи интерпретацията на Йовковото литературно наследство на театралната сцена, в киното, в телевизията и музиката. Музеят в Добрич разполага с интересни сведения и в тези сфери, но според съставилите е подходящо тази информация да бъде обобщена в друго изследване. Справочникът е композиран в 12 глави. Читателите могат да научат кое е първото българско училище с името на Йордан Йовков. Друг любопитен факт е, че морски нос на остров Гринуич, Южни Шетлъндски острови в Антарктика, също е наречен Йовков. Според съставителите справочникът „Българската памет за Йордан Йовков“ е първото по рода си изследване. Те се надяват то да е полезно за запознаването с част от литературната памет на България и да се ползва от училища, библиотеки и други културни институции не само в Добрич. \r\nЖулиета НИКОЛОВА", "date": "2018.12.13", "title": "Д-р Кремена Митева: Материалът за справочника „Българската памет за Йордан Йовков“ е събиран дълги години"}
{"url": "http://www.focus-news.net/news/2018/12/13/2601454/ivan-peykov-mo-prez-2017-g-sa-napraveni-231-proverki-na-voennite-stolove.html", "text": "През 2017 г. са направени 231 проверки на военните столове. Това каза Иван Пейков, директор на Дирекция „Отбранителна аквизиция“ в Министерство на отбраната по време на изслушването в Комисията по отбрана за храненето на военнослужещите, предаде репортер на  Агенция „Фокус“.   Той поясни, че са се проверявали сградните помещения, технологичното оборудване, приемането на храни и поддържането на хигиенното състояние, както и обучението на персонала. „В цялата си дейност сме се основавали на закона, така щото да може да бъде осигурена Българската армия“, заяви още Пейков.  \r\nДеница КИТАНОВА", "date": "2018.12.13", "title": "Иван Пейков, МО:  През 2017 г. са направени 231 проверки на военните столове"}
{"url": "http://www.focus-news.net/news/2018/12/13/2601452/ivan-peykov-mo-ministerstvo-na-otbranata-e-izvarshvalo-iztsyalo-zakonosaobrazni-deystviya-predostavyayki-parichni-sredstva-za-voyskovo-hranene.html", "text": "Министерство на отбраната е извършвало изцяло законосъобразни действия, предоставяйки парични средства в случаите, в които трябва да има войсково хранене. Това каза Иван Пейков, директор на Дирекция „Отбранителна аквизиция“ в Министерство на отбраната по време на изслушването в Комисията по отбрана за храненето на военнослужещите, предаде репортер на  Агенция „Фокус“.   \"В цялата си дейност МО се е водило от законността и от фактора, че е необходимо да поддържаме боеспособна армия\", заяви Пейков. Той разказа хронологията на обществените поръчки за храната на военнослужещите. „До 16 април 2018 Министерство на отбраната е било законово препятствано, да продължи тази процедура, тъй като има висящо съдебно производство, а както знаете при такова не следва да се извършват действия от какъвто и да е характер в рамките на процедурата по обществена поръчка „Доставка на хранителни продукти“, допълни Пейков.  \r\n„Към този момент са минали три години от откриване на процедурата. Дирекция „Логистика“ преди стартиране на процедурата е направила планиране, което е за доставка за хранителни продукти през годините 2016, 2017, 2018 г. Ако гледаме този факт, периодът, за който е била предназначена тази обществена поръчка, е изтекъл“, каза още той. По думите му КЗК потвърждава това, което е направено като действие от възложителя за прекратяването на процедурата. „Въз основа на указанията на КЗК Министерство на отбраната издаде ново решение от 29 ноември, което е публикувано на 30 ноември 2018 за прекратяване на процедурата. Към настоящия момент и това решение на Министерство на отбраната е обжалвано“, коментира още Пейков.  \r\nПо думите му по Закона за отбраната  и въоръжените сили има два случая на предоставяне на храна на военнослужещите. Той обясни, че при единият случай става въпрос за лица, намиращи се на дежурства, а в другия случай, когато лицата се намират по време на тренировки и учения.  Пейков обясни, че в първия случай се предоставят  храни или парични средства, а  във втория случай храна.  \r\nДеница КИТАНОВА", "date": "2018.12.13", "title": "Иван Пейков, МО: Министерство на отбраната е извършвало изцяло законосъобразни действия, предоставяйки парични средства за войсково хранене"}
{"url": "http://www.focus-news.net/news/2018/12/13/2601456/nadezhda-ivanova-kulturolog-dobrudzhankata-osven-che-e-darzhala-da-podnese-na-trapezata-vkusni-yastiya-tya-e-bila-i-neshto-kato-magyosnik-v-kuhnyata.html", "text": "Добруджанката, освен че е държала да поднесе на трапезата вкусни ястия, тя е била и нещо като магьосник в кухнята, защото ако в наши дни хората от региона се придържат строго към рецепти от готварските книги или социални мрежи, ползват електронни кантари и измерват до милиграм и въпреки всичко това не винаги кулинарните рецепти се получават, то навремето е било различно. Това разказа в предаването  „Добрич - Блян вихрен, понесен над степ ековита...“  на  Радио „Фокус“  културологът Надежда Иванова. \"Навремето добруджанката е ползвала точно определена посуда за различните видове гозби и храни. Пуканки в миналото са били правени само в стария чугунен чувен, закрит с метален капак, и в нищо друго. За направата на погача брашното е било измервано с точно определено канче и мярката е била винаги точна, посочи специалистът. „Аз няма да забравя описанията, които дават в книгите, как всъщност добруджанката докато готви, тя свещенодейства. Правейки едно нещо, оставя кваса да се подкваси, лекичко забърква другото, надига кърпата, докато сложи в нощвите едното тесто, за да се примеси и го оставя в панакодата да втаса, повдига месала и поглежда до къде е стигнало“, разказа Надежда Иванова.  \r\nДомакинята в миналото е готвела ориз в точно определен, пригоден за целта съд. Тя е знаела, че за да стане едно ястие хубаво, са нужни не само любов, не само точна мярка, добро око и рутина, но и хубави съдове, които в наше време почти не се срещат. Тогава съдовете са били изработвани със своя специфика, да отдават или задържат топлина. Например през зимата добруджанската туршия се е съхранявала единствено в дървено каче, предварително попарено. В него са били пуснати няколко корена или кочани царевица, или други подправки, които да придадат допълнителен вкус и хрупкавост. „Много рядко се е случвало рецепта да бъде объркана или доза. Тези съдове, с които са се готвели едни същи неща, те са били предавани в дома от поколенията и се е знаело, че тази тенджера е за това, другият съд е за трето, чувенът е за четвъртото. Всъщност практиката, добрият опит и обичта, с която са приготвяли храната и са я слагали на трапезата, е била водеща“, каза Надежда Иванова.  \r\nНавремето всичко използвано за готвене е било приготвяно в самия дом. На пазарите, които са се случвали веднъж седмично в Добрич, а по-късно и на традиционния панаир, който е ставал късно през пролетта, освен хайван пазара и мястото, от където човек е можел да се купи животни, книжния пазар, имало е и пазар за съдове. „Там е можело да се вземе калайдисана тенджера, в която се вари лютеница или сладко, можело е човек да си купи менци за вода, ръкатки, глинени съдове, всякакви други причудливи качета и неща, за да се подсигури направата и съхранението на зимнината“, разказа културологът. Навремето е имало специален съд за правене и съхранение на масло. По думите на Надежда Иванова, която от години изследва кулинарните традиции в Добруджа, в миналото домакините са били изключително пестеливи в ползването на мазнина, на брашно. Всяко зрънце е било събирано сякаш да е златна пара. Старателно са били остъргвани нощвите, където е месен хлябът, всяка трошица е била събирана грижовно, защото хората в миналото са били много отговорни към храната и не са си позволявали да я разхищават. Противното е било равносилно на грях, защото изхранването на голяма челяд в трудни години на войни, окупации и недоимък е било тежко. „Знаем, че Добруджа е земя, разположена на кръстопът и не знам дали има друг край в България, в който населението да е видяло толкова много и да е преминало през толкова много перипетии – демографски, политически, военни. Добруджанци са се научили да оцеляват, да оцеляват с малко, да оцеляват с философската си нагласа, с отношението си, с мъдростта на Сали Яшар, с онези свои най-хубави качества, които го правят и привързан към земята и човек, който я богопочита като нещото, което го изхранва, и човек, който знае и много и малко, и на първо място поставя благоденствието на семейството и децата си“, каза Надежда Иванова.  \r\nЖулиета НИКОЛОВА", "date": "2018.12.13", "title": "Надежда Иванова, културолог: Добруджанката, освен че е държала да поднесе на трапезата вкусни ястия, тя е била и нещо като магьосник в кухнята"}
{"url": "http://www.focus-news.net/news/2018/12/13/2601457/dzhumhuriet-zapasen-turski-general-vremeto-za-opovestyavane-na-eventualna-treta-voenna-operatsiya-v-siriya-e-mnogoznachitelno-a-samoto-opovestyavane-ya-obezsmislya.html", "text": "Запасният генерал Али Ер оценява като „неочаквани” изявленията на президента Реджеп Тайип Ердоган за провеждането в рамките на няколко дни на мащабна военна операция на турската армия в Северна Сирия в района източно от река Ефрат, пише вестник  „Джумхуриет” . Генералът обръща внимание, че една предварително заявена военна операция просто няма как да се извърши. „Силно показателно и многозначително е самото време за оповестяване. Може да се оцени като продължение на силното противопоставяне и напрежение през последните години по време на избори. … Иначе по принцип подобна операция наистина трябва да се проведи заради проблема с „опазването и оцеляването” на Турция.  Считам обаче, че при сегашните  атмосферни условия и характера на местността, подобна операция на турските въоръжени сили е неуместна. Висшето ръководство на турската армия и министърът на националната отбрана са си направили нужните изводи и оценки. … Ако президентът заявява, че ще започне такава операция, това показва само едно – тя няма как да започне. Всички военни знаят, че една предварително обявена операция не може да бъде проведена. Освен това, тамошната операция няма да бъде една проста операция. Като се отчита широчината и особеностите на местността, това изисква продължително съсредоточаване, значителни резерви и свежи подкрепения.”, посочва още запасният генерал, цитиран от „Джумхуриет”.  Георги Димов", "date": "2018.12.13", "title": "„Джумхуриет”: Запасен турски генерал: Времето за оповестяване на евентуална трета военна операция в Сирия е многозначително, а самото оповестяване я обезсмисля"}
{"url": "http://www.focus-news.net/news/2018/12/13/2601460/plovdiv-okrazhniyat-sad-postanovi-9-godini-zatvor-za-shofyora-na-kamion-prichinil-smartta-na-dvama-dushi-v-katastrofa-na-avtomagistrala-trakiya-sled-upotreba-na-marihuana-prez-may.html", "text": "Окръжен съд – Пловдив наложи наказание от девет години лишаване от свобода при първоначален общ режим на подсъдимия Станислав П. Той бе признат за виновен в това, че на 28 май 2018 г. на автомагистрала „Тракия“, край  Пловдив, при управляване на товарен автомобил влекач с полуремарке е нарушил правилата за движение и по непредпазливост е причинил смъртта на И. М. / на 34 г./ и С. К. /на 32 г./. Това съобщиха от  Съдебна палата - Пловдив . Деянието е извършено след употреба на  наркотични вещества /тетрахидроканабинол/, от него е настъпила смърт  на повече от едно лице и случаят е особено тежък – престъпление  по чл. 343 ал.3 предл. 2 и предл. 5, б. „Б“, предл. 2 , вр. с ал.1, б. „В“ вр. с чл. 342 ал.1 от НК. \r\nСъс същата присъда Окръжният съд лиши подсъдимия Станислав П. от право да управлява моторно превозно средство за срок от десет години. \r\nСпоред обвинителния акт на 28 май 2018 г. подсъдимият Станислав П. управлявал товарния автомобил. Движел се по автомагистрала „Тракия“с около 79 км/ч, след като употребил наркотични вещества – тетрахидроканабинол, съдържащ се в марихуана, канабис. На същата дата по магистралата се извършвали ремонтни дейности, които били означени със съответната сигнализация. Сложените  табели указвали максимална скорост от 90 км/ч и преминаване на движението  в лявата лента. \r\nПреди участъка в дясната лента било паркирано ремарке с поставен на него мигаща светлинна сигнализация и пътни знаци, указващи ремонта и задължително преминаване отляво. Подсъдимият не наблюдавал внимателно пътната обстановка пред себе си и поради разсейване не възприел поставените табели. Това било причината и да не насочи своевременно товарния автомобил в лявата лента. Въпреки предупрежденията той не намалил скоростта на движение и ударил ремаркето със светлинната сигнализация. В момента на удара водачът рязко завил наляво, изгубил контрол върху автомобила, който блъснал и разрушил предпазната мантинела. В този момент с предната си част автомобилът, управляван от подсъдимия, ударил лек автомобил „Ауди А 8“, в който пътували пострадалите, движещ се със скорост от 123 км/ч. От силния удар аудито получило силни деформации. Шофьорът и приятелката му, която била бременна в осмия месец, загинали на място. \r\nСлед прочитане на присъдата съдът потвърди и взетата мярка за неотклонение на подсъдимия Станислав П. „задържане под стража“. \r\nПрисъдата подлежи на протест и обжалване в 15-дневен срок пред Апелативен съд – Пловдив.  \r\n13 декември 2018 г.", "date": "2018.12.13", "title": "Пловдив: Окръжният съд постанови 9 години затвор за шофьора на камион, причинил смъртта на двама души в катастрофа на автомагистрала „Тракия“ след употреба на марихуана през май"}
{"url": "http://www.focus-news.net/news/2018/12/13/2601458/prokuror-rumyana-arnaudova-prichina-za-intsidenta-v-tunel-echemishka-pri-koyto-zagina-zhena-e-silnata-koroziya.html", "text": "Причина за настъпване на пътнотранспортното произшествие представлява силната корозия, която е повече от 50%, което е сигнална много червена лампа. Това каза говорителят на главния прокурор Румяна Арнаудова по време на брифинг, на който беше представена информация за обвинението срещу длъжностни лица от Агенция „Пътна инфраструктура“ за инцидента в тунел „Ечемишка“, при който загина жена, предаде репортер на  Агенция \"Фокус\" . Тя обясни, че още през 2010 година конструкцията е станала опасна, и това е било достояние на АПИ.“Предлагани са много често конкретни действия за обезопасяване. За съжаление бездействието е продължило твърде дълго време“, изтъкна още говорителят на главния прокурор.  \r\nТя каза също, че в хода на проверките е установено, че в участъка на тунел „Ечемишка“ през 2015 година е имало две пътнотранспортни произшествия, които са били само с материални щети. През 2016 г. е имало също инцидент. Ръководството на АПИ са получавали не само сигнали, но обширни обследвания и документи, въпреки това длъжностните лица не са предприели никакви действия“, каза тя. Арнаудова допълни, че инкриминираните периоди са 20 януари 2016 г., когато АПИ приема най-смразяващия доклад, че състоянието на тунела е изключително опасно. По думите й въпреки множеството сигнали към Агенцията за състоянието на участъка, не се е стигнало до никакви действия от страна на ръководството. Тя обясни, че само две седмици след инцидента, осветлението в участъка е било подменено. По думите й водачът на автомобила, който всъщност е брат на жертвата, не е привлечен като обвиняем, защото не е нарушил Закона за движение по пътищата.  \r\nДаяна ДЮЛГЕРОВА", "date": "2018.12.13", "title": "Прокурор Румяна Арнаудова: Причина за инцидента в тунел „Ечемишка“, при който загина жена, е силната корозия"}
{"url": "http://www.focus-news.net/news/2018/12/13/2601433/nova-makedoniya-makedoniya-ima-li-plan-b-ako-gartsiya-ne-ratifitsira-dogovora-za-imeto.html", "text": "Политическата ситуация, в която се оказа Македония по пътя към внедряването на договора с Гърция в Конституцията на страната, в момента представлява своеобразен полигон за изпробване на голям брой политически хипотези, както и за вадене на аргументи за силни правни тези. С оглед на факта, че името на една държава и народ за първи път в историята е предмет на междудържавен договор, изглежда, че правната процедура за прилагането на Преспанския договор представлява прототипно въвеждане на нова практика в съвременната дипломация. Всъщност, при завършването на фазите за внасяне на конституционните промени за смяна на конституционното име на държавата, вниманието на македонската, гръцката, а и международната общественост се насочва към гръцкия парламент и реалната възможност спогодбата да не бъде ратифицирана от гръцките депутати. Защото според член 20, точка 4 от окончателния договор се казва, че „ако този договор не влезе в сила, това споразумение, в цялост и всяко нейно условие поединично, няма да имат никакво действие и приложение, нито временно, нито каквото и да било друго и същият няма по какъвто и да е начин да обвързва някоя от страните“, пише  онлайн изданието на „Нова Македония“  в материал, представен без редакторска намеса. \r\nВсе пак, независимо от зачестилите изявления на македонския премиер Зоран Заев, че ако споразумението от Мала преспа не бъде ратифицирано в гръцкия парламент, а македонското народно събрание вече е приело конституционните поправки, те със сигурност няма да влязат в сила, остава съмнението дали наистина е толкова лесно да се върне старото състояние на конституционния ред в Македония. Дори в договора да е написано, че ако той не влезе в сила не е обвързващ за страните, в него се казва по какъв правен начин ще се осъществи (ако е възможно) връщането на съответните преддоговорни позиции. Правните експерти винаги изтъкват, че всяко (законово) решение..., се отменя с нов идентичен акт, в който се прилага и първоначалното решение. Дали това означава, че ако македонският парламент гласува конституционните промени с квалифицирано мнозинство от две трети, а договорът не бъде ратифициран от гръцкия парламент, в Македония трябва да се мине отново през нова парламентарна процедура за връщането на стария конституционен ред? \r\n„Ако гръцкия парламент не ратифицира споразумението от Мала Преспа, няма да настъпи края на света. Преговорите ще продължат, но по правилен начин, чрез Генералното събрание на ООН. Що се отнася до конституционните промени, ако депутатите в македонския парламент ги приемат, те ще зависят от гласуването в гръцкия парламент. Ако гръцкото народно събрание не ратифицира договора, македонският само ще констатира, че няма да се прилагат гласуваните конституционни поправки, без да се минава отново през парламентарна процедура на гласуване. Тогава ще остане само въпроса, кой ще поеме политическата отговорност за цялата тази конституционна авантюра“, коментира професорът по политически науки Йове Кекеновски. \r\nТеоретически и законово, процедурата за връщане на старото конституционно име на Република Македония (в случай, че Атина не ратифицира договора) е просто. Правителството, в съответствие с Конституцията, в съответните срокове ще внесе предложение за промяна на Основния закон и ще поиска връщане на сегашното конституционно име. Но ако трябва да се проведе цялата парламентарна процедура с гласуване, тогава Македония е пред заплаха за ново вътрешно и външно политическо усложнение, с потенциал за криза. \r\n„Мисля, че не трябва да се впускаме в такива хипотези, защото, според мен, не съществува резервен план освен да се окажем в състоянието на блокада, в което бяхме досега и което струваше много скъпо на Македония, но не струваше нищо на Гърция, която, от своя страна, си има своите вътрешни проблеми. Това би било много голям проблем за Македония. Животът продължава, но може да продължи по по-добър начин с маршрута, който вече беше набелязан, за което е нужно време. Другата алтернатива е пътят ни към ЕС да остане парализиран. Това е най-големият риск. Но ние не искаме да мислим за това, защото премиерите и на двете страни направиха смели ходове и се надяваме, че и двата парламента ще успеят да доловят този исторически момент“, размишлява посланикът на Франция в Скопие Кристиян Тимоние по въпроса, какво ще се случи, ако Преспанския договор не мине в гръцкия парламент. \r\nПревод и редакция:", "date": "2018.12.13", "title": "„Нова Македония“ (Македония): Има ли план „Б“ ако Гърция не ратифицира договора за името"}
{"url": "http://www.focus-news.net/news/2018/12/13/2601459/ministar-krasimir-karakachanov-prikazki-za-koruptsiya-za-hraneneto-na-voennosluzheite-ne-priemam.html", "text": "Приказки за корупция за храненето на военнослужеите не приемам – няма и оплаквания от страна на военнослужещите, за разлика от предишни години. Това каза вицепремиерът и министър на отбраната Красимир Каракачанов по време на изслушването си в Комисията по отбрана за храненето на военнослужещите, предаде репортер на  Агенция „Фокус“.   „Моето задължение е не да се интересувам от това коя фирма ще спечели, кой кого ще обжалва, а от публичните интереси. Ние сме длъжни да храним Българската армия. Приказки за корупция не приемам“, каза още Каракачанов. „Всичко останало са едни спекулации от страна на политически субекти или заинтересовани страни“, допълни министърът. Според него в тази ситуация най-добре е тази обществена поръчка да бъде прекратена.  \r\nДеница КИТАНОВА", "date": "2018.12.13", "title": "Министър Красимир Каракачанов: Приказки за корупция за храненето на военнослужеите не приемам"}
{"url": "http://www.focus-news.net/news/2018/12/13/2601424/ksb-izyavlenieto-na-elena-yoncheva-pokazva-che-za-poreden-pat-tya-ne-e-razbrala-vazhnite-poslaniya-otpraveni-yasno-i-kategorichno-ot-stroitelniya-bransh.html", "text": "Изявлението на Елена Йончева показва, че за пореден път тя не е разбрала важните послания, отправени ясно и категорично от строителния бранш. Това се посочва в позиция на  Камарата на строителите в България (КСБ)  във връзка с изявлението на депутата от „БСП за България“ Елена Йончева, направено на брифинг в Народното събрание, в което тя казва, че „реакцията на КСБ показва страх и паника от извършването на проверка“. \"Изявлението на г-жа Йончева показва, че за пореден път тя не е разбрала важните послания, отправени ясно и категорично от строителния бранш. А именно: да спре използването на бранша за политически цели! Мирната демонстрация няма връзка с искането за експертиза и уверяваме г-жа Йончева, че не сме в паника и не изпитваме страх от проверки\", заявяват от Камарата. \"Но настояваме те да се извършват при стриктното спазване на съществуващото законодателство. КСБ категорично не приема поредните популистки изказвания на депутата Елена Йончева и настоява тя да подкрепи с доказателства твърденията си за корупция и злоупотреби в строителството, а ако не разполага с такива, публично да го заяви\", се допълва още в позицията на КСБ.", "date": "2018.12.13", "title": "КСБ: Изявлението на Елена Йончева показва, че за пореден път тя не е разбрала важните послания, отправени ясно и категорично от строителния бранш"}
{"url": "http://www.focus-news.net/news/2018/12/13/2601448/prokuror-rumyana-arnaudova-ot-1985-g-do-2017-g-tunel-echemishka-ne-e-bil-remontiran-nito-vednazh.html", "text": "От момента на въвеждане на експлоатация на тунела „Ечемишка“ от 1985 г. до деня на инцидента през 2017 г. този тунел не е бил ремонтиран нито веднъж. Това каза говорителят на главния прокурор Румяна Арнаудова по време на брифинг, на който беше представена допълнителна информация за обвинението срещу длъжностни лица от Агенция „Пътна инфраструктура“ за инцидента в тунел „Ечемишка“, при който загина жена, предаде репортер на  Агенция \"Фокус\" . \"Единственото, което е било осъществено за тези години, е веднъж да се измие и да се боядиса\", уточни тя. По думите й никаква поддръжка не е правена през годините и въпреки, че е имало множество констатации. „От 2005 година до 2017 г. само Автомагистрали са уведомявали АПИ 11 пъти с подробни писмени доклади за пътните съоръжения и основно в частта осветителната уредба, която е съществувала там и не е била подменяна“, посочи тя. „За 32 години експлоатация не е правен никакъв ремонт. В момента, в които служители са установявали, че имал нарушаване на осветителната уредба, те са подвързвали осветителните тела с тел и кабел, защото е било невъзможно да се заварят. Състоянието е било тревожно, падали са греди върху пътното платно и създават предпоставки за пътнотранспортни произшествия“, коментира още тя.  \r\nДаяна ДЮЛГЕРОВА", "date": "2018.12.13", "title": "Прокурор Румяна Арнаудова: От 1985 г. до 2017 г. тунел „Ечемишка“ не е бил ремонтиран нито веднъж"}
{"url": "http://www.focus-news.net/news/2018/12/13/2601462/sport-predstoyat-poslednite-machove-ot-posledniya-krag-na-grupovata-faza-na-liga-evropa.html", "text": "Тази вечер ще се изиграят срещите от последния, шести кръг в груповата фаза на Лига Европа, които ще определят кои 10 отбора ще се класират за 1/16-финала на турнира. В осем от от 12-те групи предстоят мачове за първото място. В останалите четири вече са ясни двата тима, които ще продължат напред в надпреварата.  \r\nПървите 12 мача започват в 19:55 часа, а останалите – в 22:00 часа.", "date": "2018.12.13", "title": "Спорт: Предстоят последните мачове от последния кръг на груповата фаза на Лига Европа"}
{"url": "http://www.focus-news.net/news/2018/12/13/2601464/prokuror-rumyana-arnaudova-ako-bade-priznata-vinata-im-obvinenite-za-intsidenta-v-tunela-echemishka-mogat-da-poluchat-ot-2-do-6-g-lishavane-ot-svoboda.html", "text": "Наказанието на обвинените ще бъде от 2 до 6 години лишаване от свобода. При случая е доказано, че водачът на превозното средство няма никаква вина за инцидента. Това каза говорителят на главния прокурор Румяна Арнаудова по време на брифинг, на който беше представена допълнителна информация за обвинението срещу длъжностни лица от Агенция „Пътна инфраструктура“ за инцидента в тунел „Ечемишка“, при който загина жена, предаде репортер на  Агенция \"Фокус\" . Арнаудова обясни, че към момента се извършват експертизи и проверки по същия начин и за инцидента край Своге, където загинаха 16 души, а други 21 бяха ранени. „В момента се изготвят експертни заключени, но те не са готови. Там обаче ще припомня, че има установени нарушения от страна на водача. Движел се е с по-висока от допустимата скорост. Втората линия е за техническото състояние на автобуса-състоянието на автобуса е било безупречно. Нямаме основание да твърдим, че след като автобусът не е минал през годишен технически преглед, това има отношение за крайния резултат“, коментира още Румена Арнаудова.       \r\nТя обясни, че в хода на разследването са били намерени документи от подадени сигнали и за други пътни обекти, при които е имало нередности, като поясни, че това са тунелите „Витиня“, „Топли дол“ и „Правешки ханове“.  \r\nДаяна ДЮЛГЕРОВА", "date": "2018.12.13", "title": "Прокурор Румяна Арнаудова: Ако бъде призната вината им, обвинените за инцидента в тунела „Ечемишка“ могат да получат от 2 до 6 г. лишаване от свобода"}
{"url": "http://www.focus-news.net/news/2018/12/13/2601467/evrodeputatat-momchil-nekov-pri-izpalnenieto-na-novata-programa-digitalna-evropa-s-preferentsiya-tryabva-da-se-polzvat-po-bednite-i-slabo-zaseleni-rayoni-v-es.html", "text": "На пленарна сесия Европейският парламент (ЕП) гласува създаването на програмата  „Цифрова Европа“ за периода 2021-2027 г. Това съобщиха от  пресофиса на евродепутата Момчил Неков . \r\n„Като докладчик в сянка по становището в Комисията по култура и образование към ЕП по предложението за регламент на Европейския парламент и на Съвета за създаване на програмата „Дигитална Европа“ за периода 2021 – 2027 г., направих много изменения, свързани най-вече с балансирането между по-бедните и слабо населени региони и по-развитите такива и с необходиостта от изравняване на цифровите умения. Трябва да се обърне сериозно внимание и на сигурността, и на свободата на словото в дигиталното пространство, както и на технологичното „изоставане“ на Съюза от Китай, САЩ и Япония. А при разпределянето на Хъбовете за дигитални иновации, които ще играят ключова роля при изпълнението на програмата, с преференция трябва да се ползват по-бедните и слабо заселени райони в Съюза“, каза Момчил Неков от Групата на Прогресивния алианс на социалистите и демократите в ЕП по повод гласуването.  \r\nСпоред него програмата освен, че трябва да се съобразява със специфичните нужди и специфичния човешки и икономически потенциал на всяка държава-членка, трябва да обърне внимание и на онези 70 000 000 европейски граждани, които нямат дори базови дигитални умения, защото така ще се създаде своеобразна пропаст между европейските граждани. „Цифровизацията трябва да е от полза за гражданите, за всички тях, а не да им създава допълнителнио усложенения и още повече да разделя обществото, и то да отива в двете крайности, на високотехнологични познания за едни и никакви дигитални познания за други. Всички знаем, че светът върви към дигитализация и с тази програма трябва да направим така, че всички европейци да са подготвени за това, а не след време да имаме двойно повече изоставащи в сферата хора, които да не могат да намерят работа и реализация. Затова усилията ни трябва да са насочени на първо място към изоставащите, бедни и обезлюдени региони, а след това към по-напредналите, които да се развиват още по-напред“, добави евродепутатът.  \r\nПрограмата в областта на цифровите технологии за Европа (Digital Europe) е нова програма и е включена в следващия дългосрочен бюджет на ЕС за периода 2021 – 2027 г., като разполага с бюджет от 9,2 милиарда евро. Основната цел на програмата е да се направи така, че цифровата трансформация в Европа да бъде от полза за гражданите и предприятията. Тя ще даде възможност да се инвестира повече в цифровата икономика и цифровото общество. \r\nПрограмата поставя акцент върху пет специфични цели: високопроизводителни изчислителни технологии - суперкомпютри; изкуствен интелект; киберсигурност и доверие; задълбочени цифрови умения; гарантиране на широко използване на цифрови технологии в икономиката и обществото.", "date": "2018.12.13", "title": "Евродепутатът Момчил Неков: При изпълнението на новата програма „Дигитална Европа“ с преференция трябва да се ползват по-бедните и слабо заселени райони в ЕС"}
{"url": "http://www.focus-news.net/news/2018/12/13/2601470/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  по  Радио „Фокус“ – Пловдив  тази седмица отново ще насочим вниманието ви актуалните теми от Асеновград и региона. Асеновград е една от общините, които са приключили изцяло с дейностите по Националната програма за енергийна ефективност. Енергийно обследвани и обновени са над 143 000 квадратни метра площ, а в кампанията са инвестирани общо 23,6 милиона лева. Повече за равносметката от дейностите по санирането ще научим от д-р Емил Караиванов, кмет на Асеновград. \r\nЕдинствена по рода си в България мултифункционална зала на името на големия художник Коста Форев ще бъде открита в Градската библиотека „Паисий Хилендарски” в Асеновград на 20 декември. Идеята за изграждането на залата се ражда преди 3 години, като е изградена цялостна концепция, променен е изцяло интериора на помещението, известно като „Стая на приказките“. Залата ще изпълнява ролята и на малък музей, който да запознава жителите и гостите на Асеновград с личността и творчеството на Коста Форев. Подробности за новата придобивка на Градската библиотека „Паисий Хилендарски“ ще ни разкаже директорът на културната институция Милена Марковска. \r\nВ предаването днес отново ще насочим поглед и към богатата откъм прояви коледно-новогодишната празнична програма, подготвена от Община Асеновград. На 15 декември в Градската библиотека ще се проведе празничен концерт на децата от Центъра за подкрепа и личностно развитие „Васил Левски”, озаглавен „Рождество е“. Това е повод в навечерието на светлите празници да разговаряме с директора на Центъра Георги Анастасов за предстоящите изяви на децата и за умението да развиеш талант. С него ще коментираме какво донесе 2018 година за Центъра за подкрепа и личностно развитие „Васил Левски” в Асеновград и какви са очакванията към идната 2019-та. Предаването   се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.12.13", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/12/13/2601469/vitsepremierat-ekaterina-zaharieva-provede-proshtalna-sreshta-s-poslanika-na-kitay-v-balgariya-dzhan-haydzhou.html", "text": "Вицепремиерът и министър на външните работи Екатерина Захариева проведе прощална среща с посланика на Китай в България Джан Хайджоу. Това съобщиха от пресцентъра на  Министерството на външните работи . \r\n„Поздравявам Ви за успешния мандат. За нас беше чест да бъдем домакини на премиера Ли Къцян – първото посещение на такова ниво от 18 години насам. Подписахме над двадесет договора – както между институциите, така и в сферата на бизнеса. Благодаря Ви и за Вашата съпричастност и лична ангажираност със спасителната операция за българския алпинист Боян Петров“, обърна се министър Захариева към посланика.  \r\nТя акцентира върху отличните отношения между двете държави, като изтъкна увеличаването на стокообмена между тях с 20%. Вицепремиерът изрази надежда, че добрите ни контакти ще спомогнат за отварянето на китайските пазари за българските фирми.   \r\n„С огромно съжаление Ви казвам „довиждане“. Прекарах две години и половина в България и почувствах топлото отношение на българския народ“, заяви посланик Джан. „Гледаме на страната ви като много важен партньор в отношенията между Китай и Европейския съюз. През изминалата година над 300 бизнес делегации от Китай са посетили България, като това е много сериозно постижение“, допълни посланикът.", "date": "2018.12.13", "title": "Вицепремиерът Екатерина Захариева проведе прощална среща с посланика на Китай в България Джан Хайджоу"}
{"url": "http://www.focus-news.net/news/2018/12/13/2601455/ministar-krasimir-karakachanov-ne-me-interesuvat-borbite-mezhdu-otdelni-firmi-koy-shte-specheli-porachkata-za-hranene-na-voennosluzheshtite-a-armiyata-da-bade-nahranena.html", "text": "Не ме интересуват борбите между отделни фирми кой ще спечели поръчката за хранене на военнослужещите, а армията да бъде нахранена. Това каза вицепремиерът и министър на отбраната Красимир Каракачанов по време на изслушването си в Комисията по отбрана за храненето на военнослужещите, предаде репортер на  Агенция „Фокус“.   „Проблемът не е в Министерство на отбраната, а в това, че буквално до април месец 2018 г., той е трябвало да бъде решаван заради едно или друго обжалване в съда“, коментира още Каракачанов. „Аргументите, които бяха изложени се подкрепят от цялото ръководство на Министерство на отбраната – и цивилно, и военно.  Най-голямата грешка като констатация в храненето на Българската армия е когато се стигна след 2007 г. до кетъринги и до подобни форми“, каза още министърът.  \r\nДеница КИТАНОВА", "date": "2018.12.13", "title": "Министър Красимир Каракачанов: Не ме интересуват борбите между отделни фирми кой ще спечели поръчката за хранене на военнослужещите, а армията да бъде нахранена"}
{"url": "http://www.focus-news.net/news/2018/12/13/2601468/ministar-krasimir-karakachanov-nova-porachka-za-hraneneto-na-voennosluzheshtite-nyama-kak-da-ima.html", "text": "Нова поръчка за храненето на военнослужещите няма как да има. Това каза вицепремиерът и министър на отбраната Красимир Каракачанов  по време на изслушването си в Комисията по отбрана за храненето на военнослужещите, предаде репортер на  Агенция „Фокус“.   По думите му докато не приключи цялата съдебна процедура по старата или преди да се приеме предложението на Министерство на отбраната за прекратяването й, обявяване на нова поръчка не може да се направи. „Аз си представях след миналия дебат в комисията разговора тук и затова съм довел и военното ръководство и експерти как да решим проблема в храненето. Налага ли се и какво се налага да бъде записано при една евентуална промяна“, каза още министър Каракачанов по отношение на законовите промени във  връзка с храненето на военнослужещите. По думите му законова промяна е задължителна.   \r\nДеница КИТАНОВА", "date": "2018.12.13", "title": "Министър Красимир Каракачанов: Нова поръчка за храненето на военнослужещите няма как да има"}
{"url": "http://www.focus-news.net/news/2018/12/13/2601471/mvnr-kam-momenta-nyama-danni-za-postradali-balgari-pri-vlakovata-katastrofa-v-turtsiya.html", "text": "По данни на българското посолство в Анкара към момента няма данни за пострадали български граждани при железопътната катастрофа тази сутрин, при която високоскоростният влак „Анкара – Коня“ с 206 пътници се е сблъскал със скорост около 80 км/ч с железопътна машина, извършвала контролни дейности на жп релсите в района на гара Маршандъз в Анкара. Това съобщиха за  Агенция „Фокус“  от пресцентъра на  Министерство на външните работи .  От министерството уточниха, че от страна на посолството е осъществена връзка с полицията и близките болници, в които са настанени пострадалите. Към момента екипите на бърза помощ, службата за бедствия и аварии, противопожарна безопасност и полиция обработват мястото на катастрофата. Официално е съобщено, че има 7 починали и 43-ма ранени, 3-ма от които в тежко състояние.", "date": "2018.12.13", "title": "МВнР: Към момента няма данни за пострадали българи при влаковата катастрофа в Турция"}
{"url": "http://www.focus-news.net/news/2018/12/13/2601472/shumen-dve-ribki-klouni-sa-parvite-obitateli-na-morskiya-akvarium-v-detski-otdel-na-regionalnata-biblioteka.html", "text": "Две рибки „клоуни“ са първите обитатели на морския аквариум в Детски отдел на Регионална библиотека „Стилиян Чилингиров” в Шумен. В деня на официалното откриване на аквариума се състоя и именуването на двете рибки, предаде репортер на  Радио „Фокус“-Шумен . Те получиха имената Трой и Флора, чрез жребий от постъпилите предложения в  конкурса, обявен от библиотеката. Христислава Емилова стана кръстница на рибките, за което ще получи и грамота за кръстница- вълшебница.  \r\n„За осъществяването на този проект много ни помогна Диян Златев, който дари техниката и голяма част от аквариума. Ние участваме в този проект като хората, които ще го поддържаме и ще го обогатяваме с живи организми. Решихме аквариумът да бъде в библиотеката, за да могат повече хора да се радват на обитателите му“, разказа Галя Герчева от една от фирмите - дарители на съоръжението. „Искахме всички жители на града да се запознаят с морската акваристика и да усетят тази красота, на която ние се радваме ежедневно. Решихме аквариумът да е в Детски отдел, защото децата са най-топлите създания, които могат да оценят това“, каза още Галя Герчева.  \r\nАквариумът събира около 500 литра, като водата е със соленост два пъти по-голяма от тази в Черно море. В началото на следващата година в него ще бъдат заселени още рибки. Те няма да са хищници и ще могат да съжителстват помежду си без агресия. Аквариумът е дарен от две шуменски фирми, по повод настоящата Световна година на рифа. Така РБ „Ст. Чилингиров“ става първата библиотека в страната с обществен морски аквариум. \r\nИвелина ИВАНОВА", "date": "2018.12.13", "title": "Шумен: Две рибки „клоуни“ са първите обитатели на морския аквариум в Детски отдел на регионалната библиотека"}
{"url": "http://www.focus-news.net/news/2018/12/13/2601465/ministar-krasimir-karakachanov-redno-e-s-promeni-v-zakona-za-otbranata-i-vaorazhenite-sili-da-se-dade-vazmozhnost-da-se-reagira-v-situatsii-kogato-nyama-dogovor-za-hraneneto.html", "text": "Редно е с промени в Закона за отбраната и въоръжените сили да се даде възможност да се реагира в ситуации, когато няма договор за храненето. Това каза вицепремиерът и министър на отбраната Красимир Каракачанов по време на изслушването си в Комисията по отбрана за храненето на военнослужещите, предаде репортер на  Агенция „Фокус“.   По отношение на конкурентното начало, Каракачанов заяви:  „Конкурентното начало не сме го прекратили ние. Казусът виси от 2015 г. „2016 и 2017 г. ние не сме направили нищо друго освен да продължим тази практика, защото специалистите в МО са преценили, че това е единствения начин, по който можем да изхранваме българското войнство. Това е наше основно задължение. Конкурентното начало, ако се прекрати конкурсът, по никакъв начин няма да пострада“. По думите му до 8 август 2018 г. казусът е бил извън Министерство на отбраната. „Не приемам внушения, че ние едва ли не искаме да премахнем конкурентното начало“, допълни още Каракачанов.  \r\nДеница КИТАНОВА", "date": "2018.12.13", "title": "Министър Красимир Каракачанов: Редно е с промени в Закона за отбраната и въоръжените сили да се даде възможност да се реагира в ситуации, когато няма договор за храненето"}
{"url": "http://www.focus-news.net/news/2018/12/13/2601473/kmetat-na-sofiya-yordanka-fandakova-nagradi-sektor-masovi-meropriyatiya-na-tseremoniyata-politsay-na-godinata-2018.html", "text": "Кметът на София Йорданка Фандъкова връчи награда на сектор „Масови мероприятия“ с ръководител Пламен Колев на годишната церемонията „Полицай на годината 2018“. Това съобщиха от  Столична община . Наградите се връчват по инициатива на Министерството на вътрешните работи и фондация „Доверие и закрила“. Кметът на София поздрави наградените и благодари за работата на служителите в МВР и на СДВР през тази година. Над 3000 събития са се провели в столицата, при които служителите на сектор „Масови мероприятия“ изпълняват задълженията си отговорно, каза кметът Фандъкова. Те имат много важна роля за опазване на обществения ред. В рамките на Българското председателство на Съвета на ЕС бяха проведени над 600 събития, за които също ролята на служителите на МВР е съществена. „Направихте така, че София да се представи достойно пред цяла Европа“, посочи също Фандъкова. В церемонията участваха и вицепремиерът Красимир Каракачанов, министърът на вътрешните работи Младен Маринов, главният прокурор Сотир Цацаров.", "date": "2018.12.13", "title": "Кметът на София Йорданка Фандъкова награди сектор „Масови мероприятия“ на церемонията „Полицай на годината 2018“"}
{"url": "http://www.focus-news.net/news/2018/12/13/2601463/vitsepremierat-ekaterina-zaharieva-priema-zamestnik-darzhavniya-sekretar-na-sasht.html", "text": "Вицепремиерът и министър на външните работи Екатерина Захариева ще приеме в петък, 14 декември, в сградата на Министерския съвет (МС) заместник държавния секретар на САЩ Джон Съливан, който е на двудневно работно посещение в страната. Това съобщиха от пресцентъра на  Министерството на външните работи . \r\nВ рамките на срещата двамата ще обсъдят теми от стратегическия дневен ред в отношенията между България и САЩ, както и въпроси от регионален и глобален характер.  \r\nСлед края на срещата, в 16.15 часа, министър Екатерина Захариева и заместник държавният секретар Джон Съливан ще направят съвместни изявления за медиите в Гранитна зала на МС.", "date": "2018.12.13", "title": "Вицепремиерът Екатерина Захариева приема заместник държавния секретар на САЩ"}
{"url": "http://www.focus-news.net/news/2018/12/13/2601466/afp-mirnite-pregovori-za-yemen-dogovoreno-e-izteglyane-ot-hodeyda-v-ramkite-na-dni.html", "text": "Изтеглянето на въоръжените сили от йеменското пристанище Ходейда, ще се случи „в рамките на дни“, предава  AFP , като припомня, че градът е жизненоважен за доставките на хуманитарна помощ за страната. \r\n„Планът е за изтегляне най-напред от трите пристанища, в рамките на няколко дни, а след това и от града\", поясни специалният представител на ООН за Йемен Мартин Грифитс пред репортери. \r\nДоговореното от двете страни в преговорите изтегляне е от решаващо значение за предоставяне на хуманитарна помощ на бедстващото население, допълни Грифитс.  Тереза Герова", "date": "2018.12.13", "title": "AFP: Мирните преговори за Йемен: Договорено е изтегляне от Ходейда „в рамките на дни“"}
{"url": "http://www.focus-news.net/news/2018/12/13/2601461/mrrb-otpuskat-oshte-156-mlnlv-za-razvitie-na-turizma-i-opazvane-na-okolnata-sreda-v-pogranichniya-region-mezhdu-balgariya-i-turtsiya.html", "text": "Още над 15,6 млн. евро ще бъдат инвестирани за развитие на туризма и опазване на околната среда в пограничния регион между България и Турция по Програмата за трансгранично сътрудничество Interreg – ИПП между двете държави. Това стана ясно по време на заседание на Комитета за наблюдение на програмата, който се проведе в Поморие, съобщиха от пресцентъра на  Министерството на регионалното развитие и благоустройството  (МРРБ). Форумът бе председателстван от заместник-министъра на регионалното развитие и благоустройството Деница Николова и Бейза Туран – директор на Дирекция „Финансово сътрудничество“ в Министерството на европейските въпроси на Република Турция. Официален гост на събитието бе Магали Леноел, отговаряща за програмата в Европейската комисия.  \r\nВ рамките на комитета бе дадено началото на изпълнението на проектите, подадени по Втората покана, обявена в началото на годината. Зам.-министър Николова отчете сериозен интерес от страна на бенефициентите и посочи, че са получени 130 проекта, като с цел улесняване на кандидатите и ускоряване на процеса на оценка за първи път кандидатстването по програмата се осъществи изцяло по електронен път.  \r\n„След извършване на съответните анализи беше установено, че с разполагаемия ресурс от над 15,6 млн. евро ще гарантираме финалното изпълнение на заложените по програмата резултати и ще използваме наличните средства за дейности в полза на организациите и хората в целевия регион“, каза Николова. Така по програмата в граничния регион към днешна дата се влагат над 25 млн. евро, като се реализират и 43 проекта, одобрени по първата покана на стойност от почти 10 млн. евро. От тях 16 са инвестиционни, основно за борба с природните бедствия и опазване и управление на природните ресурси, а 27 са от типа „меки мерки“ за промотиране и насърчаване на възможностите за туризъм. Сред „отличниците“ на програмата по първата покана са областите Бургас и Хасково, където се работи по най-много проекти. Сред  тях са мащабен проект за защита от наводнения в пограничния регион, включващ и обучение за реакция при бедствие, изграждане на път до Скален манастир \"Св. Никола\" в турския град Къикьой, реставрация и консервация на археологическите останки в Акве калиде, 3 D проектор за туристически форуми в Несебър и Одрин, дигитализация на архивите на културните институции в Хасково и Одрин и др.  \r\nЗам.-министър Николова подчерта, че изпълнението на програмата е в много важен етап, от който зависи навременното й изпълнение и постигането на планираните цели и резултати. „Нашата краткосрочна цел е средствата да достигнат максимално бързо до бенефициенти, разработили най-качествените проекти, така че да не се допусне забавяне в тяхното изпълнение и ползите от финансирането по програмата да станат достояние на крайните ползватели – хората от трансграничния регион“, коментира тя. Заместник-регионалният министър допълни, че още догодина ще започнат дискусиите за бъдещето на програмата в следващия програмен период. „Ще разчитаме на натрупания опит от изпълнение на програмите за трансгранично сътрудничество между двете страни, за да заложим дългосрочна стратегия за още по-ефективно инвестиране на финансовите ресурси в съвместни инициативи за развитие на региона“, коментира тя.  \r\nОт своя страна Магали Леноел от ЕК даде много добра оценка и похвали Управляващия орган на програмата за темпото на изпълнение и приключилото набиране на проекти по втората покана. Тя подчерта, че е важно да се отчитат физическите придобивки за населението, а не само заложените индикатори по мерките. По думите й най-важните постижения на програмата ще се отчетат в периода след изпълнение на проектите, но е важен и натрупаният капацитет със създадените партньорствата. Тя информира, че в момента се обсъжда бюджетът за следващия програмен период. „Важно е да покажем, че програмите за трансгранично сътрудничество имат добри практически резултати, колкото и сложно да се изпълняват. Проектите дават възможности, както и другите кохезионни програми “, коментира тя.  \r\nСред одобрените днес проекти са на община Сунгурларе за опазване на околната среда, защита на морските територии на Морска администрация - Бургас, инициативи за намаляване на отпадъка в Егейско и Черно море на областните администрации Бургас и Енес, проект за защита от заразни болести по животните в Странджа и Източни Родопи, мерки за защита на популацията на Черноморския орел, разработени от неправителствени организации, европейски подход за предотвратяване на пожари на Дирекция „Комуникации и информационни системи“ на МВР и Управление на горите – Визе, проект за връщане сред природата на юноши и деца на „Съюз за възстановяване и развитие“, Съвместни инициативи за управление на отпадъците и намятване на отпадъка в пограничния крайбрежен райони, проект за „Здрави гори“ и др.  \r\nСред одобрените проекти в областта на туризма са развитие на „Русокастро“, „Дърво на живота“ на община Харманли, превръщане на занаяти в туристически атракции на община Средец, разкриване на туристическа привлекателност на Тополовград, Минерални бани , Любимец и Средец, промотиране на старите традиции в Поморие, възстановяване на древните културни коридори – Одрин и Любимец, промотиране на културното наследство в Приморско, съвместни действия за привлекателността в пограничния регион на Димитровград и др.", "date": "2018.12.13", "title": "МРРБ: Отпускат още 15,6 млн.лв. за развитие на туризма и опазване на околната среда в пограничния регион между България и Турция"}
{"url": "http://www.focus-news.net/news/2018/12/13/2601475/pazardzhik-kmetat-na-obshtina-peshtera-nikolay-zaychev-provede-poreditsa-ot-sreshti-po-povod-dva-spreni-vlaka-po-liniyata-plovdiv-peshtera-i-peshtera-plovdiv.html", "text": "Кметът на Община Пещера Николай Зайчев проведе поредица от срещи по повод два спрени влака по линията Пловдив – Пещера и Пещера – Пловдив, съобщиха от  Общината . Първият разговор бе с ръководството на БДЖ Пещера. В последствие Николай Зайчев инициира срещи с кметовете на общините Стамболийски, Кричим и Брацигово, чиито жители също са ощетени от спрените влакове. Четиримата кметове поискаха официално да бъдат възстановени влак 18276, тръгващ от гр.Пловдив в 17:35 ч. и влак 18277, тръгващ от Пещера в 18:55 часа. За проблема със спрените влакове стана ясно, след като 117 жители на Пещера внесоха до кмета Николай Зайчев подписка срещу новото разписание на БДЖ. Конкретните влакове са известни между хората като „работнически влакове“, защото се ползват основно от хора, които работят в други населени места по тази линия. При въведената промяна са засегнати също така ученици и студенти от трите общини. Още днес официалното писмо на кметовете Николай Зайчев, кмет на Община Пещера, Петко Петков, кмет на Община Брацигово, Георги Мараджиев кмет на Община Стамболийски и Атанас Калчев, кмет на Община Кричим ще бъде внесено в Министерство на транспорта. С проблема е запознат и областния управител Стефан Мирев.", "date": "2018.12.13", "title": "Пазарджик: Кметът на Община Пещера Николай Зайчев проведе поредица от срещи по повод два спрени влака по линията Пловдив – Пещера и Пещера – Пловдив"}
{"url": "http://www.focus-news.net/news/2018/12/13/2601476/sofiya-120-fazana-byaha-pusnati-ot-uchenitsi-v-stolichen-lesopark.html", "text": "120 фазана бяха пуснати от ученици в столичен лесопарк. Това съобщиха от  Столична община . Инициативата е на Национално ловно-рибарско сдружение „Съюз на ловците и риболовците в България“, а поводът за провеждане на събитието е  120-тата  годишнина от основаването на организацията. „Условията, които парк Борисова градина предлага са изключително подходящи за разселване на фазаните. Борисовата градина е  естествено местообитание за вида и ние вярваме,  че с тази инициатива подкрепяме усилията на Столичната община да управлява по най-добрия начин зелената система на  София. Вярваме, че  с това разселване на птици ще подкрепим зелената система  на столицата като превръщаме Борисовата градина в истинска екосистема“. Това каза председателят на сдружението Васил Василев. Фазаните са отгледани в стопанството на фирма „Сокол“, а за да се чувстват добре в естествената среда,  членове на Национално ловно-рибарско сдружение „Съюз на ловците и риболовците в България“ са направили хранилки. Екипи на четирите ловно-рибарски сдружения, които са на територията на София ще полагат грижи за тях.Кметът на София Йорданка Фандъкова благодари за инициативата на сдружението и на децата, които се включиха в разселването на птиците. Общината има опит в пускането на свобода на птици, каза тя и даде като примери пускането на патиците в езерото на Борисовата градина , езерото в Дружба и парк Врана. „Столичната община ще продължи партньорството си с Националното ловно-рибарско сдружение като при справянето с различни предизвикателства в града като бедствия и аварии ще разчитаме на тях“ посочи още столичният кмет.", "date": "2018.12.13", "title": "София: 120 фазана бяха пуснати от ученици в столичен лесопарк"}
{"url": "http://www.focus-news.net/news/2018/12/13/2601477/ministar-kiril-ananiev-s-realizirane-na-deynostite-po-obshtestveni-porachki-shte-garantirame-kachestven-i-navremenen-dostap-do-uslugite-na-speshnata-meditsinska-pomosht-na-grazhdanite.html", "text": "С реализиране на дейностите по обществени поръчки ще гарантираме качествен и навременен  достъп до услугите на спешната медицинска помощ на гражданите. Това каза министърът на здравеопазването Кирил Ананиев в отговор на въпрос на народния представител от ПГ на ГЕРБ Александър Александров по време на Комисията по здравеопазване, предаде репортер на   Агенция „Фокус“  „Комисия от експерти със съответната професионална компенетност разглежда подадените оферти. Очаква се до края на месец януари 2019 г. комисията да приключи оценката на офертите. В краткосрочен период предстои да бъдат обявени следните процедури за избор на изпълнители по реда на Закона за обществените поръчки. Първо, закупуване на медицинско оборудване и обзавеждане с обща допустима стойност 22 млн. и 25 хил. лв. с ДДС. Обществената поръчка е подготвена от Министерство на здравеопазването на 29 ноември тази година и изпратена за предварителен контрол в Агенцията за обществени поръчки. След осъществяване на предварителния контрол от страна на Агенцията, Министерството на здравеопазването има готовност веднага да обяви съответната обществена поръчка“, каза министърът. По думите му на второ място е  закупуването на технологично обзавеждане с обща допустима стойност 2 млн. 824 хил. лв. с ДДС. „Към настоящия момент екип от експерти  със съответната професионална компенетност подготвя техническите изисквания и условия за обявяване на обществената поръчка. Планира се работа по техническите изисквания и условия приключи през януари следващата година“, каза министърът. По отношение на извършване на строително-монтажни работи с обща допустима стойност 73 млн. 639 хил. лв. с ДДС, министърът уточни, че обявяването на тази поръчка следва да стартира през месец февруари 2018 г. „Министерство на здравеопазването предвижда поетапно обявяване на тези обществени поръчки“, каза още министърът. По думите му се предвижда още осъществяване на строителен надзор по време на строително-ремонтните работи с обща допустима стойност 929 хил. 373 лв. с ДДС. „Към настоящия момент екип от експерти със съответната професионална компетентност подготвят техническите изисквания и условия за обявяване на обществената поръчка. Обявяването й ще бъде съобразена с обявяването на обществените поръчки за строителство“, заяви още министър Ананиев.    \r\nДеница КИТАНОВА", "date": "2018.12.13", "title": "Министър Кирил Ананиев: С реализиране на дейностите по обществени поръчки ще гарантираме качествен и навременен достъп до услугите на спешната медицинска помощ на гражданите"}
{"url": "http://www.focus-news.net/news/2018/12/13/2601474/afp-spored-yemenskiya-vanshen-ministar-sporazumenieto-za-izteglyane-ot-hodeyda-vse-oshte-e-hipotetichno.html", "text": "Министърът на външните работи на международно признатото правителство на Йемен Халед ал-Ямани предупреди, че постигнатото под егидата на ООН споразумение за изтегляне на бунтовниците от пристанищния град Ходейда е „хипотетично“ до неговото прилагане, предава  AFP . \r\n„Предполагаме, че другата страна ще се оттегли\", подчерта дипломатът. \r\nПо-рано през деня бе съобщено, че изтеглянето на въоръжените сили от йеменското пристанище Ходейда, ще се случи „в рамките на дни“. „Планът е за изтегляне най-напред от трите пристанища, в рамките на няколко дни, а след това и от града\", поясни специалният представител на ООН за Йемен Мартин Грифитс пред репортери. \r\nДоговореното от двете страни в преговорите изтегляне е от решаващо значение за предоставяне на хуманитарна помощ на бедстващото население, допълни Грифит.  Тереза Герова", "date": "2018.12.13", "title": "AFP: Според йеменския външен министър споразумението за изтегляне от Ходейда все още е „хипотетично“"}
{"url": "http://www.focus-news.net/news/2018/12/13/2601478/predsedatelyat-na-bsp-korneliya-ninova-e-prieta-v-bolnitsa.html", "text": "Председателят на БСП Корнелия Нинова бе приета по спешност в УМБАЛСМ “Пирогов” с абцес. Това съобщиха от пресцентъра на  партията . Направена й е хирургическа намеса. Абцесът е отворен и дрениран. По нейно желание тя няма да остане в болницата и ще продължи с домашно лечение.", "date": "2018.12.13", "title": "Председателят на БСП Корнелия Нинова е приета в болница"}
{"url": "http://www.focus-news.net/news/2018/12/13/2601480/sport-ludogorets-priema-tsyurih-v-posledniya-si-mach-ot-grupovata-faza-na-liga-evropa.html", "text": "Шампионът на България Лудогорец приема швейцарския Цюрих в последния си мач от груповата фаза на Лига Европа, който ще се играе от 22:00 часа тази вечер на  стадион „Лудогорец Арена“ в Разград. \r\nС актив от три точки разградският тим заема последното място в Група „А“ и няма никакви шансове за продължаване напред в турнира, докато швейцарците вече си осигуриха място в елиминационната фаза на надпреварата. Към настоящия момент лидер в групата е Байер Леверкузен, който тази вечер гостува на АЕК Ларнака в Кипър.", "date": "2018.12.13", "title": "Спорт: Лудогорец приема Цюрих в последния си мач от груповата фаза на Лига Европа"}
{"url": "http://www.focus-news.net/news/2018/12/13/2601479/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-vze-uchastie-v-109-ata-sreshta-na-upravitelniya-savet-na-evropol-vav-viena.html", "text": "Председателят на Комисията по вътрешна сигурност и обществен ред Цветан Цветанов участва в 109-ата среща на Управителния съвет на Европол в качеството си на представител на Съвместната група за парламентарен контрол над дейността на Агенцията. Това съобщиха от  пресцентъра на Народното събрание.   \r\nНа срещата бяха обсъдени плановете за стратегическите приоритети и за засилването на работата на организацията в дългосрочен план като център за обмяна не само на оперативна информация, но и на добри практики между правоохранителните служби на европейско ниво.  \r\nЦветан Цветанов подчерта, че стратегическото разгръщане на работата на Европол е в полза на всяка една държава-членка и допринася за сигурността на всеки европейски гражданин. Същевременно, за да се извършва тази работа ефективно и в изпълнение на високите оперативни стандарти и цели, е необходимо тя да бъде подплатена с необходимия за това бюджет и политическа подкрепа както от изпълнителната власт, така и от парламентаристите на национално и европейско ниво.  \r\nПредседателят на Управителния съвет на Европол Прит Паркна благодари на Цветан Цветанов за експертния му принос по време на дебатите от дневния ред и подчерта, че неговата позиция е от решаващо значение за генериране на добавена стойност на политическо ниво за работата на Европол, както и за изграждането на повече доверие, легитимност и отчетност на Агенцията.", "date": "2018.12.13", "title": "Председателят на Комисията по вътрешна сигурност и обществен ред Цветан Цветанов взе участие в 109-ата среща на Управителния съвет на Европол във Виена"}
{"url": "http://www.focus-news.net/news/2018/12/13/2601481/haskovo-detsata-ot-priemni-semeystva-v-grada-poluchiha-podaratsi-ot-dyado-koleda.html", "text": "Близо 40 деца от приемни семейства в община Хасково получиха подаръци от Дядо Коледа. Това съобщиха от  Община Хасково . Децата пяха песнички и рецитираха стихчета на Дядо Коледа в замяна на подаръците, по-големите получиха и тайни съвети от вълшебния старец. \r\nПо традиция секретаря на читалище „Заря“ Александър Милушев се превъплати безвъзмездно в ролята на Дядо Коледа. За поредна година подаръците за децата са закупени с лични средства от служители на община Хасково. Всяко дете е писало писмо до „Дядо Коледа“ със желания подарък. \r\nКметът Добри Беливанов поздрави приемните родители и им благодари за грижите и усилията, които полагат децата така, че те да чувстват топлотата и подкрепата на истинското семейство.  Здраве, безгрижно детство и много щастие бе пожеланието на градоначалника към малчуганите.", "date": "2018.12.13", "title": "Хасково: Децата от приемни семейства в града получиха подаръци от Дядо Коледа"}
{"url": "http://www.focus-news.net/news/2018/12/13/2601482/sofiya-predsedatelyat-na-komisiyata-po-kultura-i-mediite-vezhdi-rashidov-se-sreshtna-s-delegatsiya-na-sauditska-arabiya-v-parlamenta.html", "text": "Председателят на Комисията по културата и медиите Вежди Рашидов, който е и председател на групата за приятелство със Саудитска Арабия в Народното събрание, се срещна днес в парламента с гостуващата у нас делегация на Фондация „Крал Абдулазис“. Това съобщиха от  пресцентъра на Народното събрание . На срещата присъстваха и народните представители Адлен Шевкед и Александър Симов, които са членове на групата за приятелство със Саудитска Арабия. Членовете на делегацията д-р Сюлейман Салим Шахри, Юсеф Мансур Абу Хеймид и Мансур Алхауити запознаха Вежди Рашидов с дейността на фондацията, начело на която е кралят на Саудитска Арабия. Организацията има повече от 400 научни издания за културно наследство, подкрепя големи проекти в света и иска да си сътрудничи с България. Вежди Рашидов увери гостите, че съществува добър потенциал за културен обмен между двете страни и изтъкна, че България има уникално културно наследство, достойно да бъде показано в най-престижните световни  зали. Гостите приеха със задоволство идеята на Рашидов да се работи за организиране на изложба с ценни ръкописи от Националната библиотека „Св. Св. Кирил и Методий“ в Саудитска Арабия, както и да се обсъдят конкретни възможности за проекти в областта на различните изкуства.", "date": "2018.12.13", "title": "София: Председателят на комисията по култура и медиите Вежди Рашидов се срещна с делегация на Саудитска Арабия в Парламента"}
{"url": "http://www.focus-news.net/news/2018/12/13/2601484/ministar-kiril-ananiev-ako-bade-priet-aneksa-kam-natsionalniya-ramkov-dogovor-se-nadyavame-toy-da-bade-podspisan-v-parvite-dni-na-novata-godina.html", "text": "Ако бъде приет анекса към националния рамков договор се надяваме той да бъде подсписан в първите дни на новата година. Това каза министърът на здравеопазването Кирил Ананиев в отговор на въпрос на народния представител от ПГ на „БСП за България“ проф. Анелия Клисарова за националния рамков договор по време на Комисията по здравеопазване, предаде репортер на   Агенция „Фокус“  По думите му договорният процес на експертно равнище е приключил. \"Постигнати са договорености, приемливи за двете страни. Проектът на анекс към договор е качен на сайта на НЗОК, за да може да бъде обсъден. Очакваме в петък да бъде проведен съборът на БЛС и ако той бъде подкрепен, надявам  се, в първите дни на новата година този анекс към рамковия договор да бъде подписан между БЛС и НЗОК. Съответно подкрепен от министъра на здравеопазването“, заяви министър Ананиев. Той уточни, че в анекса по отношение на клиничните пътеки в болничната помощ са завишени обемите и цените на съответните медицински дейности средно с около 5 %. „Що се отнася до високотехнологичните дейности за нас те наистина са приоритет, защото ние като държава членка на ЕС, нито искаме да подценяваме нашето здравеопазване, нито искаме да даваме по-лоши грижи, отколкото дават в другите страни членки на ЕС“, каза още министърът. \r\nДеница КИТАНОВА", "date": "2018.12.13", "title": "Министър Кирил Ананиев: Ако бъде приет анекса към националния рамков договор, се надяваме той да бъде подсписан в първите дни на новата година"}
{"url": "http://www.focus-news.net/news/2018/12/13/2601485/burgas-blagotvoritelen-koleden-bazar-za-nabirane-na-sredstva-za-detsa-na-balgarskata-armiya-shte-se-provede-v-sgradata-na-voenniya-klub-v-grada-na-14-dekemvri.html", "text": "Благотворителен коледен базар за набиране на средства за фондация „Деца на българската армия“ ще се проведе на 14 декември 2018 г. в сградата на Военен клуб-Бургас, съобщиха от пресцентъра на  Общината . Базарът се организира от Флотилия бойни и спомагателни кораби – ВМС, съвместно с военните формирования от Бургаски гарнизон и Военен клуб – Бургас. Събраните средства от благотворителния коледен базар ще бъдат предоставени на децата на наши колеги, загинали при изпълнение на служебния си дълг, чрез фондация „Деца на Българската армия“. Всички желаещи могат да посетят базара от 11.00 часа на във фоайето на Военен клуб – Бургас.", "date": "2018.12.13", "title": "Бургас: Благотворителен коледен базар за набиране на средства за „Деца на българската армия“ ще се проведе в сградата на Военния клуб в града на 14 декември"}
{"url": "http://www.focus-news.net/news/2018/12/13/2601486/bloomberg-sledvashtata-voyna-na-nato-i-rusiya-za-sferi-na-vliyanie-shte-bade-v-nay-razdelenata-darzhava-na-balkanite.html", "text": "Отбранителният съюз на Запада ухажва Босна и Херцеговина, но лидерите в Сараево са разколебани по въпроса дали да приемат поканата за членство в НАТО. Министърът на външните работи на Руската федерация Сергей Лавров заяви по-рано, че Алиансът и Европейският съюз „засилват усилията си за поглъщане на региона“, поставяйки държавите на Балканите пред „фалшивия избор\" между Русия и Запада, пише Миша Савич в материал за американската агенция  Bloomberg .  Агенция „Фокус“ привежда превод на статията с уточнението, че публикуваните на страницата материали не отразяват позициите на редакцията ни.  \r\nПрез настоящата година НАТО вече надделя над Русия в борбата за влияние в южната част на Европа, в миналото комунистическа. Сега Алиансът е на път към следващата конфронтация в региона, който е бил арена на най-кървавите битки в европейската история след Втората световна война. \r\nПриемайки Черна гора като член на организацията, Алиансът се насочва към Босна и Херцеговина - където през 1995 г. проведе първата си военна операция. Въпреки че намесата на НАТО помогна да се спрат кръвопролитията между бошняци, сърби и хървати, бруталният конфликт, който се разгърна тук след рухването на бивша Югославия, е отнел най-малко 100 000 живота. Оттогава регионът постоянно живее в сянката на страха от нови междуетнически напрежения. \r\nМиналата седмица тенденциите се засилиха: министрите на външните работи на НАТО отново стартираха плана за действие за членство, който беше замразен за цяло десетилетие. И ако бошняците и хърватите подкрепиха сближаването с НАТО, то сърбите, водени от Милорад Додик, приеха идеята враждебно. \r\n„Никога няма да подкрепя присъединяването към военен съюз, независимо дали е НАТО или някой друг\", категоричен бе Додик, който представлява босненските сърби в тристранното председателство на Босна и Херцеговина. \r\nЛидерът на мюсюлманската общност Шефик Джаферович заяви, че членството в НАТО остава „една от основните цели на външната политика\" и за трите народа на Босна и Херцеговина. Лидерът на хърватите Желко Кошич също определи членството в НАТО като един от приоритетите, като отбеляза, че един от бившите членове на президиума на Сърбия - Небойша Радманович, през 2009 г. подкрепи плана за действие за подготовката на членството. \r\n„Тогава Република Сръбска наистина разгледа въпроса за присъединяването към НАТО, смятахме, че имаме какво да обсъдим с алианса. Днес обаче геополитическата ситуация се е променила\", обясни Додик, съюзник на руския президент Владимир Путин. \r\nНАТО разчита на притока на нови членове от Балканите - регион, където съюзът е обречен да се бори за влияние с Русия. Москва категорично осъжда разширяването на западния блок в някогашната си сфера на влияние. Бившите югославски републики Словения, Хърватия и Черна гора вече се присъединиха към Алианса, а Македония получи официална покана през юли. Бомби и смърт \r\nДейтънското мирно споразумение доведе до създаването на две квазидържави в Босна и Херцеговина: Република Сръбска и т.нар. Федерация Босна и Херцеговина, състояща се от бошняци и хървати. Системата се характеризира със слабо федерално правителство, което споделят и трите общности. Тя затруднява вземането на решения, забавя икономическия растеж и възпрепятства постигането на политическа хармония: партиите постоянно спорят за различни въпроси: от това как да се разпределят бюджетни средства до това кои знамена да се използват по време на официални събития. \r\nИ така, миналата седмица Додик напусна среща в знак на протест срещу факта, че знамето на Република Сръбска не е вдигнато на равна нога с това на Босна и Херцеговина. Неговото демонстративно отхвърляне на сближаването с НАТО има исторически корени. По време на войната в Босна, НАТО реагира на босненско-сръбската атака срещу мюсюлманския анклав Сребреница, при която бяха убити осем хиляди мъже и момчета, с бомбардировки. \r\nНАТО нанесе удари и на съседна Сърбия по време на конфликта в Косово през 1999 г. Сега официален Белград обаче поддържа тесни връзки с Република Сръбска. \r\n„Нямаме право да забравяме за хилядите бомби и смъртни случаи в Сърбия и Република Сръбска. Членството в НАТО ще бъде унижение за всички сърби без изключение\", предупреди Додик още в началото на годината.  \r\nПо-рано САЩ наложиха санкции срещу Додик, който редовно призова за оттегляне на сръбската общност, за подкопаване на мирните споразумения. Додик също така обеща да се противопостави на промените в държавната система, приети под натиска на международни представители.  \r\nКлючовите глобални играчи също не са съгласни. По-рано този месец руският външен министър Сергей Лавров заяви, че НАТО и Европейският съюз „засилват усилията си за поглъщане на региона\", поставяйки държавите пред „фалшивия избор\" между Русия и Запада. Генералният секретар на НАТО Йенс Столтенберг заяви, че Алиансът би искал да постигне съгласие относно допълнителните мерки, необходими за евентуалното  членство на страните от региона.  \r\n„Дали да приеме или да не приеме предложението, решава Босна и Херцеговина\", подчерта Столтенберг от Брюксел. „Ние направихме нашия ход“.  Тереза Герова", "date": "2018.12.13", "title": "Bloomberg: Следващата война на НАТО и Русия за сфери на влияние ще бъде в най-разделената държава на Балканите"}
{"url": "http://www.focus-news.net/news/2018/12/13/2601483/novi-spirki-i-avtobusi-kam-vitosha-obsadi-vremennata-komisiya-po-problemite-na-vitosha-kam-sos.html", "text": "Временната комисия по проблемите на Витоша към СОС проведе поредното си заседание, съобщиха от  пресцентъра на Столичния общински съвет.  Тя продължава работа по уточняване на собствеността и вече има голям напредък. Обсъдени са 33 места – общинска собстевност, на които да бъдат обособени, с минимални средства и намеси в природата, буферни паркинги при подходите и най-близките спирки на градския транспорт. \r\nПо настояване на председателя Елен Герджиков и общинския съветник Анатоли Илиев, се рехабилитираха пътищата: Княжево - Златните мостове, Златните мостове - Момина скала, Златните мостове – Кумата. Ремонтиран е и заслона на „Бай Кръстьо“.  \r\nНа последната спирка на автобусна линия 66 при местността Морените са поставени нови спирки – с навес, пейки и парапет  за улесняване на пътниците при качването. \r\nСъщо така днес пристигнаха шест от десетте нови автобуса, които бяха специално закупени да обслужват линиите към Витоша. Останалите четири се очаква да пристигнат до дни, като най-късно от 22-и декември всички десет автобуса ще бъдат пуснати в експлоатация. Те ще бъдат модерни и климатизирани. \r\nНакрая комисията обсъди предложената декларация от общинския съветник Карлос Контрера и след редакция я подкрепи. В нея се казва, че Общинският съвет застава зад усилията на Министерството на младежта и спорта за модернизиране на спортните съоръжения на територията на Природен парк Витоша, както и на спортните обекти в града и така да се започне подготовката за Младежките зимни олимпийски игри „София – 2024“.  \r\nРезултатите от работата на комисията и декларацията ще бъдат внесени в СОС.", "date": "2018.12.13", "title": "Нови спирки и автобуси към Витоша обсъди временната комисия по проблемите на Витоша към СОС"}
{"url": "http://www.focus-news.net/news/2018/12/13/2601490/pazardzhik-zadarzhan-e-53-godishen-mazh-ot-velingrad-prostrelyal-s-pushka-ovcharsko-kuche.html", "text": "Пазарджик. Мъж от Велинград, прострелял със законно притежавана пушка овчарско куче, е задържан от служители на полицейското управление в курорта. Това съобщиха от пресцентъра на  МВР . Сигнал за случилото се бил получен вчера сутринта от собственика на животното. Той съобщил, че вторник вечерта, в местност край курортния град, неизвестен е прострелял кучето му от породата „българско овчарско куче“. На мястото е извършен оглед, а в рамките на предприети действия е задържан 53-годишен местен жител. Законно притежаваното му оръжие е иззето, заедно с други две пушки. По случая е образувано полицейско производство.", "date": "2018.12.13", "title": "Пазарджик: Задържан е 53-годишен мъж от Велинград, прострелял с пушка овчарско куче"}
{"url": "http://www.focus-news.net/news/2018/12/13/2601489/sofiya-3-kilograma-marihuana-sa-izzeti-ot-avtomobila-na-24-godishen-mazh-v-stolitsata.html", "text": "24-годишен столичанин е задържан в Седмо Районно управление - СДВР за притежание и разпространение на наркотици. От него са иззети 3 килограма марихуана. Това съобщиха от пресцентъра на  МВР . На 10 декември, в ж.к. „Малинова долина“, служители от Седмо РУ спрели за проверка лек автомобил „БМВ“ с 24- годишен водач и 26- годишен пътник.  При последвали процесуално- следствени действия - обиски и претърсвания, в автомобила е намерен и иззет сак, съдържащ три полиетиленови плика с растителна маса. Резултатът от назначената експертна справка показал, че иззетата маса е марихуана. По случая е образувано досъдебно производство, а двамата мъже са задържани с полицейски мярка до 24 часа. След доклад на събраните материали в Софийска градска прокуратура на шофьора е повдигнато обвинение за престъпление по смисъла на чл.354А от НК. Наложена му е мярка за неотклонение „задържане под стража“ за срок до 72 часа.", "date": "2018.12.13", "title": "София: 3 килограма марихуана са иззети от автомобила на 24-годишен мъж в столицата"}
{"url": "http://www.focus-news.net/news/2018/12/13/2601487/dobrich-darzhavniyat-kulturen-institut-dvoretsa-v-balchik-e-partnyor-po-mezhdunaroden-proekt-ot-drevni-do-savremenni-vremena-materiali-tehnologii-i-opazvane-na-kulturnoto-nasledstvo.html", "text": "Държавният културен институт – Културен център (ДКИ-КЦ) „Двореца“ в Балчик е партньор по международен проект „От древни до съвременни времена - материали, технологии и опазване на културното наследство“, предаде кореспондентът на  Радио „Фокус” . Дейностите по проекта са започнали в началото на този месец, съобщи координаторът Красимира Колчева. Проектът обединява три страни от Европейския съюз – Чехия, България и Румъния. Партньори са Средното художествено училище по стъкларство в чешкия град Валашске Мезиричи, където преди дни се състоя първата работна среща, ДКИ-КЦ „Двореца“ в Балчик, Националният институт по археология с музей към Българска академия на науките (НИАМ – БАН) и Музеят за визуално изкуство в румънския град Галац.  \r\nДКИ-КЦ „Двореца“ в Белия град като културна институция се занимава със съхранението и популяризирането на европейското културно наследство. В този контекст през летните месеци Архитектурно-парковият комплекс отново ще посрещне преподаватели и ученици, които ще участват в пленер, който традиционно завършва с изложба на творби, създадени през дните, прекарани в Приморска Добруджа. В НИАМ – БАН в София има богата колекция от гръцки, римски и тракийски артефакти, там работят специалисти по технологии и материали, използвани в древните общества. През 2019 година ученици от Чехия ще слушат лекции в столицата в НИАМ с тема древни материали и технологии. Музеят за визуално изкуство в румънския град Галац притежава уникална колекция от модерно изкуство. Там работят  експерти по съвременни материали за изкуство. В Средното училище по стъкларство в Чехия, което е уникално за страната, учениците използват разнообразни материали в собствените си произведения. Изградена е модерна база, която превръща учебния процес в творчество, а помещенията – в своеобразни ателиета по изкуство. Към училището има специален стъкларски цех, който работи при непрекъснат процес. Това изисква огромен финансов ресурс, който се осигурява от държавата. От скоро директор на училището е Иржи Пивоварчик.  \r\nВ проекта ще участват 18 души - двама учители и 10 ученика от художественото училище във Валашске Мезиричи. Двамата учители ще ръководят проекта и в същото време ще бъдат съпътстващи лица и ментори на студентите. Учениците ще бъдат избрани от втората година от всички курсове за дипломиране на училището. Всеки партньор ще избере двама експерти, които ще ръководят отделните дейности по проекта във всяка една от трите европейски страни. Основни приоритети на проекта са социалната и образователна стойност на европейското културното наследство, задълбочаване и укрепване на ключови компетентности в областта на професионалното обучение. Последното събитие по този проект ще бъде заключителна конференция в художественото училище. Участието на училището в този и други международни проекти разширява спектъра му на дейност от образователна до международна културна институция. Участниците ще имат уникална възможност да стигнат до колекции и депозитари на тези важни културни институции – партньори по проекта, да работят под ръководството на експерти и да научат за материали и технологични процеси от древността до наши дни. Прехвърлянето на опит ще се осъществява не само между участниците в проекта, но и между институциите, които представляват. Участието в проекта е съществена част от активното учене и ученето през целия живот. \r\nЖулиета НИКОЛОВА", "date": "2018.12.13", "title": "Добрич: Държавният културен институт „Двореца“ в Балчик е партньор по международен проект „От древни до съвременни времена - материали, технологии и опазване на културното наследство“"}
{"url": "http://www.focus-news.net/news/2018/12/13/2601493/pleven-golyamo-kolichestvo-nezakonni-pirotehnicheski-izdeliya-sa-izzeti-ot-kashta-v-knezha.html", "text": "Незаконен арсенал от пиротехнически изделия е иззет от къща в Кнежа. Това съобщиха от пресцентъра на  МВР . В хода на проведените вчера полицейски действия около 14.45 часа е извършена проверка и претърсване в частен имот в града. В пристройка, собственост на 29-годишен, служителите на реда открили голямо количество пиробатерии, пиратки, римски свещи, различни марки, модели и категории По случая е образувано досъдебно производство за престъпление по чл. 339, ал.1 от НК. Работата продължава под наблюдението на Районна прокуратура- Кнежа.", "date": "2018.12.13", "title": "Плевен: Голямо количество незаконни пиротехнически изделия са иззети от къща в Кнежа"}
{"url": "http://www.focus-news.net/news/2018/12/13/2601492/ministar-kiril-ananiev-zaradi-zabavyaneto-na-proekta-za-edinna-informatsionna-sistema-v-zdraveopazvaneto-se-nalozhi-da-iskame-udalzhavane-na-sroka-v-ramkite-na-programniya-period.html", "text": "Заради забавянето на проекта за единна информационна система в здравеопазването, се наложи да искаме удължаване на срока в рамките на програмния период. Това каза министърът на здравеопазването Кирил Ананиев по време на заседание на парламентарната Комисия по здравеопазване, предаде репортер на  Агенция „Фокус“ . Заради забавянето на проекта за единна информационна система в здравеопазването, се наложи да искаме удължаване на срока в рамките на програмния период. „Можете да бъдете сигурна, че ще загубим тези пари, колкото загубихме 71 млн. лв, за които вчера даде съгласие ЕК“, каза Ананиев.  \r\n„Първата част от поръчките е свързана с регистри. Ние предвиждаме над 100 регистъра да създадем. И тази поръчка в момента тече“, каза още министърът. По думите му има обжалване, но в рамките на няколко седмици ще има краен резултат.  \r\nДеница КИТАНОВА", "date": "2018.12.13", "title": "Министър Кирил Ананиев: Заради забавянето на проекта за единна информационна система в здравеопазването, се наложи да искаме удължаване на срока в рамките на програмния период"}
{"url": "http://www.focus-news.net/news/2018/12/13/2601497/ek-pregovaryashtite-ot-es-se-sporazumyaha-da-ulesnyat-transgranichniya-onlayn-dostap-do-televizionni-i-radioprogrami.html", "text": "Преговарящите от ЕС се споразумяха да улеснят трансграничния онлайн достъп до телевизионни и радиопрограми  \r\nПреговарящите от Европейската комисия, Европейския парламент и Съвета постигнаха политическо споразумение по предложеното законодателство относно авторското право върху телевизионните и радиопрограми, се казва в  прессъобщение от ЕК.", "date": "2018.12.13", "title": "ЕК: Преговарящите от ЕС се споразумяха да улеснят трансграничния онлайн достъп до телевизионни и радиопрограми"}
{"url": "http://www.focus-news.net/news/2018/12/13/2601496/veneta-ifandieva-asotsiatsiyata-obedineni-pchelari-blagoevgradska-oblast-e-oskadna-otkam-medonosni-rasteniya-i-prirodata-ne-pozvolyava-zapazvaneto-na-pchelite.html", "text": "Пчеларството е застрашено. Това каза за  Радио „Фокус“ – Пирин  Венета Ифандиева, координатор на Югозападна България по пчеларство и член на Управителния съвет на асоциацията „Обединени пчелари. По думите й една от причините е, че растителността е намаляла значително и не се осъществява контрол върху овощните дървета като хората не садят медоносни растения. „Благоевградска област е оскъдна откъм медоносни растения и природата не позволява запазването на пчелите. Липсата на растителност е и причина за смъртността им“, посочи Ифандиева.  \r\nТя допълни, че пчеларите постоянно следят кошерите и правят необходимите усилия, за да ги спасят. „Цяло лято нямаше дъждове и от там се получаваха затрудненията при отглеждане на пчелните семейства“, коментира пчеларят. Венета Ифандиева каза още, че са много факторите, които затрудняват отглеждането на пчелите. „ Възрастните пчелари се отказват, а младите не се захващат с това защото искат бързо да започнат да печелят. Това е фина работа, която се изучава както теоретически така и практически“, добави координаторът. \r\nДенис НИКИФОРОВ", "date": "2018.12.13", "title": "Венета Ифандиева, Асоциацията „Обединени пчелари: Благоевградска област е оскъдна откъм медоносни растения и природата не позволява запазването на пчелите"}
{"url": "http://www.focus-news.net/news/2018/12/13/2601495/gazeta-express-ot-kfor-uveriha-che-provezhdat-redovni-trenirovachni-deynosti-v-severno-kosovo.html", "text": "КФОР поясни, че войските му провеждат „редовни тренировъчни дейности“ в северната част на Косово, след като медиите съобщиха, че колона бронетранспортьори се придвижва към северната част на най-младата държава на Балканите, съобщава електронното издание на прищинския ежедневник  Gazeta Express . \r\nДействията на КФОР, извършени само един ден преди парламентът в Прищина да гласува за трансформацията на Косовските сили за сигурноств армия предизвика реакция от страна на политиците на сръбската общност в страната, които увериха, че местното население се чувства заплашено от засиленото присъствие на КФОР на север. След медийните доклади КФОР реагира, като заяви, че става въпрос за редовна тренировъчна дейност, насочена към поддържане на войските в готовност за бързо разгръщане в Косово, в съответствие с Резолюция 1244 на Съвета за сигурност на ООН. „Конвоите бяха придвижени вчера към Призрен, а днес към Северна Косово\",  се подчертава в изявление на КФОР.  Тереза Герова", "date": "2018.12.13", "title": "Gazeta Express: От КФОР увериха, че провеждат „редовни тренировъчни дейности“ в Северно Косово"}
{"url": "http://www.focus-news.net/news/2018/12/13/2601501/zaklyuchitelna-sreshta-po-proekt-na-direktsiya-afkos-shte-se-provede-v-sofiya-na-14-dekemvri.html", "text": "Заключителна среща по проект на дирекция „Афкос“ ще се проведе на 14 декември, петък, от 10.30 часа в хотел „Кооп“ на ул. „Искър №30“ в София. Това съобщиха от пресцентъра на  МВР . \r\nНа заключителната информационна среща директорът на „Афкос“ и експерти от дирекцията ще представят дейностите и резултатите, реализирани в изпълнение на договор за безвъзмездна финансова помощ от Оперативна програма „Добро управление“.", "date": "2018.12.13", "title": "Заключителна среща по проект на дирекция „Афкос“ ще се проведе в София на 14 декември"}
{"url": "http://www.focus-news.net/news/2018/12/13/2601500/sport-stefani-i-gabriela-stoevi-dopusnaha-vtora-zaguba-v-guanchzhou.html", "text": "Европейските шампионки по бадминтон на двойки жени Стефани и Габриела Стоеви допуснаха втора загуба в група \"В\" на финала на Световните серии в китайския град Гуанчжоу. \r\nБългарките отстъпиха пред Йонколфан Кититаракул и Равинда Прайонгай от Тайланд с 16:21, 18:21 в среща, продължила 59 минути.  \r\nСтефани и Габриела Стоеви са на последно място в класирането в групата с две загуби. Начело с две победи са световните шампионки Маю Мацумото и Вакана Нагахара от Япония.", "date": "2018.12.13", "title": "Спорт: Стефани и Габриела Стоеви допуснаха втора загуба в Гуанчжоу"}
{"url": "http://www.focus-news.net/news/2018/12/13/2601499/haskovo-detska-gradina-15-slantse-organizira-festival-pod-nadslov-koledarche-na-18-dekemvri.html", "text": "Детска градина 15 \"Слънце\" организира фестивал под надслов \"Коледарче\" в Хасково на 18 декември. Това съобщиха от пресцентъра на  Община Хасково . Началото на фестивала е предвидено за 10.00 часа. Участници са децата от детските градини в цялата община. Инициативата няма конкурсен характер. \r\nДиректорът на детска градина \"Слънце\" Ана Йорданова отбелязва, че целта на инициативата е да се покаже, че в детските градини децата се възпитават в духа на българските традиции, за да познават своя корен, което е гаранция те да растат като успешни граждани на обединена Европа.", "date": "2018.12.13", "title": "Хасково: Детска градина 15 \"Слънце\" организира фестивал под надслов \"Коледарче\" на 18 декември"}
{"url": "http://www.focus-news.net/news/2018/12/13/2601498/ministar-kiril-ananiev-namekna-za-falit-na-bolnitsa-lozenets.html", "text": "Министър Кирил Ананиев намекна за фалит на болница „Лозенец“, предаде репортер на  Агенция „Фокус“ . „Ситуацията в болница „Лозенец“ е такава, че дано да не стане късно и за Медицинския факултет на СУ, и за работещите там, и за студентите, дано да не бъде късно да вземаме решения. После някой друг ще носи отговорност за това, което се случва“, каза министърът на здравеопазването Кирил Ананиев по време на обсъждането на  първото четене на промените в Закона за лечебните заведения на заседанието на парламентарната Комисия по здравеопазване.  \r\n„Налага се промяна в Закона за лечебните заведения, даваща възможност за планиране на действия по преобразуването на болница „Лозенец“ в многопрофилно лечебно заведение за деца“, заяви Ананиев. „Отчитайки факта, че грижите за здравето на децата са инвестиция в бъдещи здравни поколения, усилията за подобряване на здравните услуги следва да са насочени към осигуряване на по-добър достъп и навременно насочване към необходимия вид диагностика и лечение, както и комплексно интердисциплинарно медицинско обслужване за деца с хронични заболявания, увреждания и внедряване в практиката на утвърдени стандарти за диагностика, лечение, рехабилитация при заболявания в детска възраст. В тази насока особено наложително е изграждането на единна структура, която да предоставя комплексни медицински услуги за деца и която да обединява всички специалисти, работещи с деца в името на тяхното здраве. България е единствената европейска държава, която няма многопрофилна педиатрична болница, в която на едно място да бъдат концентрирани услуги по спешна и високо специализирана консултативна педиатрична помощ, интензивно лечение на деца, комплексно обслужване на деца с вродени аномалии, хронични заболявания и увреждания и други тежки заболявания“, каза още министър Ананиев.  \r\nПо думите му проблемите в грижата и лечението на децата са ясно очертани на територията на цялата страна и най-вече в град София, където педиатричната помощ се оказва на различни места, отдалечени едно от друго.  \r\nДеница КИТАНОВА", "date": "2018.12.13", "title": "Министър Кирил Ананиев намекна за фалит на болница „Лозенец“"}
{"url": "http://www.focus-news.net/news/2018/12/13/2601502/ministar-kiril-ananiev-obsazhda-se-zasilvane-na-rolyata-na-ministerstvoto-i-podpomagane-na-protsesa-na-spetsializatsiya-po-spetsialnosti-i-regioni-v-koito-se-ustanovyava-nedostig-na-spetsialisti.html", "text": "Обсъжда се засилване на ролята на Министерството и подпомагане на процеса на специализация по специалности и региони, в които се установява недостиг на специалисти. Това каза министърът на здравеопазването Кирил Ананиев в отговор на въпрос на народния представител от ПГ на ДПС д-р Нигяр Джафер за недостига на специалисти по региони, предаде репортер на   Агенция „Фокус“  \"Държавата в лицето на Министерство на здравеопазването не разполага с ефективен механизъм в случаите, когато се установи недостиг на специалисти в определени специалности и определени региони. В тази връзка една от основните промени, обсъждана в Министерство на здравеопазването е засилване на ролята на министерството и създаване на възможност ефективно подпомагане процеса на специализация по специалности и региони, в които се установява недостиг на специалисти. Предвижда се Министерство на здравеопазването да субсидира лечебните заведения за местата, финансирани от държавата. По този начин държавната политика по осигуряване на необходимите специалисти ще се провежда с финансиране от държавния бюджет и няма да бъде за сметка на лечебните заведения. Обсъждат се също възможности за подобряване на възможностите за обучение  и стимулиране интереса към придобиване на специалност \"Обща медицина\". Тази специалност е от изключително значение\", каза още министър Ананиев.   В отговор на въпрос на народния представител от ПГ на „БСП за България“ доц. Георги Йорданов за просрочието на задълженията на болниците, министърът заяви, че има трайна тенденция за  намаляване на просрочието на задълженията на държавните и на общинските лечебни заведения. „Този процес ще продължи и занапред с въведения от нас стандарт за финансово управление и контрол“, каза още министърът.  \r\n Деница КИТАНОВА", "date": "2018.12.13", "title": "Министър Кирил Ананиев: Обсъжда се засилване на ролята на Министерството и подпомагане на процеса на специализация по специалности и региони, в които се установява недостиг на специалисти"}
{"url": "http://www.focus-news.net/news/2018/12/13/2601504/dots-georgi-yordanov-bsp-s-promenite-v-zakona-za-lechebnite-zavedeniya-nie-zakrivame-bolnitsa-lotsenets-zashtoto-imame-ideya-a-ne-kontseptsiya-za-sazdavane-na-detska-bolnitsa.html", "text": "С промените в Закона за лечебните заведения ние закриваме болница „Лоценец“, защото имаме идея, а не концепция за създаване на детска болница. Това каза народният представител от ПГ на „БСП за България“ и зам.-председател на Комисията по здравеопазване по време на обсъждането на първото четене на промените в Закона за лечебните заведения в парламентарната Комисия по здравеопазването, предаде репортер на  Агенция „Фокус“ . „Това, което е внесено методически и което разглежда Комисията по здравеопазването, касае едно нещо – закриване на болница „Лозенец“. То не касае нищо друго. С отмяната на параграф 5 от преходните и заключителни разпоредби на Закона за лечебните заведения отпада основанията за съществуването на болница „Лозенец“, а с точка втора по параграф 5 на директора на болницата, който е второстепенен разпоредител със средствата, се отнема правото на субсидия, с която да финансира до голяма степен дейността на болницата“, каза още доц. Йорданов и попита защо трябва да се закрива болница „Лозенец“. \r\n„Министерство на здравеопазването има идея там да се развие детска болница. Казвам идея, но нямаме концепция. Защо нямаме концепция? Защото разликата между идеята и концепцията е един финансов план за осъществяване на идеята. Имаме ли финансов план? Надявах се, че г-н Ананиев, като един от съвременните финансисти на България, ще ни представи финансов план“, каза още доц. Йорданов. Той обърна внимание и на това, че закриването на болницата засяга и интересите на СУ „Св. Климент Охридски“, тъй като болницата е учебна база за студентите по медицина в университета. Доц. Йорданов предложи да точката с промените да бъде отложена, но предложението му не бе подложено на гласуване поради началото на дебата по законопроекта. \r\nДеница КИТАНОВА", "date": "2018.12.13", "title": "Доц. Георги Йорданов, БСП: С промените в Закона за лечебните заведения ние закриваме болница „Лоценец“, защото имаме идея, а не концепция за създаване на детска болница"}
{"url": "http://www.focus-news.net/news/2018/12/13/2601505/the-jerusalem-post-dvama-izraelski-voynitsi-sa-zaginali-pri-napadenie-na-zapadniya-bryag.html", "text": "Вестник  The Jerusalem Post   съобщава за „опустошителен терористичен атентат“ на Западния бряг, в резултат на който са загинали двама военнослужещи в Израелските отбранителни сили, а други двама са сериозно ранени.  \r\nАтаката е извършена от палестинец, който е слязъл от превозно средство и е открил стрелба. След това той е избягал от мястото на произшествието. Израелската армия е стартирала незабавно издирването му. Уточнява се, че автомобилът му е бил намерен край Рамала, столицата на Палестинската автономия.  \r\nГиват Асаф, мястото на атаката, е основно кръстовище, разположено на два километра южно от селището Офра на Западния бряг, където е неделя при нападение бяха  ранени седем души – войници на 20-годишна възраст.  \r\nСлед атаката израелската армия затвори достъпа до Рамала и изпрати подкрепления в района, поясни говорител на армията. „Автомобил спря и поне един заподозрян слезе и откри стрелба срещу цивилни и войници\", поясниха военните, като добавиха, че заподозреният е влязъл в колата си, преди да избяга от местопроизшествието. Не е ясно дали войските на място са открили огън срещу автомобила, с който е избягал нападателят.  \r\nОт редакцията припомнят, че през 2018 г. при общо седем нападения на Западния бряг загинаха 11 души.  Тереза Герова", "date": "2018.12.13", "title": "The Jerusalem Post: Двама израелски войници са загинали при нападение на Западния бряг"}
{"url": "http://www.focus-news.net/news/2018/12/13/2601503/d-r-daniela-daritkova-promenite-v-zakona-za-lechebnite-zavedeniya-po-nikakav-nachin-ne-zasyagat-interesite-na-su-sv-kliment-ohridski.html", "text": "Промените в Закона за лечебните заведения по никакъв начин не засягат интересите на СУ „Св. Климент Охридски“. Това каза председателят на Комисията по здравеопазване и депутат от ГЕРБ д-р Даниела Дариткова по време на обсъждането на първото четене на промените в Закона за лечебните заведения от  парламентарната Комисия по здравеопазване, предаде репортер на  Агенция „Фокус“ . Д-р Дариткова заяви, че ГЕРБ ще подкрепи внесените промени. Тя посочи, че едва ли има някой, който да се противопостави на идеята за създаване на многопрофилна национална детска болница, което е мечта на българските педиатри от години.  \r\n„Аз самата заявявам, че съм част от инициативния комитет“, допълни д-р Дариткова. Председателят на Здравна комисия заяви, че по никакъв начин не се засягат интересите на СУ „Св.Климент Охридски“ и припомни, че акредитацията на унивиреситета е валидна 6 години. \r\nДеница КИТАНОВА", "date": "2018.12.13", "title": "Д-р Даниела Дариткова: Промените в Закона за лечебните заведения по никакъв начин не засягат интересите на СУ „Св. Климент Охридски“"}
{"url": "http://www.focus-news.net/news/2018/12/13/2601506/plovdiv-bebe-e-izostaveno-v-bolnitsa-v-grada.html", "text": "Бебе е изоставено в болница в Пловдив. Детето е 20-то изоставено за годината в МБАЛ „Пловдив“, съобщи за  Радио „Фокус” - Пловдив  д-р Диана Аргирова, началник на Отделението по неонатология в здравното заведение. По думите майките са едни и същи – от малцинствата, с поредни раждания и, когато имат затруднения или децата имат здравословен проблем, ги изоставят.  \r\n„Последните два случая са драстични – майките раждат и на другия ден си тръгват и бягат. Това са им пети деца. Не стига, че децата им имат проблем, но и ги захвърлят, все едно, че са боклук, на произвола на съдбата”, каза д-р Аргирова. Тя добави, че от Отдела за закрила на детето в Пловдив помагат на тези деца, които оцеляват и оздравяват. Децата се подготвят за приемни семейства, а после се осиновяват. По думите на д-р Аргирова майките, които постъпват така с децата си, са на различна възраст, не са само непълнолетни. „Родили са ги, без да знаят защо и не се интересуват повече от тях“, коментира тя. \r\nОт общо 35 изоставени бебета в Пловдив, 20 са изоставени в МБАЛ „Пловдив“. \r\nЦветана ТОНЧЕВА", "date": "2018.12.13", "title": "Пловдив: Бебе е изоставено в болница в града"}
{"url": "http://www.focus-news.net/news/2018/12/13/2601488/nikolay-i-evgeniya-banevi-ostavat-za-postoyanno-v-aresta.html", "text": "Апелативният спецсъд отхвърли жалбата на Николай и Евгения Баневи и ги остави за постоянно в ареста. Решението на съда е окончателно, предаде  БНТ . Баневи са обвинени за пране на пари в размер над 1 млрд. лв, както и още няколко престъпления, сред които организирана престъпна група, длъжностно присвояване и държане на огнестрелни оръжия и боеприпаси. \r\nНиколай Банев определи разследването срещу него, съпругата му Евгения и майка му като селска вечеринка. И отрече възможността в международна банка, която е на борсата в Лондон, да може някой да вкара 600 милиона евро - изпрани пари. Всичко това Банев определи като пълен смях. На въпроса защо се е стигнало до тук, той препрати журналистите да потърсят отговор от властта. \r\nБизнесменът призова обществеността да следи как прокуратурата ще докаже обвиненията срещу тях. Той отбеляза, че в 123-те тома по делото няма негов или на съпругата му подпис срещу нито един лев, с който по някакъв начин е злоупотребено.", "date": "2018.12.13", "title": "Николай и Евгения Баневи остават за постоянно в ареста"}
{"url": "http://www.focus-news.net/news/2018/12/13/2601510/atanas-zafirov-bsp-ima-dve-narusheniya-po-otnoshenie-na-osiguryavaneto-na-hrana-za-armiyata.html", "text": "Има две нарушения по отношение на осигуряването на храна за армията. Това каза в предаването „Червена линия“ на  Радио \"Фокус\"  Атанас Зафиров, член на Изпълнителното бюро на БСП. Според него, съдебната сага с избора на доставчик на храна за  армията, която е започнала през лятото на 2015 година, не е приключена по вина на МО. „Само месец, след като правителството встъпва в длъжност Върховният административен съд дава решение на министъра като разпорежда обжалваната поръчка по обществената поръчка да продължи. След това следва протакане от страна на Министерството, молба за тълкуване на това решение. И ако приемем, че през това е време е било изчаквано становището на следващата инстанция, то през април тази година и 5-членният състав на Върховния административен съд окончателно потвърждава процедурата по избор на изпълнител да бъде продължена.  Министерството отново не се съобразява с това окончателно съдебно решение. Ставаме свидетели на това, как самият министър, който е призван да спазва законите, ги нарушава“ каза той.  Атанас Зафиров допълни, че всичко това е довело до даването на пари на ръка, както и до купуване на  храна с неясен произход, тъй като когато няма централизирана доставка на практика може да има всякакви доставки. „Това е тема, която кореспондира с друго действие на границата на престъплението по времето на кабинета Борисов 1, когато беше закрита лабораторията, която оценяваше качеството на храната в армията  и сега на практика наистина няма никаква гаранция с какво точно се хранят нашите военнослужещи“, обясни Зафиров.  Според него има две нарушения, тъй като от една страна в продължение на години съответният закон е нарушаван и от друга страна не са изпълнени решения на Върховния административен съд.", "date": "2018.12.13", "title": "Атанас Зафиров, БСП: Има две нарушения по отношение на осигуряването на храна за армията"}
{"url": "http://www.focus-news.net/news/2018/12/13/2601508/politsiyata-izdirva-nachalnika-na-kat-kazanlak-todor-nikolov.html", "text": "Полицията издирва Тодор Николов, 44-годишен от казанлъшкото с. Бузовград. Това съобщиха от пресцентъра на  МВР . Ст. инспектор Тодор Николов е началник звено Пътна полиция – КАТ - Казанлък. Според информация на роднините, с които живее на един адрес, той е в неизвестност от сряда следобед.  \r\nТодор Николов е обявен за издирване от ГД „Национална полиция“.  \r\nХората, които имат информация за него, могат да я съобщят на тел. 112 или в най-близкото поделение на МВР.", "date": "2018.12.13", "title": "Полицията издирва началника на КАТ - Казанлък Тодор Николов"}
{"url": "http://www.focus-news.net/news/2018/12/13/2601513/plovdiv-vazrasten-mazh-e-pochinal-v-tsentara-na-grada.html", "text": "Възрастен мъж е починал в центъра на Пловдив, потвърди пред  Радио „Фокус“-Пловдив  говорителят на ОДМВР-Пловдив. Инцидентът е станал на бул. „6-ти септември“ по обяд. Роднините на човека са отказали намесата на полицията и заради това не се знаят причините за настъпването на смъртта му. \r\nМария РУСЕВА", "date": "2018.12.13", "title": "Пловдив: Възрастен мъж е починал в центъра на града"}
{"url": "http://www.focus-news.net/news/2018/12/13/2601507/premierat-boyko-borisov-provede-dvustranna-sreshta-sas-zamestnik-predsedatelya-na-evropeyskata-komisiya-frans-timermans.html", "text": "Премиерът Бойко Борисов проведе двустранна среща със заместник-председателя на Европейската комисия Франс Тимерманс в Брюксел, където участва в редовното заседание на Европейския съвет. Това съобщиха от  правителствената информационна служба . „Благодарих му за добрия доклад по Механизма за сътрудничество и проверка“, каза министър-председателят пред журналисти преди началото на заседанието. Той заяви, че е запознал заместник-председателя на Европейската комисия с резултатите в борбата с контрабандата, като изброи постигнатото със залавянето на контрабандни цигари, оръжия, както и арестите за тях. Той посочи, че с оглед на актуалната обстановка в Европа за България най-оптимално би било влизането в Шенген по въздух, тъй като голяма част от държавите в Шенгенското пространство са възстановили граничния си контрол по сухопътните граници, а отварянето на границата по море няма да даде ефект за България заради това, че Черно море няма излаз към други държави от ЕС освен Румъния. „Ще пледирам само за уникалност в отношенията с английските служби, защото за мен те са от най-добрите в света и са ни нужни в битката с контрабандата и тероризма“, коментира министър-председателят Бойко Борисов по повод оттеглянето на Великобритания от ЕС. Той припомни, че в края на миналия месец лидерите на страните-членки одобриха споразумението за излизането на Обединеното кралство от Съюза. „Концентрирахме вниманието на цяла Европа, дойдохме, взехме решение, подписахме, съгласихме се, тази тема трябва да приключи“, каза още премиерът Борисов.", "date": "2018.12.13", "title": "Премиерът Бойко Борисов проведе двустранна среща със заместник-председателя на Европейската комисия Франс Тимерманс"}
{"url": "http://www.focus-news.net/news/2018/12/13/2601491/faz-i-germanskata-politsiya-prodalzhava-izdirvaneto-na-napadatelya-ot-strasburg.html", "text": "Германската полиция продължава издирването на заподозрения за нападението срещу традиционния коледен базар в Страсбург, един от най-старите в Европа, съобщава националният ежедневник   Die Frankfurter Allgemeine Zeitung , като пояснява, че усилията на правоохранителните органи на ФРГ са насочени към граничната зона с Франция.  \r\nОт редакцията поясняват, че в германският граничен град Кел и околностите му е засилено полицейското присъствие. Проверяват се превозни средства, включително тези на публичния транспорт. Задействани са и спецчасти. \r\nПо последни данни загиналите при стрелбата в Страсбург са три. Четвърта жертва се намира в състояние на мозъчна смърт.  Тереза Герова", "date": "2018.12.13", "title": "FAZ: И германската полиция продължава издирването на нападателя от Страсбург"}
{"url": "http://www.focus-news.net/news/2018/12/13/2601512/aleksandar-vuchich-zadalzhenie-na-kfor-e-da-razpusne-kosovskata-armiya.html", "text": "Държавният глава на Сърбия Александър Вучич заяви, че намерението на Прищина да създаде армия е в разрез с Резолюция 1244 на Съвета за сигурност на ООН и допълни, че задължение на КФОР е да разпусне тази армия, предава македонската информационна агенция  „Макфакс“ . \r\nВучич подчерта, че косовският въпрос е „най-голямата мъка“ за сърбите, най-вече заради ходовете на Прищина и намеренията й за формиране войска. \r\n„Задължението на КФОР е да разпусне армията. Но това няма се случи, КФОР ще каже, че всичко се е променило след обявяването на независимостта на Косово\", изрази увереност Вучич, добавяйки, че това поставя Белград в много трудна ситуация. Същевременно той подчерта, че Сърбия ще направи всичко по силите си, за да помогне за запазването на мира в Косово.  \r\nПрезидентът на западната ни съседка отправи и призив към международната общност: „Не унижавайте Сърбия и сръбския народ, защото това няма да бъде позволено нито от сръбския народ, нито от Сърбия\".  Тереза Герова", "date": "2018.12.13", "title": "Александър Вучич: Задължение на КФОР е да разпусне косовската армия"}
{"url": "http://www.focus-news.net/news/2018/12/13/2601515/gerb-narodnite-predstaviteli-desislava-atanasova-i-aleksandar-matsurev-napraviha-darenie-na-detsata-ot-tsentara-za-nastanyavane-ot-semeen-tip-v-s-zvanichevo.html", "text": "Народните представители от ГЕРБ Десислава Атанасова, Александър Мацурев и общинският ръководител на ГЕРБ-Пазарджик Гинче Караминова посетиха днес Центъра за настаняване от  семеен тип в пазарджишкото село Звъничево и се срещнаха с децата, настанени там. Те им подариха зимни якета, спортни комплекти, маратонки, раници и много лакомства за коледната трапеза, съобщиха от пресцентъра на  партията . “Идеята да посетя Центъра в село Звъничево се роди спонтанно. Миналата седмица имах друга инициатива - дарих книги на читалището в с. Труд. Тогава с мен се свърза едно дете, живеещо в дома в с. Звъничево – Кирил Балдев. След разговора ми с него реших да направя дарение и за децата, които също като Кирил живеят в Центъра“, каза Атанасова. „Когато аз бях министър на здравеопазването, започнахме да изграждаме първите такива центрове за настаняване от семеен тип. Няколко години по-късно този в с. Звъничево изглежда прекрасно. Битовите условия са много добри, децата имат всичко необходимо, за да водят един нормален живот, близък до семейната среда“, посочи Десислава Атанасова. Тя и Александър Мацурев разговаряха с децата от центъра, запознаха се с персонала и разгледаха базата. Понастоящем в социалното заведение живеят девет деца и юноши на възраст от пет до осемнадесет години.", "date": "2018.12.13", "title": "ГЕРБ: Народните представители Десислава Атанасова и Александър Мацурев направиха дарение на децата от Центъра за настаняване от семеен тип в с. Звъничево"}
{"url": "http://www.focus-news.net/news/2018/12/13/2601509/georgi-kolev-obedineni-patrioti-vapros-za-prestrukturiraneto-na-bolnitsa-lozenets-ne-e-obsazhdan-na-koalitsionen-savet-toy-tryabva-da-bade-obsazhdan-tam.html", "text": "Този важен за държавата въпрос не е обсъждан на коалиционен съвет, той трябва да бъде обсъждан там. Това каза народният представител от ПГ на „Обединени патриоти“ Георги Колев по време на дебатите по промените в Закона за лечебните заведения във връзка с казуса около преструктурирането на болница „Лозенец“, предаде репортер на  Агенция „Фокус“ . Колев коментира, че „Обединени патриоти“ няма да подкрепят предложените промени в Закона за лечебните заведения. Той посочи, че за да се стартира такъв значим проект, е необходимо да имаш ясна формулирана цел. „Няма спор на тази маса, че е крайно необходима една такава национална детска болница“, каза още Колев и посочи, че спорът е в пътищата за постигането на тази цел.  \r\nДеница КИТАНОВА", "date": "2018.12.13", "title": "Георги Колев, „Обединени патриоти“: Въпрос за преструктурирането на болница „Лозенец“ не е обсъждан на коалиционен съвет - той трябва да бъде обсъждан там"}
{"url": "http://www.focus-news.net/news/2018/12/13/2601516/gabrovo-ogranicheno-e-dvizhenieto-mezhdu-kvartalite-chehlevtsi-i-velchevtsi.html", "text": "Ограничено е движението между кварталите „Чехлевци“ и „Велчевци“ в Габрово. В участъка от км 10+940 до км 11+829 на път III-5004, съвпадащ с ул. „Малина“, се извършват строителни дейности. Движението се осъществява през улици в урбанизирана територия на града. Поставена е необходимата сигнализация, съобщиха за  Радио „Фокус“ – Велико Търново  от Областно пътно – управление – Габрово. Обходният маршрут за кв. „Чехлевци“ е по път III-5004, път II-44 и път III-4404. Срокът за приключване на дейностите е 3 януари 2019 година. Условията за пътуване в региона са нормални за сезона. Времето е предимно ясно, трафикът – интензивен. Отворен за движение е прохода Шипка, но остава в сила забраната за товарни автомобили над 12 тона. Нови въведени ограничения в областта няма. За изминалото денонощие не са регистрирани и тежки пътни инциденти. Ремонтни дейности се извършват по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.12.13", "title": "Габрово: Ограничено е движението между кварталите „Чехлевци“ и „Велчевци“"}
{"url": "http://www.focus-news.net/news/2018/12/13/2601519/blagoevgrad-trafikat-v-oblastta-e-intenziven.html", "text": "Трафикът в Благоевградска област е интензивен. Това съобщиха за Радио „Фокус“ – Пирин от Областно пътно управление – Благоевград. В момента няма превалявания в областта, като на по-високите места пътните настилки са мокри и хлъзгави. Главните пътни артерии са сухи и почистени. Натоварено е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. Не са получавани сигнали и за паднали камъни, които да са затруднявали трафика по републиканската пътна мрежа. В региона не се извършват ремонтни дейности, няма въведени ограничения за движението. От Областно пътно управление-Благоевград отправят апел към водачите на моторни превозни средства да шофират със съобразена скорост, да спазват правилата за движение и необходимата дистанция. \r\nЛора КАЛЧЕВА", "date": "2018.12.13", "title": "Благоевград: Трафикът в областта е интензивен"}
{"url": "http://www.focus-news.net/news/2018/12/13/2601517/sliven-mazh-e-zaginal-pri-zlopoluka-v-darvodelski-tseh-v-grad-kermen.html", "text": "Мъж e загинал при злополука в град Кермен, потвърдиха за  Радио „Фокус“ – Сливен  от ОДМВР-Сливен. Инцидентът е станал около 09.00 часа в дърводелски цех. Била е уведомена местната структура на „Инспекция по труда“. Директорът на Регионалната дирекция „Инспекция по труда“ Ирена Иванова заяви, че загиналият е бил машинен оператор и е работил на трудов договор. Съвместна проверка на инспекцията и териториалното поделение на Националния осигурителен институт в Сливен ще установи дали в случая се касае за трудова злополука.", "date": "2018.12.13", "title": "Сливен: Мъж e загинал при злополука в дърводелски цех в град Кермен"}
{"url": "http://www.focus-news.net/news/2018/12/13/2601514/ministar-kiril-ananiev-ne-ochakvah-promenite-v-zakona-za-lechebnite-zavedeniya-da-badat-othvarleni-ot-zdravna-komisiya.html", "text": "Не очаквах промените в Закона за лечебните заведения да бъдат отхвърлени от Здравна комисия. Това каза министърът на здравеопазването Кирил Ананиев пред журналисти във връзка с отхвърлените от Здравната комисия в парламента промени в Закона за лечебните заведения, предаде репортер на  Агенция „Фокус“ . Попитан дали е очаквал внесеният от него закон да бъде отхвърлен, министърът отговори: „Не, разбира се“. На въпрос дали очаква подкрепа в пленарна зала, Ананиев заяви: „Естествено“.  \r\nДеница КИТАНОВА", "date": "2018.12.13", "title": "Министър Кирил Ананиев: Не очаквах промените в Закона за лечебните заведения да бъдат отхвърлени от Здравна комисия"}
{"url": "http://www.focus-news.net/news/2018/12/13/2601521/katya-georgieva-bsp-tryabva-da-provedem-mesten-referendum-za-da-zapazim-finansovata-stabilnost-na-obshtina-yambol.html", "text": "В Ямбол трябва да се проведе местен референдум , за да се запази финансовата стабилност на Общината и за да знаят гражданите, че гласът им се чува. Това каза за предаването „ Червена линия“ на  Радио „Фокус“  председателят на групата общински съветници от БСП в град Ямбол Катя Георгиева. Тя обясни, че на 28-ми ноември е учреден Инициативният комитет за събиране на подписка в подкрепа на провеждане на местен референдум. Георгиева  уточни, въпросът е  „Против ли сте Община Ямбол да поеме общински дълг с размер до 9 млн. евро, който ще се изплаща до 2030г. от общински приходи?“. Идеята за референдума  е провокирана от заявеното намерение на кмета за поемане на облигационен заем, който ще се тегли през последната година на мандата му, а ще се изплаща през следващите 12 години. За момента са събрани над 2000 подписа, каза още тя. „Имаше провеждане на обществено обсъждане в една малка зала и като че ли „на тъмно“. То беше доста компрометирано, защото тогава кметът не позволи на гражданите да изразят позицията си, дори повика полиция, за да изгони първият гражданин, който взе отношение. Според изискванията на Закона на общинския дълг е задължително този проект да бъде предложен за обсъждане на местната общност.  Смятам, че Общината разбра, че това обсъждане е нелигитимно, защото веднага беше публикувано обявление на страницата на Община Ямбол, че гражданите  имат право в едномесечен срок да изразяват становищата си“, каза тя. Според Катя Георгиева това е мълчаливо признание, че общественото обсъждане не е било легитимно.  Тя призова всички, които обичат града да се подпишат. Според нея референдумът ще има дисциплиниращ ефект не само върху настоящото управление, а и върху всяко следващо.", "date": "2018.12.13", "title": "Катя Георгиева, БСП: Трябва да проведем местен референдум, за да запазим финансовата стабилност на Община Ямбол"}
{"url": "http://www.focus-news.net/news/2018/12/13/2601520/ek-sedmichen-byuletin-sporazumeniyata-za-partnyorstvo-mezhdu-es-i-yaponiya.html", "text": "Европейската комисия публикува съобщение, с което приветства решението на Европейския парламент да одобри Споразумението за икономическо партньорство между ЕС и Япония, и Споразумението за стратегическо партньорство между ЕС и Япония, съобщават от  пресслужбата на ЕК. \r\nТърговското споразумение с Япония, договорено от Комисията, е първото по рода си споразумение, в което изрично се прави позоваване на Парижко споразумение относно изменението на климата. С него ще се създаде свободна зона за търговия, която ще обхване 635 милиона души и почти една трета от общия световен БВП. Очаква се то да влезе в сила през февруари 2019г.  \r\nСпоразумението за стратегическо партньорство е първото досега двустранно рамково споразумение между ЕС и Япония.", "date": "2018.12.13", "title": "ЕК: Седмичен бюлетин: Споразуменията за партньорство между ЕС и Япония"}
{"url": "http://www.focus-news.net/news/2018/12/13/2601522/pregled-na-mezhdunarodnite-novini-do-18-chasa-agentsiya-fokus.html", "text": "Френската полиция стартира операция в южната част на Страсбург, където във вторник 29-годишен мъж откри стрелба на традиционния коледен базар край катедралата. \r\nКъм настоящия момент няма официално потвърждение за това, че операцията е свързана с нападението, при което загинаха трима души, а 13 други бяха ранени. Съобщава се, че полицейските части са блокирали няколко улици в квартал „Нойдорф“, разположен в непосредствена близост до центъра на Страсбург.  \r\nПовече от 700 членове на френските сили за сигурност са задействани за издирване на 29-годишния Шериф Шекат, заподозрян за атаката в източния френски град. \r\n***  Германската полиция продължава издирването на заподозрения за нападението срещу традиционния коледен базар в Страсбург, един от най-старите в Европа, съобщава националният ежедневник   Die Frankfurter Allgemeine Zeitung , като пояснява, че усилията на правоохранителните органи на ФРГ са насочени към граничната зона с Франция.  \r\nОт редакцията поясняват, че в германският граничен град Кел и околностите му е засилено полицейското присъствие. Проверяват се превозни средства, включително тези на публичния транспорт. Задействани са и спецчасти. \r\nПо последни данни загиналите при стрелбата в Страсбург са три. Четвърта жертва се намира в състояние на мозъчна смърт. \r\n***  КФОР поясни, че войските му провеждат „редовни тренировъчни дейности“ в северната част на Косово, след като медиите съобщиха, че колона бронетранспортьори се придвижва към северната част на най-младата държава на Балканите, съобщава електронното издание на прищинския ежедневник  Gazeta Express . \r\nДействията на КФОР, извършени само един ден преди парламентът в Прищина да гласува за трансформацията на Косовските сили за сигурноств армия предизвика реакция от страна на политиците на сръбската общност в страната, които увериха, че местното население се чувства заплашено от засиленото присъствие на КФОР на север. След медийните доклади КФОР реагира, като заяви, че става въпрос за редовна тренировъчна дейност, насочена към поддържане на войските в готовност за бързо разгръщане в Косово, в съответствие с Резолюция 1244 на Съвета за сигурност на ООН. „Конвоите бяха придвижени вчера към Призрен, а днес към Северна Косово\",  се подчертава в изявление на КФОР. \r\n***  Министърът на външните работи на международно признатото правителство на Йемен Халед ал-Ямани предупреди, че постигнатото под егидата на ООН споразумение за изтегляне на бунтовниците от пристанищния град Ходейда е „хипотетично“ до неговото прилагане, предава  AFP . \r\n„Предполагаме, че другата страна ще се оттегли\", подчерта дипломатът. \r\nПо-рано през деня бе съобщено, че изтеглянето на въоръжените сили от йеменското пристанище Ходейда, ще се случи „в рамките на дни“. „Планът е за изтегляне най-напред от трите пристанища, в рамките на няколко дни, а след това и от града\", поясни специалният представител на ООН за Йемен Мартин Грифитс пред репортери. \r\nДоговореното от двете страни в преговорите изтегляне е от решаващо значение за предоставяне на хуманитарна помощ на бедстващото население, допълни Грифит. \r\n***  След като президентът на Турция Реджеп Тайип Ердоган даде сигнал за операция на турската армия в района източно от река Ефрат в Сирия, незабавно дойде и отговорът от САЩ, пише вестник „Газете Дувар”. Той е лаконичен и категоричен: „Оценяваме подобно действие като неприемливо”. Говорителят на Пентагона Шон Робъртсън заяви, че „всякаква едностранна военна операция в Североизточна Сирия, особено в райони с американско военно присъствие, се оценява като силно обезпокоителна.” „Предприемането на подобни  стъпки са категорично неприемливи.”, уточнява още говорителят на Пентагона, цитиран от  „Газете Дувар”. \r\n***  Запасният генерал Али Ер оценява като „неочаквани” изявленията на президента Реджеп Тайип Ердоган за провеждането в рамките на няколко дни на мащабна военна операция на турската армия в Северна Сирия в района източно от река Ефрат, пише вестник  „Джумхуриет” . Генералът обръща внимание, че една предварително заявена военна операция просто няма как да се извърши. „Силно показателно и многозначително е самото време за оповестяване. Може да се оцени като продължение на силното противопоставяне и напрежение през последните години по време на избори. … Иначе по принцип подобна операция наистина трябва да се проведи заради проблема с „опазването и оцеляването” на Турция.  Считам обаче, че при сегашните  атмосферни условия и характера на местността, подобна операция на турските въоръжени сили е неуместна. Висшето ръководство на турската армия и министърът на националната отбрана са си направили нужните изводи и оценки. … Ако президентът заявява, че ще започне такава операция, това показва само едно – тя няма как да започне. Всички военни знаят, че една предварително обявена операция не може да бъде проведена. Освен това, тамошната операция няма да бъде една проста операция. Като се отчита широчината и особеностите на местността, това изисква продължително съсредоточаване, значителни резерви и свежи подкрепения.”, посочва още запасният генерал, цитиран от „Джумхуриет”. \r\n***  Вестник  The Jerusalem Post   съобщава за „опустошителен терористичен атентат“ на Западния бряг, в резултат на който са загинали двама военнослужещи в Израелските отбранителни сили, а други двама са сериозно ранени.  \r\nАтаката е извършена от палестинец, който е слязъл от превозно средство и е открил стрелба. След това той е избягал от мястото на произшествието. Израелската армия е стартирала незабавно издирването му. Уточнява се, че автомобилът му е бил намерен край Рамала, столицата на Палестинската автономия.  \r\nГиват Асаф, мястото на атаката, е основно кръстовище, разположено на два километра южно от селището Офра на Западния бряг, където е неделя при нападение бяха  ранени седем души – войници на 20-годишна възраст.  \r\nСлед атаката израелската армия затвори достъпа до Рамала и изпрати подкрепления в района, поясни говорител на армията. „Автомобил спря и поне един заподозрян слезе и откри стрелба срещу цивилни и войници\", поясниха военните, като добавиха, че заподозреният е влязъл в колата си, преди да избяга от местопроизшествието. Не е ясно дали войските на място са открили огън срещу автомобила, с който е избягал нападателят.  \r\nОт редакцията припомнят, че през 2018 г. при общо седем нападения на Западния бряг загинаха 11 души. \r\n***  Държавният глава на Сърбия Александър Вучич заяви, че намерението на Прищина да създаде армия е в разрез с Резолюция 1244 на Съвета за сигурност на ООН и допълни, че задължение на КФОР е да разпусне тази армия, предава македонската информационна агенция  „Макфакс“ . \r\nВучич подчерта, че косовският въпрос е „най-голямата мъка“ за сърбите, най-вече заради ходовете на Прищина и намеренията й за формиране войска. \r\n„Задължението на КФОР е да разпусне армията. Но това няма се случи, КФОР ще каже, че всичко се е променило след обявяването на независимостта на Косово\", изрази увереност Вучич, добавяйки, че това поставя Белград в много трудна ситуация. Същевременно той подчерта, че Сърбия ще направи всичко по силите си, за да помогне за запазването на мира в Косово.  \r\nПрезидентът на западната ни съседка отправи и призив към международната общност: „Не унижавайте Сърбия и сръбския народ, защото това няма да бъде позволено нито от сръбския народ, нито от Сърбия\". \r\n***", "date": "2018.12.13", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/12/13/2601523/gd-granichna-politsiya-trafikat-na-tovarni-avtomobili-e-intenziven-v-dvete-posoki-na-gkpp-kulata-a-na-gkpp-kapitan-andreevo-i-gkpp-dunav-most-ruse-na-izhod-ot-stranata.html", "text": "Трафикът на товарни автомобили е интензивен в двете посоки на ГКПП \"Кулата\" на българо-гръцката граница, а на ГКПП \"Капитан Андреево\" на българо-турската и ГКПП \"Дунав мост-Русе\" на българо-румънската - на изход от страната, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" .  \r\nФериботът при Свищов временно е преустановил курсовете си по технически причини. \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.12.13", "title": "ГД \"Гранична полиция\": Трафикът на товарни автомобили е интензивен в двете посоки на ГКПП \"Кулата\", а на ГКПП \"Капитан Андреево\" и ГКПП \"Дунав мост-Русе\" - на изход от страната"}
{"url": "http://www.focus-news.net/news/2018/12/13/2601524/burgas-duhoviyat-orkestar-shte-iznese-koleden-kontsert-v-doma-na-neftohimika-na-15-dekemvri.html", "text": "Бургаският духов оркестър с диригент Анастас Камиларов отправя покана към всички бургазлии да се включат в коледния концерт - матине, който музикантите ще изнесат по повод предстоящите празници. Той ще се проведе в Дома на нефтохимика на 15 декември, неделя, от 11.30 часа. Това съобщиха от пресцентъра на  Община Бургас . Входът е свободен.  \r\nВ празничния концерт на Бургаския духов оркестър участие ще вземат смесен хор и солисти от класовете по поп и джаз пеене в НУМСИ \"Проф. П. Владигеров\" - Бургас.  \r\nВ програмата зрителите ще чуят произведения на Джон Мос, Франк Лоезер, Мат Еми, Глен Милър, Хенри Бети, Роджър Холмс, Джеймс Петерик, Пол Кук и други. \r\nБургаският духов оркестър е професионален концертен състав с богат репертоар. Диригент на оркестъра до април 2014 година е Иван Ганев, до май 2018 е Христо Кожухаров, а сега музикантите са под ръководството на Анастас Камиларов. \r\nОт своето формиране досега съставът развива оживена концертна дейност - самостоятелни концерти в зала и на открито, участия в шоу програми, народни празници и веселия. Бургаският духов оркестър е носител на наградата \"Златна лира\" на Съюза на музикалните и танцови дейци в България.", "date": "2018.12.13", "title": "Бургас: Духовият оркестър ще изнесе коледен концерт в Дома на нефтохимика на 15 декември"}
{"url": "http://www.focus-news.net/news/2018/12/13/2601511/s-11-glasa-za-i-11-vazdarzhali-se-zdravna-komisiya-othvarli-promenite-v-zakona-za-lechebnite-zavedeniya-svarzani-s-preobrazuvaneto-na-bolnitsa-lozenets.html", "text": "Със 11 гласа „за“ и 11 „въздържали се“ Здравна комисия отхвърли промените в Закона за лечебните заведения, свързани с преобразуването на болница „Лозенец“, предаде репортер на  Агенция „Фокус“ . Окончателното решение за приемане или отхвърляне на законопроекта ще бъде взето от пленарна зала. Законопроектът е внесен на 22 ноември 2018 г. от Министерски съвет. Идеята на промените е свързана с преобразуването на болница „Лозенец“ в болница за многопрофилно лечение на деца. Текстовете на закона предвиждат отмяна на разпоредбата, според която болница „Лозенец“ е лечебно заведение към Министерския съвет и второстепенен разпоредител с бюджет по бюджета на Министерския съвет. Това е единственото лечебно заведение, на което статутът е определен на законово ниво.  \r\nДеница КИТАНОВА", "date": "2018.12.13", "title": "С 11 гласа „за“ и 11 „въздържали се“ Здравна комисия отхвърли промените в Закона за лечебните заведения, свързани с преобразуването на болница „Лозенец“"}
{"url": "http://www.focus-news.net/news/2018/12/13/2601525/ministar-kiril-ananiev-vchera-evropeyskata-komisiya-po-bezpretsedenten-nachin-bez-zabelezhki-i-dopalnitelni-vaprosi-odobri-proekta-za-modernizatsiya-na-speshnata-meditsinska-pomosht.html", "text": "Вчера Европейската комисия по безпрецедентен начин, без забележки и допълнителни въпроси, одобри проекта за модернизация на спешната медицинска помощ, който е най-големият инфраструктурен проект в сферата на здравеопазването за настоящия програмен период 2014-2020 г. В официално съобщение на ЕК комисарят по въпросите на регионалната политика Корина Крецу заяви: „Този проект, финансиран от ЕС, значително ще подобри качеството и достъпността на здравеопазването в България. Той е нагледно доказателство за практическата полза от политиката на сближаване като средство за осигуряване на по-добра защита за нашите граждани. Това заяви министърът на здравеопазването Кирил Ананиев по време на блиц контрола на днешното заседание на Комисията по здравеопазване към Народното събрание, съобщиха от пресцентъра на  министерството .  \r\n„В официалното съобщение на ЕК се казва още, че 71 милиона евро от фондовете на политиката на сближаване ще финансират подобряването на оборудването, ефективността и достъпността на спешните здравни услуги в България“, посочи още Ананиев. Това ще стане в изпълнение на проект № BG16RFOP001-4.001-0001-С001 „Подкрепа за развитие на системата за спешна медицинска помощ“.  Проектът, който се осъществява с финансовата подкрепа на Оперативна програма „Региони в растеж“ (ОПРР) 2014-2020, съфинансирана от Европейския съюз чрез Европейския фонд за регионално развитие (ЕФРР), ще бъде реализиран на територията на цялата страна чрез строителство (в т.ч. и на нови сгради), реконструкция, ремонт, преустройство и подобряване на достъпа в 237 обекта от системата на спешна медицинска помощ: спешните отделения на 34 лечебни заведения за болнична помощ, 27 центъра за спешна медицинска помощ и разкритите към тях 170 филиала и 6 изнесени екипа; модернизиране на помещенията чрез: доставка на оборудване и обзавеждане на структурите на спешната медицинска помощ; закупуване на 400 нови линейки, оборудвани с медицинска техника и апаратура за спешна помощ.  \r\nЦелта е осигуряването на качествен, равнопоставен и навременен достъп до услугите на спешната медицинска помощ на гражданите на Р България и на пребиваващите на нейната територия.  \r\nОбщата стойност на Проект № BG16RFOP001-4.001-0001-С001 „Подкрепа за развитие на системата за спешна медицинска помощ“, бенефициент по който е Министерството на здравеопазването, е 163 897 815,62 лв., от които безвъзмездната финансова помощ е в размер на 163 502 132,68 лв.  \r\nСрокът за изпълнението на дейностите по реализацията на проекта е 36 месеца, или до 23 октомври 2021 г.", "date": "2018.12.13", "title": "Министър Кирил Ананиев: Вчера Европейската комисия по безпрецедентен начин, без забележки и допълнителни въпроси, одобри проекта за модернизация на спешната медицинска помощ"}
{"url": "http://www.focus-news.net/news/2018/12/13/2601527/burgas-aviomuzeyat-v-grada-shte-otkrie-uchenicheski-chlenski-klub-v-nachaloto-na-2019-ta-godina.html", "text": "Авиомузей \"Бургас\" ще открие ученически членски клуб в началото на 2019-та година. Това съобщиха от пресцентъра на  Община Бургас . Идеята за разкриване на авиоклуб е резултат от многобройните срещи, проведени в бургаските училища, на които събудиха интереса в учениците към света на авиацията. \r\nДейността на авиоклуба ще продължи през цялата учебна година, като веднъж месечно ученици от различни бургаски учебни заведения ще бъдат гости в Авиомузей \"Бургас\". Темите и срещите на клуба ще бъдат предварително избрани, а целта им ще бъде да запознаят децата с любопитни и факти и интересни моменти от авиацията. \r\nНа срещите учениците ще имат възможност да се запознаят с професионалисти в областта на авиацията, да разгледат действащи самолети и да чуят лекции от авио експерти. Редовните членове на клуба ще получават членска карта за безплатен достъп до авиомузея, както и актуална информация за различните събития, които се провеждат на територията му. \r\nПрез тази година авиационният музей в Бургас беше посетен от 32 000 души, които се докоснаха до самолетните експонати и до историята на Българска гражданска авиация. През декември авиомузеят ще продължи да работи със следния зимен график - от сряда до неделя от 9:00 до 17:00 часа. \r\nАвиомузей \"Бургас\" ще очаква своите гости и през коледните и новогодишни празници. Всеки, който желае да посети самолетната експозиция, е необходимо да направи предварителна заявка на тел.: 0885 108 225 или на официалната  .", "date": "2018.12.13", "title": "Бургас: Авиомузеят в града ще открие ученически членски клуб в началото на 2019-та година"}
{"url": "http://www.focus-news.net/news/2018/12/13/2601518/afp-frenskata-politsiya-provezhda-operatsiya-v-yuzhnata-chast-na-strasburg.html", "text": "Френската полиция стартира операция в южната част на Страсбург, където във вторник 29-годишен мъж откри стрелба на традиционния коледен базар край катедралата, предава репортер на  AFP . \r\nКъм настоящия момент няма официално потвърждение за това, че операцията е свързана с нападението, при което загинаха трима души, а 13 други бяха ранени. Съобщава се, че полицейските части са блокирали няколко улици в квартал „Нойдорф“, разположен в непосредствена близост до центъра на Страсбург.  \r\nПовече от 700 членове на френските сили за сигурност са задействани за издирване на 29-годишния Шериф Шекат, заподозрян за атаката в източния френски град.  Тереза Герова", "date": "2018.12.13", "title": "AFP: Френската полиция провежда операция в южната част на Страсбург"}
{"url": "http://www.focus-news.net/news/2018/12/13/2601526/aktualna-patna-obstanovka.html", "text": "Информация за състоянието на републиканските пътища към 17.30 часа, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от - 4° до + 10°. \r\nВремето над страната е ясно на места с разкъсана облачност. \r\nСлаб вятър духа в областите: Добрич, Силистра, Разград, Пазарджик, Смолян, В.Търново, Бургас, Перник и Видин. \r\nПътните настилки са предимно сухи, на места мокри, по усойните и планински райони частично заснежени или заледени, обработени и проходими при зимни условия. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n• За движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n• За движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 15.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението в участъка Маринка – Панчарска рампа от км 255+000 до км 268+000 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок до 14.12.2018 г.  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nПът ІІІ-6041: Движението по път ІІІ-6041 Бобораци – Жедна Кондофрей – Гълъбник – гара Гълъбник – Долна Диканя Даскалово – Дупница от км 11+465 до км 17+000 е ограничено поради СМР на железопътен прелез.  \r\nОбходен маршрут: път I-1 „София – Кулата“ от км 307+940 до км 314+520 и общински път PER2129. Срок до 14.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица до 31.12.2018 г.. Срок  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-16: Движението по път II-16 Мездра – София при с. Томпсън от км 57+000 до 58+000 се осъществява в една лента поради извършване на сондажни работи в лентата посока София. Движението се извършва двупосочно в лентата посока Мездра. Срок до 14.12.2018 г. в часовия интервал от 09:30 до 16:00 часа. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 21.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът  III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5503: Движението по път III-5503 Златаре – Бояджик от км15+000 до км 23+000 се осъществява двупосочно в една лента, поради изсичане на храсти. Участъкът е сигнализиран с пътни знаци. Срок до 15.12.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.13", "title": "Актуална пътна обстановка"}
{"url": "http://www.focus-news.net/news/2018/12/13/2601528/toplofikatsiya-sofiya-prisaedini-2922-novi-potrebiteli-prez-2018g.html", "text": "Ноемврийските сметки за парно в София вече са достъпни в Интернет и в центровете за обслужване на клиенти. „Топлофикация София“ ЕАД  присъедини през 2018г. към топлопреносната си мрежа нови 111 жилищни и офис сгради с 2 922  абонати, съобщиха от пресцентъра на  дружеството . Потребителско проучване показва, че централизираното топлоснабдяване е предпочетен начин на отопление, защото е безопасен, енергоефективен, финансово изгоден и отговаря на изискванията за опазване на околната среда. Сметките за отопление и топла вода за месец ноември вече са предадени от топлинните счетоводители и от 14 декември са на разположение на столичани на Интернет страницата на дружеството – www.toplo.bg  и в центровете за обслужване на клиенти на „Топлофикация София”. Отоплителен сезон 2018-2019 г. стартира на 7 ноември, така че в този месец има по-малко дни с отопление, за разлика от миналия месец ноември. По данни на НИМХ през ноември 2018 г., средната температурата е +6 градуса, докато  през същия месец на миналата година средномесечната температура е била +5,9 градуса. По тази причина, въпреки определената от КЕВР по-висока цена на топлинната енергия за новия отоплителен сезон, но поради по-малкия брой дни с отопление, сметките на потребителите за м. ноември 2018 г. са в по-голямата си част съотносими с тези за същия месец на предходната година. Близо 70% от абонатите имат месечни сметки за отопление и топла вода до 50 и до 100 лв. Припомняме, че изчисленията на месечните сметки за парно се извършват на базата на отчетената реална консумация във всеки отделен имот през предходния отоплителен сезон, отразена в окончателната изравнителна сметка за периода 1.05.2017 - 30.04.2018 г. Всеки клиент може да провери тези данни в индивидуалната си изравнителна сметка, получена от топлинния си счетоводител. Изключение правят абонатите, които имат месечно отчитане на уредите за дялово разпределение. Напомняме, че прогнозните дялове за следващия отоплителен сезон за всеки имот също се определят от топлинния счетоводител и са отразени в индивидуалната изравнителна сметка.  \r\nКлиентите на „Топлофикация София“ ЕАД могат да се ориентират за характера на потреблението в сградата и  имота си от информационната част, публикувана на гърба на фактурата им. \r\nЗа допълнителна информация и при възникнали въпроси може да се свържете с нас на www.facebook.com/www.toplo.bg и на телефон 0 700 11 111.", "date": "2018.12.13", "title": "\"Топлофикация София\" присъедини 2922 нови потребители през 2018г."}
{"url": "http://www.focus-news.net/news/2018/12/13/2601530/predstoyashti-sabitiya-v-stranata-za-14-dekemvri-agentsiya-fokus.html", "text": "***   \r\nОт 09.00 часа ще се проведе заседание на Народното събрание.  \r\n***   \r\nВицепремиерът и министър на външните работи Екатерина Захариева ще приеме в сградата на Министерския съвет (МС) заместник държавния секретар на САЩ Джон Съливан, който е на двудневно работно посещение в страната. След края на срещата, в 16.15 часа, министър Екатерина Захариева и заместник държавният секретар Джон Съливан ще направят съвместни изявления за медиите в Гранитна зала на МС.    \r\n***   \r\nОт 11.00 часа министърът на труда и социалната политика Бисер Петков ще даде брифинг, на който ще представи основните резултати от дейността на Министерството на труда и социалната политика през 2018 г. и водещите приоритети в работата на министерството през 2019 г.  \r\n***   \r\nОт 09.00 часа в зала „София“ в сградата БЧК на бул. „Джеймс Баучер“ 76 ще започне обучителен курс по оказване на първа долекарска помощ за служителите от „Специализирани полицейски сили  за опазване и възстановяване на обществения ред“ (ОСПСОВОР) към Столична дирекция на вътрешните работи.  \r\n***   \r\nОт 09.30 часа в Заседателната зала на Институт по Математика и Информатика, бл. 8 в кампуса на БАН на  ул. „акад. Георги Бончев“ ще се проведе пресконференция на тема „Превенция на рисково поведение на пътя“. \r\n***   \r\nОт 09.30 часа ще започне седмичното заседание на Съдийската колегия към Висшия съдебен съвет. \r\n***   \r\nОт 09.30 часа 8-и състав на Специализирания наказателен съд ще заседава по делото „КТБ“. \r\n***   \r\nОт 09.30 часа 15-и състав на Софийски градски съд ще заседава по делото срещу Роман Логвиненко, обвинен, че е организирал нападението над Алексей Петров. \r\n***   \r\nОт 09.30 часа 4-и състав на Софийски градски съд ще заседава по делото срещу Валентин Димитров. \r\n***   \r\nОт 10.00 часа в киносалона на ВМА ще се проведете 69-тия извънреден Събор на Българския лекарски съюз, на който Съсловната организация трябва да реши дали ще подпише или не Анекса към НРД 2018 г. \r\n***   \r\nОт 10.00 часа къщата музей „Димитър Димов” към Националния литературен музей ще отбележи Деня на ветеринарните специалисти с тематична беседа, свързана с основоположниците на ветеринарната наука в България Димитър Димов. \r\n***   \r\nОт 10.00 часа в в малката зала Арена Армеец ще се проведе Коледен спортен празник под надслов „Да подкрепим колективните спортове“. \r\n***   \r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за образуване и ръководене на организирана престъпна група. \r\n***   \r\nОт 10.00 часа 13-и състав на Специализирания наказателен съд ще заседава по делото срещу Йордан Ш., на когото е повдигнато обвинение за безстопанственост. \r\n***   \r\nОт 10.30 часа в заседателната зала на НАТФИЗ „Кръстьо Сарафов“ ще се проведе юбилейна научна конференция – „Българският театър – традиции и нови посоки“ по повод 70-годишнината на Академията. \r\n*** \r\nОт 10.30 часа в хотел КООП ще се проведе информационна среща в в изпълнение на договор за предоставяне на безвъзмездна финансова помощ по Оперативна програма „Добро управление“  \r\nбюджетна линия с наименование „Обезпечаване и подпомагане дейността на дирекция АФКОС при работата ѝ по ЕСИФ“.  \r\n***   \r\nОт 11.00 часа в горното фоайе на Сатиричния театър ще бъде открита изложбата „Невена и сатирата“. Експозицията е посветена на 80-годишнината от рождението на Невена Коканова. \r\n***   \r\nОт 11.00 часа 17-и състав на Специализирания наказателен съд ще заседава по делото срещу Валентин Х., Николай И. и др., на които са повдигнати обвинения за образуване и ръководене на организирана престъпна група. \r\n***   \r\nОт 12.00 часа в зала 108 в Българската народна банка ще се състои пресконференция за представяне на нова банкнота от 100 лева. \r\n***   \r\nОт 13.30 часа в ботаническата градина при СУ „Св. Климент Охридски“ на ул. „Московска“ №49 ще бъде открит „Коледен ботанически базар“. \r\n***   \r\nОт 13.30 часа 10-и състав на Специализирания наказателен съд ще заседава по делото срещу Кольо К., Мариета В. и др., на които са повдигнати обвинения за образуване и ръководене на организирана престъпна група. \r\n***   \r\nОт 13.30 часа 3-ти състав на Специализирания наказателен съд ще заседава по делото срещу Иво М. и Веселин Д., на които са повдигнати обвинения за образуване и ръководене на организирана престъпна група. \r\n***   \r\nОт 14.00 часа на брифинг в Комисията за енергийно и водно регулиране ще бъдат разяснени основните констатации и изводи в Сравнителния анализ на ВиК сектора за 2017 година, приет на заседание на регулатора на 13.12.2018 г. \r\n***   \r\nОт 14.00 часа 7-и състав на Специализирания наказателен съд ще заседава по делото срещу Александър Т. и Красимир Н., на които са повдигнати обвинения за участие в ръководството на организирана престъпна група. \r\n***   \r\nОт 15.00 часа пред посолството на САЩ в София АБВ-Младежи организират акция в защита на националните и енергийни интереси на България. \r\n***   \r\nОт 18.00 часа пред Съдебната палата Народно социално движение организира митинг-протест срещу репресиите над бившия кмет на район „Младост“ Десислава Иванчева и заместник-кмета Биляна Петрова. \r\n***   \r\nОт 18.00 часа в Галерия „Васка Емануилова“ ще бъде открита изложбата „Близката чужденка“ на голямата българска художничка Лика Янко. \r\n***   \r\nОт 18.30 часа в в Литературен клуб „Перото“ ще се проведе творческа вечер с Данаил Налбантски. \r\n*** \r\nОт 19.00 часа в кино „Люмиер Лидл“ ще се състои детско коледно представление на балет и танцов театър „Коломбина“. \r\n***   \r\nОт 19.00 часа в зала 1 на НДК  ще се състои симфоничният концерт „Виртуозите“. \r\n***   \r\nОт 19.30 часа в Арт център Steppenwolf (бул. „Васил Левски“ №150) ще бъде представен проектът „Дописване на обекти 2018“ – изложба и литературно четене  \r\nна студенти и преподаватели от Нов български университет. \r\n***   \r\nОт 20.00 часа в Клуб 1 в НДК ще се проведе церемонията по връчването на наградите „Златен лъв 2018”. \r\n***   \r\nОт 18.00 часа, в Градската библиотека ще се състои изложба на асеновградските художници и приложници, озаглавена „Коледна палитра“. \r\n***   \r\nОт 13.30 часа в Аулата на Югозападния университет „Неофит Рилски“ ще се проведе . благотворително коледно тържество „Повярвай в доброто“. \r\n***   \r\nЗа трета поредна година „БДЖ-Пътнически превози” ЕООД ще подкрепи националната инициатива „Коледа за всяко дете”, която традиционно се организира от Националното сдружение на сираците в България (НССБ). Дядо Коледа ще пътува във влак, който се движи по маршрут от Брусарци до Лом. Влакът ще потегли от Брусарци в 12.10 часа и ще пристигне на гара Лом в 12.30 часа. \r\n***   \r\nОт 11.00 часа в Спортна зала „Бойчо Брънзов” ще се се проведе традиционният „Бал на спортиста“, организиран от Спортно училище „Юрий Гагарин“. \r\n***   \r\nОт 17.00 часа в зала 221 на Органичен Корпус на Университет „Проф. д-р Асен Златаров“ ще започне хакатон за софтуерни приложения на тема „Активен Бургас“. \r\n***   \r\nОт 11.00 часа в Щаба на Военноморските сили ще се проведе благотворителен коледен базар. Военнослужещи и цивилни служители ще приготвят и представят различни кулинарни специалитети и ръчно изработени сувенири. Събраната сума от разпродажбата им ще бъде преведена по сметката на фондация „Деца на Българската армия” и на деца на военнослужещи от ВМС, загинали при изпълнение на служебния си дълг. \r\n***   \r\nОт 11.00 часа пред Фестивален и конгресен център – Варна ще започне събитието на „Улицата на готвачите“, ккоето цели да покаже, че уличната храна може да бъде креативна, вкусна и забавна, както и полезна.  \r\n***   \r\nОт 11.00 часа пред СОУПЧЕ „А.С. Пушкин“ ще бъде открита четвъртата рампа за деца с двигателни проблеми, монтирана със съдействието на фондация „Усмивката“. \r\n***   \r\nОт 18.00 часа в Изложбена зала „Ателие Георги Велчев“, филиал на Градска художествена галерия-Варна/Varna City Art Gallery се открива експозицията „Четиринадесет художници“ с творби на варненски творци. \r\n***   \r\nОт 18.30 часа от Община Варна ще започне протестно шествие „Поход за живот 2“ с искане за по-голяма присъда за шофьора, причинил смъртта на балетиста Мартин Чикалов и законодателни промени за отмяна на съкратеното съдебно следствие при тежки престъпления. \r\n***  \r\nОт 10.00 часа в Регионална библиотека „П.Р.Славейков“ ще бъде получено дарение на 100 книги от международен клуб.  \r\n***  \r\nОт 10.30 часа в ЦСРИ за възрастни и лица с увреждания над 18 години ще се проведе Коледен празник.  \r\n***  \r\nОт 15.30 часа в голяма зала на Община Велико Търново ще се проведе Коледен концерт за Клуба на пенсионера.  \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на Есенен салон на великотърновските художници  „Отражения“. \r\n***  \r\nОт 18.00 часа в Читалище „Искра“  ще бъде представен „Коледа, здравей!“ - спектакъл на участниците в Театрално студио „Усмивка“.  \r\n***  \r\nОт 18.00 часа в зала 30 на Младежки дом ще се проведе Коледен концерт на учениците по пиано с преподавател Светлана Арнаудова.   \r\n***  \r\nОт 19.00 часа в МДТ \"Константин Кисимов\" ще бъде представен „Няма да платим“ по Дарио Фо – театрален спектакъл. \r\n***   \r\nОт 09.00 часа в Спортна зала „Фестивална” ще се проведе Коледен баскетболен турнир 3х3 - състезание за ІV-V кла. \r\n***   \r\nОт 13.00 часа заместник-кметът на Община Видин Венци Пасков ще награди победителите от коледния турнир по лека атлетика, който ще се проведе в закритата лекоатлетическа писта в близост до стадион \"Георги Бенковски\".   \r\n***   \r\nОт 17.00 часа в Детския отдел на Регионална библиотека „Михалаки Георгиев” ще се проведе Коледно тържество. \r\n***   \r\nОт 17.30 часа в залата за изяви на Регионална библиотека „Михалаки Георгиев” ще бъде представена изложба на дървени авторски играчки на Иван Чалъков. \r\n***   \r\nОт 18.00 часа в залата  на Симфониета – Видин ще се проведе благотворителен Коледен спектакъл на ППМГ „Екзарх Антим I”.  \r\n***   \r\nОт 17.30 часа в Кино „Метропол“ ще бъде излъчен филмът „Момчето си отива“. В града ще гостуват четирима актьори, участници в емблематичния филм „Момчето си отива“ - това са изигралият главния герой в българската класика /Ран/ - Филип Трифонов, влюбената в него съученичка Марияна -  Сашка Братанова, както и актьорите Николай Атанасов - Шуши и Николай Ламбрев, приятели на Ран във филма. \r\n***   \r\nОт 17.30 часа в Младежкия дом ще се проведе 9-тият младежки рок фестивал „Рок до края на света…”. \r\n***  \r\nОт 16.00 часа в центъра на селото ще се проведе Детски празник – запалване на светлините на Коледната елха и посрещане на Дядо Коледа с участието на Куклен театър „Весел“ - гр. Велико Търново. \r\n***   \r\nОт 17.30 часа в малката зала на Народно читалище „Просвета-1865“ ще изнесе концерт школата по пиано с ръководител Людмила Куртова. \r\n***   \r\nОт 09.45 часа в залата за презентации на етаж 2 в сградата на Професионална гимназия по ветеринарна медицина \"Проф. д-р Георги Павлов\" на бул. \"25 септември\" №98 ще се проведе заключителна пресконференция по проекта  за реконструкция и модернизация на гимназията. \r\n***   \r\nОт 10.30  часа в СУ „Г.С. Раковски“ ще се състои награждаване на 10-те най-добри спортисти на училището. \r\n***   \r\nОт 10.30 часа в ОУ „Христо Ботев“ ще бъде представен спектакълът „Дядо Коледа, къде си ?“ на Държавен куклен театър „Дора Габе“ – Добрич. \r\n***   \r\nОт 14.00 часа в Младежкия център ще започне тържествен концерт по повод 45 години Професионална гимназия по ветеринарна медицина „Проф. д-р Георги Павлов“. \r\n***   \r\nОт 18.00 часа в Концертна зала „Добрич“ ще започне празничен концерт на Смесен хор „Добруджански звуци“, посветен на 160 години от рождението на Джакомо Пучини.  \r\n***   \r\nОт 18.30 часа в Младежкия център ще започне „Коледно петолиние“ - концерт на Клуб „Пиано“ с ръководител Детелина Захариева. \r\n***   \r\nОт 17.30 часа ще бъдат запалени светлините на Коледната елха в Клисура. \r\n***   \r\nОт 11.00 часа в Актовата зала на Община Плевен ще се състои поредната церемония по връчването на наградите „Спортист на годината” 2018 на Община Плевен.  \r\n***   \r\nОт 08.30 до 12.30 часа в сградата на Многофункционален социален център към Областен съвет на БЧК – Пловдив ще се проведе традиционната акция по безвъзмездно кръводаряванe. \r\n***   \r\nОт 10.30 часа в Градската художествена галерия ще се проведе благотворителен Коледен базар, организиран от Центъра за настаняване от семеен тип за деца към пловдивския общински Комплекс за социални услуги „Св. Св. Константин и Елена“. \r\n***   \r\nОт 15.30 часа в Център за деца лишени от родителски грижи „Олга Скобелева“ ще бъде открита кампанията „SOS- Грижа без граници!“. \r\n***   \r\nОт 16.00 часа в къщата музей на Христо Г. Данов на ул. „Митрополит Паисий” № 2 ще бъде открита изложба, посветена на Константин Иречек (1854 – 1918).  \r\n***   \r\nОт 17.00 часа в залата на СУ „Черноризец Храбър“ ще се проведе Коледен благотворителен концерт, организиран от учениците,  в помощ на отделението по неонатология към УМБАЛ-Пловдив. \r\n***   \r\nОт 11.00 часа в Регионалния исторически музей ще се състои пресконференция, на която ще бъде представено ново помагало, издадено в рамките на проект „Предметите говорят“ на музея. \r\n***   \r\nОт 18.00 часа в зала 1 на Родопския драматичен театър „Николай Хайтов” ще се проведе Коледен концерт на талантите от Музикалното училище по фолклорни изкуства „Широка Лъка”. \r\n***   \r\nОт 10.00 часа в НЧ „Напредък-1869“ ще започне „Зимни празници с мед и песен“- изложение на мед и пчелни продукти, от 17.00 часа е предвиден концерт „Коледни искри“.  \r\n***   \r\nОт 10.00 часа в РБ „Ст. Чилингиров“  ще се състои отчитане на конкурса за най-красива коледна рисунка и най-добро коледно пожелание и представяне на изложба с участвалите творби. От 10.30 часа ще започне Коледно-новогодишното шоу с Театър „Арти” – Варна.  \r\n***   \r\nОт 12.30 часа в Регионлания пресклуб на БТА ще се проведе пресконференция на  \r\nГрупата общински съветници „За Шумен“ по повод проблемите с водата в областния град. \r\n***   \r\nОт 14.30 часа в зала 203 на общината ще се проведе заседание на „ПК „Бюджет и финанси“.  \r\n***   \r\nОт 16.00 часа в зала 203 на общината ще се проведе заседание на ПК „Екология и селско стопанство”.", "date": "2018.12.13", "title": "Предстоящи събития в страната за 14 декември (Агенция „Фокус“)"}
{"url": "http://www.focus-news.net/news/2018/12/13/2601531/komisiyata-za-energiyno-i-vodno-regulirane-shte-razyasni-osnovnite-konstatatsii-i-izvodi-v-sravnitelniya-analiz-na-vik-sektora-za-2017-g-na-14-dekemvri.html", "text": "В Комисията за енергийно и водно регулиране (КЕВР) ще бъдат разяснени основните констатации и изводи в Сравнителния анализ на ВиК сектора за 2017 г. на 14 декември, приет на заседание на регулатора на 13 декември 2018 г. Това съобщиха от пресцентъра на  комисията . Анализът ще бъде представен от Ивайло Касчиев, директор на Дирекция „Водоснабдителни и канализационни услуги“ в КЕВР. Брифингът ще се състои от 14.00 ч. в Зала № 5 - ет. 5.", "date": "2018.12.13", "title": "Комисията за енергийно и водно регулиране ще разясни основните констатации и изводи в Сравнителния анализ на ВиК сектора за 2017 г. на 14 декември"}
{"url": "http://www.focus-news.net/news/2018/12/13/2601534/aktsenti-v-sutreshniya-blok-dobro-utro-balgariya-na-radio-fokus-na-14-dekemvri.html", "text": "Ще се върнем години назад, за да си припомним как беше създадена Камарата на строителите, кои структури допринесоха за нейното развитие и утвърждаване. Ще стигнем и до днешно време, когато браншът усеща натиск, а депутатите имат разнопосочни искания, свързани с отрасъла. В сутрешния блок „Добро утро, България“ на  Радио „Фокус“  ще разговаряме с Асен Гагаузов, министър на регионалното развитие и благоустройството в периода от 2005 до 2009 г., при управлението на „Тройната коалиция“, и народен представител в 39-то, 40-то и 41-то Народно събрание. \r\nПрезидентът Румен Радев организира дискусия за прозрачни избори. Поводът – промени в Изборния кодекс. Бяха поканени всички парламентарно представени партии, но присъстваха само депутати от БСП и ДПС. ГЕРБ, „Обединени патриоти“ и „Воля“ не отидоха при държавния глава. Участие взеха организации, ангажирани с провеждането, организацията и сигурността на изборния процес. За намеренията на президента и управляващите, взетите решения и предвиждани промени за Изборния кодекс ще разговаряме с политолога Първан Симеонов. \r\nОтбелязваме международния ден на ветеринарния лекар. Какви са предизвикателствата пред професията? За прилаганите медицински знания в областта на ветеринарната медицина у нас, очакваме коментар от кмета на Свищов Генчо Генчев. \r\nКоледа е време за благодарност, щастие и любов. Макар, че тези чувства се насърчават през цялата година, те изглежда се повишават по време на празниците. И какъв по-добър начин да изпитаме коледната магия, отколкото да посетим магическите представления в театъра, балета или операта. Повече по темата ще научим от репортера ни във Варна Бояна Атанасова. Започнете деня информирани! Тези и още теми – в „Добро утро, България“, от 06.00 до 10.00 часа на 14 декември, с водещ Йоланда Пелова.", "date": "2018.12.13", "title": "Акценти в сутрешния блок „Добро утро, България“ на Радио „Фокус“ на 14 декември"}
{"url": "http://www.focus-news.net/news/2018/12/13/2601532/stoyan-mirchev-bsp-upravlyavashtite-shte-zagubyat-izborite-i-to-ne-s-malko-zatova-otlozhiha-mashinnoto-glasuvane.html", "text": "Управляващите ще загубят изборите и то не с малко и затова отложиха машинното гласуване. Това каза народният представител от ПГ на „БСП за България“ Стоян Мирчев в интервю за предаването „Червена линия“ на  Радио „Фокус“ . Мирчев коментира, че тепърва предстои с колегите си да обсъдят какви мерки ще предприемат след приемане на промените в Изборния кодекс. „Важното е, че ГЕРБ се опитаха да създадат едно положение, в което нито го приемат, нито го отхвърлят. Те искат да излязат сухи от реката, но това няма как да се случи в конкретната ситуация. В закона ясно е написано, че трябва да е във всички секции. Трябва над 12 хил. машини да има за машинно гласуване. Те оставиха просто едни 1000, за да може да са доволни всички. По този начин те наистина не изпълняват закона“, добави депутатът от БСП.  \r\nСтоян Мирчев допълни, че БСП в момента работи по свои предложения по Изборния кодекс. „Още не сме решили дали ще ги внесем като законопроект или между първо и второ четене на сега приетия закон. Една от идеите ни е да направим така, че най-накрая да се изчистят и тези изборни списъци. В тях от много години се говори, че има прекалено много мъртви души. Те са потенциалът за фалшифициране на едни избори. В сегашния Изборен кодекс трябва ЦИК да има регистър на избирателите. Те също не изпълняват закона. Точно този регистър е една крачка за изчистване на списъците“, каза още Мирчев.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.12.13", "title": "Стоян Мирчев, БСП: Управляващите ще загубят изборите и то не с малко, затова отложиха машинното гласуване"}
{"url": "http://www.focus-news.net/news/2018/12/13/2601529/a1-on-makedoniya-den-predi-glasuvaneto-za-kosovskata-armiya-hashim-tachi-izvarshi-proverka-na-kss.html", "text": "Президентът на Косово Хашим Тачи извърши проверка на Косовските сили за сигурност (КСС), един ден преди гласуването в парламента за тяхната трансформация в армия, предава македонската електронна медия  A1 On . \r\nВ обръщението си в казармата „Адем Яшари\" Тачи, който е главнокомандващ КСС, заяви, че трансформацията им в армията на Косово не представлява опасност за никого. Към членовете на сръбската общност в Косово Тачи се обърна с думите , че „армията на Косово ще бъде защитник на всички граждани\". \r\nЗаседанието на косовския парламент, на който ще се гласува за създаване на армия, е насрочено за петък, 10:00 часа местно време (11:00 часа българско време).  \r\nКосовските сърби, както и официален Белград, категорично се противопоставят на трансформацията, предупреждавайки, че тя застрашава сигурността на страната и на целия регион. \r\nОткрита подкрепа за формирането армия на Косово изразиха официален Вашингтон и Лондон, чрез своите посланици в Прищина, както и командващият на Силите на НАТО Джеймс Фого, който заяви, че съответното решение е суверенно право на Косово. Няколко членове ина НАТО и генералният секретар на НАТО Йенс Столтенберг се противопоставиха на плановете на Прищина, заявявайки, че решението е прибързано.  Тереза Герова", "date": "2018.12.13", "title": "A1 On (Македония): Ден преди гласуването за косовската армия: Хашим Тачи извърши проверка на КСС"}
{"url": "http://www.focus-news.net/news/2018/12/13/2601535/stara-zagora-v-montesori-kashta-provezhdat-zanyatiyata-si-detsata-ot-doma-za-mediko-sotsialni-grizhi-v-selo-buzovgrad.html", "text": "Една от последните придобивки на Дома за медико – социални грижи за деца „Мария Луиза” в село Бузовград е къща Монтесори, която бе оборудвана с дарителски средства, каза за  Радио „Фокус”   Ана Стефанова, психолог в Дома. Тя поясни, че всичко в тази къща е достъпно за децата, всяко нещо е точно създадено и определено за техните потребности в конкретната възраст. Те имат пълната свобода да разполагат със себе си и интереса си. Идеята е Монтесори-учителят да не е обучаващ, а подпомагащ обучението на детето и неговия интерес. В Монтесори къщата в Бузовград всичко е само от естествени материали - дърво, метал и стъкло, пластмаса почти няма. Цялото оборудване е закупено от Русия и е на стойност 50 хиляди лева. В Дома в Бузовград има деца с аутизъм, хиперактивност, генетични заболявания, деца с интервенции заради детска церебрална парализа, които поради дългогодишен престой в болницата не са имали възможност да бъдат адекватно обучавани. „При нас те могат да наваксат своето изоставане. Заниманията са както групови, така и индивидуални, а един Монтесори час трае три астрономически“, каза психологът Ана Стефанова. \r\nСлавяна ГАЙДАРОВА", "date": "2018.12.13", "title": "Стара Загора: В Монтесори къща провеждат занятията си децата от Дома за медико – социални грижи в село Бузовград"}
{"url": "http://www.focus-news.net/news/2018/12/13/2601536/sport-rodzhar-federer-i-rafael-nadal-shte-igrayat-v-edin-otbor-na-leyvar-kap-2019.html", "text": "Рафаел Надал е първият, който ще се присъедини към Роджър Федерер за третото издание на демонстративния турнир „Лейвър Къп“, което ще се проведе в периода 20-22 септември 2019 година в швейцарския град Женева.  \r\nПрез 2017 година Надал и Федерер играха рамо до рамо в турнира и бяха с основна заслуга за успеха на Отбора на Европа. Тази година контузия възпрепятства участието на Надал в турнира, но това на попречи на Федерер и останалите европейския тенисисти да защитят титлата. В състава на отбора бе и най-добрият български тенисист Григор Димитров. Партньор на Федерер в двойките бе световният номер едно Новак Джокович.", "date": "2018.12.13", "title": "Спорт: Роджър Федерер и Рафаел Надал ще играят в един отбор на „Лейвър Къп“ 2019"}
{"url": "http://www.focus-news.net/news/2018/12/13/2601537/burgas-mini-kontsert-na-uchenitsi-ot-natsionalno-uchilishte-za-muzikalno-i-stsenichno-izkustvo-prof-pancho-vladigerov-shte-se-provede-na-teritoriyata-na-avtogara-yug-na-14-dekemvri.html", "text": "На територията на Автогара \"Юг\" в Бургас от 12.00 часа на 14 декември ще се проведе мини концерт, в който ще вземат участие ученици от 4-ти до 6-ти клас на Национално училище за музикално и сценично изкуство \"Проф. Панчо Владигеров\" - Бургас. Това съобщиха от пресцентъра на  Община Бургас .", "date": "2018.12.13", "title": "Бургас: Мини концерт на ученици от Национално училище за музикално и сценично изкуство \"Проф. Панчо Владигеров\" ще се проведе на територията на Автогара \"Юг\" на 14 декември"}
{"url": "http://www.focus-news.net/news/2018/12/13/2601539/washington-examiner-spored-donald-tramp-meksiko-shte-plati-za-granichnata-stena.html", "text": "Държавният глава на САЩ Доналд Тръмп настоява, че Мексико все пак ще покрие разходите, изразходвани за издигането на стена по границата, съобщава американското издание  Washington Examiner , като припомня, че съответното обещание бе заложено в предизборната кампания на 45-тия президент на страната.  \r\nВ съобщение в социалната мрежа „Туитър“, Тръмп подчертава, че новото търговско споразумение, което заменя НАФТА, че спести достатъчно пари, така че Мексико да плати граничната стена на американците.  \r\n„Често казвах: По един или друг начин, Мексико ще плати за стената. Това не се е променило\", увери лидерът на Вашингтон. „Нашата нова сделка с Мексико (и Канада)е много по-добра от старата, така че само с парите, които спестяваме, Мексико плаща за стената!\" \r\nСпоразумението САЩ-Мексико-Канада бе подписано неотдавна и макар Тръмп да подчертава изгодите му, демократите все още настояват да бъдат поискани пет милиарда долара от мексиканците за покриване на разходите за изграждането на граничната стена. \r\nВ рамките на заседание в Овалния офис, което се проведе по-рано тази седмица, Тръмп влезе в спор с лидерите на демократите Рене Нанси Пелоси от щата Калифорния и сенатор Чък Шумер от Ню Йорк, относно финансирането на граничната стена. Тогава Тръмп заяви, че ще бъде „горд\" за блокира работата на правителството, ако демократите не са съгласни със сметката за стената.  Тереза Герова", "date": "2018.12.13", "title": "Washington Examiner: Според Доналд Тръмп Мексико ще плати за граничната стена"}
{"url": "http://www.focus-news.net/news/2018/12/13/2601533/faz-v-bryuksel-be-daden-ofitsialen-start-na-dvudnevnata-sreshta-na-varha-na-es.html", "text": "Държавните и правителствените лидери на 28-те страни от Европейския съюз започнаха двудневната среща на високо равнище в Брюксел, съобщава германският вестник  Die Frankfurter Allgemeine Zeitung , като подчертава, че откриването й е започнало с минута мълчание в памет на жертвите на нападението на коледния базар в Страсбург. \r\nСъответното обяви председателят на Европейския съюз Доналд Туск със съобщение в социалната мрежа „Туитър“. Изявление направи и държавният глава на Франция Еманюел Макрон, който подчерта, че атаката от вторник е насочена не само към Страсбург, но и към всички европейци, тъй като в града живеят граждани на различни страни. \r\nЗа пореден път споразумението за излизането на Великобритания от структурите на Общността ще бъде основна тема на започващата в четвъртък двудневна среща на високо равнище на лидерите на Европейския съюз. Освен Брекзит, през следващите два дни европейските лидери ще обсъдят проблема с мигранцията, отношенията с Русия и ситуацията в еврозоната.  Тереза Герова", "date": "2018.12.13", "title": "FAZ: В Брюксел бе даден официален старт на двудневната среща на върха на ЕС"}
{"url": "http://www.focus-news.net/news/2018/12/13/2601540/ministar-boil-banov-imame-osnovaniya-da-badem-sashtinski-kulturen-tsentar-na-evropa.html", "text": "Ние трябва да бъдем един същински културен център на Европа. Това каза министърът на културата Боил Банов по време на на откриването на изложбата „Аполония Понтийска – по стъпките на археолозите“ в Регионалния исторически музей – София, предаде репортер на  Агенция „Фокус” . Експозицията „Аполония Понтийска – по стъпките на археолозите“ разказва историята на древния черноморски град на територията на днешен Созопол в светлината на археологическите проучвания, провеждани там повече от век и продължаващи и понастоящем. Това е поредният проект от успешния научен и културен обмен между България и Франция. Над 500 артефакта „разказват” за града и прилежащите му територии с неговите институции, архитектура, всекидневен живот, некрополи. Включени са експонати от „Музей Лувър”, Музеен център – Созопол, Национален археологически институт с музей при БАН, Национален исторически музей, Регионален исторически музей – Бургас.  \r\nИзложбата се реализира с финансовата подкрепа на Министерството на културата на Република България, „Музей Лувър” и Френския институт в България и може да се види до 10 март 2019 г. в зала „Временни експозиции” на Регионалния исторически музей – София.  \r\n„Това е поредното голямо събитие, което България прави заедно с родината на културата и изкуството - Франция и в частност с тази уникална институция - Лувър. За още по-голяма радост това станаха дългогодишни отношения, които продължават. Ще продължаваме да договаряме още много интересни неща и размени и за 2020 година. Имаме много интересни проекти, които ще реализираме съвместно”, каза още той. „Така че София, и цялата страна да бъде наистина един културен център, защото има всички основания за това. Пластове култура излизат безкрайно в тази страна. Нашите прекрасни творци на съвременно изкуство, невероятните археологически неща, които имаме, трябва да излизат навън. Ще задълбочаваме тези процеси, работим за това. Едно от ключовите акценти на тези политики е партньорството ни с Лувъра” допълни Банов.  \r\nТеодора ПАТРОНОВА", "date": "2018.12.13", "title": "Министър Боил Банов: Имаме основания да бъдем същински културен център на Европа"}
{"url": "http://www.focus-news.net/news/2018/12/13/2601541/plenumat-na-vss-varna-na-rabotnata-grupa-proekta-na-naredba-za-organizatsiyata-i-reda-za-izvarshvane-na-proverka-na-deklaratsiite-po-reda-na-zpkonpi.html", "text": "Пленумът на Висшия съдебен съвет (ВСС) единодушно с 21 гласа „за“ върна на работната група проекта на Наредба за организацията и реда за извършване на проверка на декларациите по реда на Закона за противодействие на корупцията и отнемане на незаконно придобитото имущество (ЗПКОНПИ) и за установяване на конфликт на интереси в администрацията на органите на съдебната власт, Висшия съдебен съвет, Инспектората към Висшия съдебен съвет (ИВСС) и Националния институт на правосъдието (НИП). Това съобщиха от  ВСС . \r\nПо време на проведеното обсъждане по предложения проект на Наредбата членовете на ВСС изказаха съображения и аргументи за прецизиране на разпоредбите по отношение спорните моменти свързани със степента на законовата делегация, определяне на органа по установяване истинността на данните в подадените декларации и наличието на конфликт на интереси, реда и обхвата на проверките на декларациите, както и разпоредбите в Глава четвърта – Административнонаказателни разпоредби. \r\nПроектът на Наредбата е изработен от Работна група, създадена с решение на Пленума на ВСС по протокол № 9/22.03.2018 г. в състава на която участват представители на Съвета, главните секретари на ВКС, ВАС, ПРБ и НИП, както и представители на ИВСС, и съсловните организации на съдебните служители. \r\nИзготвеният проект, ведно с подробни мотиви и формуляр за извършена частична предварителна оценка на въздействието, и финансовата обосновка бяха публикуване на интернет сайта на ВСС на 28.06.2018 г. за обществени консултации. В 30-дневния срок постъпиха предложения и коментари по проекта от 16 органа на съдебната власт. Въз основа на възприетите предложения проектът е променен с цел намаляване на административната тежест и синхронизиране на подзаконовия нормативен акт с разпоредбите на ЗПКОНПИ. \r\nПредвид становище на председателя на Комисията за противодействие на корупцията и за отнемане на незаконно придобитото имущество от проекта са изключени разпоредбите, създаващи задължение за съдебните служители да подават декларации по чл. 38, ал. 1, т. 3 и т. 4 от ЗПКОНПИ. Променени са и предвидените в проекта административнонаказателни разпоредби, които са съобразени с Глава петнадесета на ЗПКОНПИ и материалната компетентност на органа по избора или назначаването за установяване на нарушение и налагане на административно наказание.", "date": "2018.12.13", "title": "Пленумът на ВСС върна на работната група проекта на Наредба за организацията и реда за извършване на проверка на декларациите по реда на ЗПКОНПИ"}
{"url": "http://www.focus-news.net/news/2018/12/13/2601538/stoyan-mirchev-bsp-v-protesta-na-stroitelite-nyama-nikakva-logika-tay-kato-protestite-obiknoveno-sa-nasocheni-kam-upravlyavashtite.html", "text": "В протеста на строителите няма никаква логика, тъй като протестите обикновено са насочени към управляващите. Това каза народният представител от ПГ на „БСП за България“ Стоян Мирчев в интервю за предаването „Червена линия“ на  Радио „Фокус“ . „Те взимат реалните решения, които оказват пряко влияние върху проблемите и съдбата на хората. Опозицията по-скоро е коректив на тези решения. Не мога да схвана логиката им“, каза Мирчев и заяви, че тези протести са типичен пример за това как Камарата е обсебена от няколко огромни фирми. По думите му те използват своите работници като роби, като ги пращат в работно време да протестират. „Те, ако не дойдат да протестират, няма да получат съответните заплати. Искам да ви кажа, че има членове на Камарата. Ще ви дам пример с поделението ѝ в Силистра, които не са съгласни и си имат становище, че инициирането на тази подписка може да послужи за използване на бранша за политически цели. Има фирми, които не са от тези пет-шест на върха, които се страхуват, че цялата Камара в момента се използва за политически цели. Не знам дали забелязахте, колко беше сценарирана случката“, коментира още Мирчев. Той обърна внимание, че в същия ден Бойко Борисов съвсем сценарирано е приел строителите и им е обещал средства за строителство на пътища. По думите му това за пореден път показва, че те просто са в тандем с премиера и отказват да се прави проверка. „Не мога да разбера защо ги е страх от тази проверка. Ако притесненията, които имаме, не се потвърдят и пътищата са наред, тези строители с гордо вдигната глава ще излязат и ще кажат: „Ето виждате, ние работим, както трябва“. Т.е. те няма от какво да се притесняват. Самият факт, че те протестират и не искат тези проверки – явно логиката води до това, че има за какво“, каза още депутатът от БСП.  \r\nДеница КИТАНОВА  Пълния текст на интервюто четете в „Мнение”", "date": "2018.12.13", "title": "Стоян Мирчев, БСП: В протеста на строителите няма никаква логика, тъй като протестите обикновено са насочени към управляващите"}
{"url": "http://www.focus-news.net/news/2018/12/13/2601542/predstoyashti-mezhdunarodni-sabitiya-za-14-dekemvri-agentsiya-fokus.html", "text": "Парламентът в Прищина гласува предложението за трансформиране на Косовските сили за сигурност в армия. \r\n***  Държавните и правителствените лидери на 28-те страни от Европейския съюз продължават двудневната среща на високо равнище в Брюксел. \r\n***   Ден на стачки с призиви за по-високи заплати и пенсии. \r\n***  Привържениците на „развода“ между Лондон и Брюксел организират демонстрация в подкрепа на „мек“ Брекзит. \r\n***  В САЩ публикуват месечни данни за продажбите на дребно. \r\n***", "date": "2018.12.13", "title": "Предстоящи международни събития за 14 декември (Агенция „Фокус“)"}
{"url": "http://www.focus-news.net/news/2018/12/13/2601543/nimh-utre-se-ochakvat-slabi-valezhi-ot-dazhd-i-snyag-maksimalnite-temperaturi-shte-sa-mezhdu-2-i-7.html", "text": "През следващото денонощие облачността ще е значителна. Атмосферното налягане е малко по-ниско от средното за месеца и ще остане без съществена промяна. През нощта в западните райони на страната, а утре и в източните ще има слаби валежи. В Западна и Централна Северна България преваляванията ще са предимно от сняг, в Югозападна – от дъжд и от сняг, в останалите райони – от дъжд. Ще духа слаб, в Дунавската равнина до умерен вятър от изток-североизток. Минималните температури ще са между минус 5° и 0°, максималните – между 2° и 7°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Евгения Егова.   \r\nПо Черноморието ще е предимно облачно, привечер ще има слаби валежи от дъжд. Ще духа слаб до умерен вятър по северното крайбрежие от североизток, по южното – от югоизток. Максималните температури ще са между 6° и 9°. Температурата на морската вода е 8°-9°. Вълнението на морето ще е 1-2 бала. \r\nНад планините ще е предимно облачно. На много места ще има слаби валежи от сняг, под около 1200 метра – от дъжд. Ще духа умерен до силен вятър от запад-югозапад. Максималната температура на височина 1200 метра ще е около 2°, на 2000 метра – около минус 3°. \r\nПрез почивните дни ще преобладава облачно време. В събота превалявания ще има на малко места и ще са слаби. В крайните северозападни райони, където ще е почти тихо и с температури близки до 0°, ще превалява сняг, в останалата част от страната, където ще духа слаб до умерен вятър от юг-югоизток, ще се затопли и преваляванията ще са от дъжд. В неделя валежите ще са на много места в страната, повишава се и вероятността за по-съществени количества. От северозапад ще започне да нахлува студен въздух и до вечерта в Западна и Централна България дъждът ще премине в сняг. В Източна България, където през по-голямата част от деня вятърът ще остане умерен до силен, южен, температурите ще са високи и ще вали дъжд. През нощта срещу понеделник над западната половина от страната валежите ще спрат, вятърът ще отслабне. В понеделник в Източна България все още ще превалява слаб дъжд, но до вечерта и там валежите ще спрат. Над Западна ще е без валежи, с временни разкъсвания и намаления на облачността. Температурите ще се понижат", "date": "2018.12.13", "title": "НИМХ: Утре се очакват слаби валежи от дъжд и сняг, максималните  температури ще са между 2° и 7°"}
{"url": "http://www.focus-news.net/news/2018/12/13/2601544/sliven-obshtinata-shte-kandidatstva-s-proekt-po-krasiva-balgariya.html", "text": "Община Сливен ще кандидатства с проект по „Красива България“. Ако той бъде одобрен, ще бъдат направени ремонт и монтаж на слънчева система на покрития басейн на ОУ „Елисавета Багряна“, както и подмяна на фасадната дограма и ремонт на покрива на Регионална библиотека „Сава Доброплодни“. Това реши на редовното си заседание Общински съвет – Сливен, предаде репортер на  Радио „Фокус“ – Сливен . \r\nБе приета и промяна на бюджета на общината за 2018 г. Според кмета Стефан Радев, това е  последна промяна  за тази година. Тя  е свързана с отпускане на средства за откриване на Социално кафе, както и допълнителни средства за закупуване на апаратура за отчитане на наркотични вещества и алкохол и др. \r\nБеше гласувана и План-сметката за дейностите по събиране, извозване, обезвреждане в депа или други съоръжения за битови отпадъци и поддържане на чистотата за 2019 г. \r\nС 33 гласа „За“ беше прието изменението и допълнението на Наредбата за условията и реда за съставяне на бюджетната прогноза за местните дейности за следващите три години, за съставяне, приемане, изпълнение и отчитане на бюджета на Община Сливен. Предложеното изменение касае синхронизирането на Наредбата със Закона за публичните финанси. \r\nПо време на сесията общинските съветници гласуваха и предложението Областният информационен център да продължи да развива и занапред своята дейност. \r\nМестният парламент даде съгласие за подкрепа на проект на побратимения на Сливен град Мелитопол по Програма „Местни власти: партньорства за устойчиви градове“, свързан с водоснабдяване и канализация на украинския град. \r\nВ рамките на заседанието беше утвърден отчетът за дейността на Комисията по стипендии за 2018 г. \r\nОбщинските съветници приеха и изменение и допълнение на Наредбата за условията и реда за записване, отписване и преместване на деца в общински детски градини, детски ясли и полудневни подготвителни групи към училищата на територията на община Сливен. „Изменението касае няколко компонента. Единият е свързан предложение на Прокуратурата да бъдат прецизирани граничните райони. Другият е свързан със синхронизиране на Наредбата с Регламента за защита на личните данни“, допълни Стефан Радев. \r\nБяха приети предложения за продажба на общинско имущество, разпореждане с общинска собственост и отпускане на финансови помощи.", "date": "2018.12.13", "title": "Сливен: Общината ще кандидатства с проект по „Красива България“"}
{"url": "http://www.focus-news.net/news/2018/12/13/2601545/plenumat-na-vss-izvarshi-vatreshno-kompensirani-promeni-po-byudzheta-na-organite-na-sadebnata-vlast-za-2018-g.html", "text": "Пленумът на Висшия съдебен съвет (ВСС) даде съгласие за корекции по бюджетите на ВСС и органи на съдебната власт, като бе увеличен бюджета на Окръжен съд – Добрич за 2018 г., с цел осигуряване на средства за възстановяване на извършени разходи за командироване на магистрат и съдебен служител за участие в работни групи за изменение на Класификатора на длъжностите в администрацията на съдилищата, Правилата за прилагането му и Правилника за администрацията в съдилищата, както и за възстановяване на разходи за командироване на магистрат, по повод участието му в конкурсна комисия за преместване на длъжност „съдия“ в районните съдилища. Това съобщиха от  ВСС . \r\nИзвършени бяха корекции по бюджетите на Инспектората към Висшия съдебен съвет (ИВСС) и Окръжен съд - Шумен за 2019 г. за покриване на разходи за горива, енергия, природен газ и изплащане на възнаграждения на вещи лица и съдебни заседатели до края на 2018 г. Недостигът на средства произтича от възникването на непредвидени разходи за възнаграждения на вещи лица, пътни, дневни и квартирни пари на експерти по делото за експлозията в село Хитрино, както и извършването на разходи за различни видове експертизи и конферентни връзки с чужди държави за нормалното протичане на първоинстанционното производство. \r\nС решение от днес, бе дадено съгласие за корекции по бюджетите на ИВСС и Районен съд – Ямбол за осигуряване на средства за вещи лица; Районен съд Етрополе за заплащане на трудови възнаграждения на новоназначен съдебен служител; Районен съд – Дупница за текущ ремонт на покрива на сградата; Районен съд – Нова Загора за закупуване на сървър. \r\nИзвършени бяха и корекции по бюджетите на Административен съд – София-град и Районен съд – Търговище за покриване на разходи за изплащане на ел. енергия през м. декември от районния съд. \r\nДадено бе съгласие за увеличение на бюджета на Административен съд – Добрич за осигуряване на средства за смяна на предно стъкло на служебен автомобил Ситроен С4, като след превеждане на застрахователното обезщетение по сметката на ВСС, бюджетът на Административен съд – Добрич няма да бъде коригиран. Бюджетът на съда бе увеличен и с цел осигуряване на средства за заплащане солидарно на обезщетение за неимуществени вреди и деловодни разноски във връзка с решение № 260 от 30.11.2018 г. по гр. дело № 0294/2018 г. на Добричкия окръжен съд. На административния ръководител бе указано да уведоми Софийски окръжен съд и Върховен административен съд, че е изплатил своето задължение във връзка с решението по посоченото дело. \r\nПленумът на ВСС даде съгласие за увеличение на бюджета на Районен съд – Стара Загора и Окръжен съд – Плевен за довършване на текущи ремонти; на Районен съд – Разград за спешен ремонт на кабинет след наводнение; на Окръжен съд – Търговище за авариен ремонт на покрива на сграда на съдебната палата; на Апелативен съд – Велико Търново за осигуряване на средства за текущи разходи до края на 2018 г.; на Районен съд – Петрич и Районен съд - Девня за осигуряване на средства за вещи лица, ел. енергия, телефони, поддръжка на хардуер и софтуери други разходи до края на годината. \r\nСредствата са за сметка на резерва за неотложни и непредвидени разходи по бюджета на съдебната власт за 2018 г. \r\nС решение от днес бяха извършени вътрешно компенсирани промени по бюджета на органите на съдебната власт за 2018 г. в изпълнение на изискванията на чл. 37 от ПМС № 332 от 22.12.2017 г. и за изпълнението на държавния бюджет на Република България за 2018 г. и Указанията относно изпълнението на бюджета на съдебната власт за 2018 г. Утвърдени бяха и вътрешно компенсирани промени по бюджета на Прокуратурата на Република България и по бюджета на Върховния административен съд за 2018 г. с цел изплащане на обезщетения по КТ и ЗСВ.", "date": "2018.12.13", "title": "Пленумът на ВСС извърши вътрешно компенсирани промени по бюджета на органите на съдебната власт за 2018 г."}
{"url": "http://www.focus-news.net/news/2018/12/13/2601547/smolyan-obraboteni-sreshtu-zaledyavane-sa-patishtata-po-visokite-chasti-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурите са отрицателни. Пътните настилки са мокри, а с понижаването на температурите през нощта се очакват заледявания и затова са обработени с пясък и сол. Повишава е и опасността от падащи камъни по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.13", "title": "Смолян: Обработени срещу заледяване са пътищата по високите части в областта"}
{"url": "http://www.focus-news.net/news/2018/12/13/2601546/galina-zhelyazkova-koordinator-na-slaveykovo-pazarche-burgas-na-20-21-i-22-dekemvri-predstoi-koleden-fermerski-pazar-koyto-shte-se-provede-v-doma-na-neftohimika.html", "text": "На 20, 21 и 22-ри декември предстои коледен фермерски пазар, който ще се проведе в Дома на нефтохимика в Бургас. Това каза за  Радио „Фокус“ – Бургас  Галина Желязкова, координатор на фермерски пазар „Славейково пазарче“ – Бургас. По думите ѝ към момента участниците, които присъстват на ежеседмичния биопазар в Бургас, подкрепен от Общината, са по-малко, поради влошените метеорологични условия. \r\n„Има периоди, в които на биопазара присъстват два пъти повече производители. Основно участниците предлагат млечни, месни и пчелни продукти. Освен това там се предлагат и продукти от домашната козметика – ръчни сапуни, кремове, парфюми с етерични масла“, отбеляза Желязкова. Тя добави, че сред другите предлагани продукти на неделния фермерски пазар са билкови сиропи от Стара планина, сушени билки, подправки, сезонни и консервирани зеленчуци. „Понякога идват и производители, които предлагат вино, както и такива, които предлагат консервирано телешко и конско месо“, каза още Желязкова. По думите ѝ малка част от редовните производители, които представят продукцията си на неделния биопазар, са от Бургаския регион.  \r\n„Има производители от Ямболско, Пловдивско, Добричко и други региони. Само двама са производителите от Странджанския регион“, каза също координаторът. Тя добави, че пазарът съществува от 4 години и се провежда всяка неделя, с малки прекъсвания. „Вече всяка последна неделя на месеца се организират големи пазари в София. Тогава част от нашите производители са там и ние няма да провеждаме пазара в Бургас“, каза още Желязкова. \r\nМария ПОПЧЕВА", "date": "2018.12.13", "title": "Галина Желязкова, координатор на „Славейково пазарче“ – Бургас: На 20, 21 и 22 декември предстои коледен фермерски пазар, който ще се проведе в Дома на нефтохимика"}
{"url": "http://www.focus-news.net/news/2018/12/13/2601548/voyslav-sheshel-rusiya-i-kitay-tryabva-da-izpratyat-svoi-sili-v-kosovo.html", "text": "Председателят на Сръбската радикална партия (СРП) Войслав Шешел заяви, че водената от него политическа сила ще работи за сближаване с Русия и Китай с цел Белград да се бори заедно с двете държави срещу НАТО в Косово, предава македонската информационна агенция  „Макфакс“ . \r\nСпоред разпространената информация, Шешел е направил изявлението в село Лиш, близо до Лучани, в рамките на кампания за местните избори, които ще се проведат в неделя, 16 декември.  \r\nДруги подробности около изявлението на сръбския политик не се привеждат.  Тереза Герова", "date": "2018.12.13", "title": "Войслав Шешел: Русия и Китай трябва да изпратят свои сили в Косово"}
{"url": "http://www.focus-news.net/news/2018/12/13/2601549/sliven-zatvoreni-za-tezhkotovarni-avtomobili-nad-10-t-sa-prohodite-tvardishki-i-vratnik.html", "text": "Затворени за тежкотоварни автомобили над 10 т целогодишно са проходите Твърдишки и Вратник. Няма въведени допълнителни ограничения за движението  по пътищата в област Сливен. Трафикът е интензивен, съобщиха от  Областното пътно управление . \r\nКотленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.12.13", "title": "Сливен: Затворени за тежкотоварни автомобили над 10 т са проходите Твърдишки и Вратник"}
{"url": "http://www.focus-news.net/news/2018/12/13/2601551/veliko-tarnovo-svlachishte-zatvori-ednata-lenta-v-uchastak-ot-patya-mezhdu-tvarditsa-i-elena.html", "text": "Свлачище затвори едната лента в участък от пътя между Трърдица и Елена. В отсечката от км 47+800 до км 48+000 има пропадане на пътното платно и се извършват ремонтни дейности, които трябва да приключат до 11 януари 2019 година, съобщиха за  Радио „Фокус“ – Велико Търново  от Областно пътно управление.  От там съветват водачите да карат внимателно и със съобразена скорост. Условията за пътуване в региона са нормални за сезона. Времето е ясно, настилките са предимно сухи, но в по-усойните места има заледявания.  Трафикът в края на работния ден е интензивен. Допълнително въведени ограничения и нови затворени участъци няма. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път III-551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2018.12.13", "title": "Велико Търново: Свлачище затвори едната лента в участък от пътя между Твърдица и Елена"}
{"url": "http://www.focus-news.net/news/2018/12/13/2601552/sport-aleksandar-lazarov-se-klasira-za-polufinalite-v-doha.html", "text": "Александър Лазаров се класира за полуфиналите на турнира по тенис на твърди кортове в катарската столица Доха. Българинът се наложи над поставения под номер пет в основната схема Аслан Карацев от Русия със 7:5, 5:7, 6:3 в двубой, продължил близо три часа. \r\nДен по-рано Лазаров преодоля друг руснак - Кристиан Лозан, с 6:3, 3:6, 6:0 за два часа и пет минути игра, и се класира за четвъртфиналите на надпреварата.", "date": "2018.12.13", "title": "Спорт: Александър Лазаров се класира за полуфиналите в Доха"}
{"url": "http://www.focus-news.net/news/2018/12/13/2601555/blagoevgrad-obshtina-petrich-se-razdeli-s-glavniya-si-arhitekt-vladimir-mitrev.html", "text": "Община Петрич се раздели с главния архитект Владимир Митрев. Това съобщиха от пресцентъра на  Общината . Кметът Димитър Бръчков благодари на арх. Митрев за работата му от началото на мандата до сега.", "date": "2018.12.13", "title": "Благоевград: Община Петрич се раздели с главния си архитект Владимир Митрев"}
{"url": "http://www.focus-news.net/news/2018/12/13/2601554/burgas-obshtina-pomorie-i-rayonnoto-upravlenie-na-mvr-otchetoha-nay-uspeshniya-turisticheski-sezon-po-otnoshenie-na-sigurnost-i-spokoystvie.html", "text": "Община Поморие и Районното управление на МВР отчетоха най-успешния туристически сезон по отношение на сигурност и спокойствие. Това съобщиха от пресцентъра на  Община Поморие . „Според критериите, по които се определя дейността на МВР структурите, за Поморие изминалият летен сезон 2018 бе един от най-успешните до момента. За месеците юни, юли и август отчетохме много добри показатели по отношение на противодействие на престъпността, но и във връзка с опазването на обществения ред. Анализът ни показа, че принос за това има преди всичко „умната” система за видеонаблюдение, осигурена от Община Поморие в началото на сезона, както и дареният електронен анализатор, улавящ наличието на осем наркотични вещества в човешкия организъм“, съобщи днес началникът на полицията в Поморие гл. инспектор Георги Куцаров пред представители на туристическия бранш в Общината.  \r\nСрещата бе инициирана от кмета Иван Алексиев, именно за да бъдат отчетени резултатите от изминалия летен сезон и да се обсъдят основните приоритети за сезон 2019. Въпреки по-големия брой туристи през 2018 г., гл. инспектор Георги Куцаров подчерта, че при съвместните проверки с РЗИ-Бургас на територията на общината отново не е регистриран нито един реален сигнал за нарушаване на нощната тишина. Благодарение на съвременното оборудване и разширението на пътя Слънчев бряг – Бургас  значително е намалял и броят на пътните транспортни произшествия както с материални щети, така и с пострадали лица. „Цифрите говорят – Поморие е най-спокойният град по цялото Черноморие. Водени от нашия пример, вече много общини започнаха да изграждат такова видеонаблюдение, за да направим един общ център за сигурност. Вярвам, че това е пътят – модерни технологии, строг контрол и добро взаимодействие между службите. Следващата стъпка е надграждане и внедряване на системата Smart City”, каза кметът Иван Алексиев в края на срещата.", "date": "2018.12.13", "title": "Бургас: Община Поморие и Районното управление на МВР отчетоха най-успешния туристически сезон по отношение на сигурност и спокойствие"}
{"url": "http://www.focus-news.net/news/2018/12/13/2601557/sloboden-pechat-makedoniya-georgi-ivanov-prie-akreditivnite-pisma-na-novite-poslanitsi-na-balgariya-i-kosovo-v-stranata.html", "text": "Президентът на Република Македония Георги Иванов прие акредитивните писма на новоназначените посланици на Република България и Република Косово в страната, отбелязва скопското електронно издание  „Слободен печат“ . \r\nНа среща с новоназначения посланик на България, Ангел Ангелов, македонският президентъ изтъкна традиционно добрите приятелски отношения между двете страни и очакванията за общо бъдеще в рамките на европейското семейство, но подчерта и необходимостта от това Македония и България да засилят двустранните отношения във всички сфери от взаимен интерес. \r\n„Нашите усилия за постигане на общи демократични цели се отразяват в ангажимента на двете страни да изградят добра политика на съседство, основаваща се на принципите на взаимно доверие и уважение. Изпълнението на Договора за добросъседство, приятелство и сътрудничество, преди всичко, насочен към преодоляване на историческите предразсъдъци, отваря перспективи за постигането на европейските ценности, като общ принос към стабилизирането и просперитета на целия регион. Бих искал и по този повод да изразя нашия интерес за продължаване на конструктивния диалог по редица въпроси от взаимен интерес, както и за разширяване на взаимната подкрепа и сътрудничество в рамките на международните организации“, подчерта Иванов. \r\nПосланик Ангелов изтъкна, че активната работа за по-нататъшното развитие на двустранните отношения във всички области от взаимен интерес, в духа на добросъседството, приятелството и доверието, както и подкрепата за пълноправно членство на Република Македония в ЕС и НАТО, ще бъдат основната задача по време от мандата му.  Тереза Герова", "date": "2018.12.13", "title": "„Слободен печат“ (Македония): Георги Иванов прие акредитивните писма на новите посланици на България и Косово в страната"}
{"url": "http://www.focus-news.net/news/2018/12/13/2601553/yordanka-fandakova-kmet-na-sofiya-chest-e-che-v-godinata-v-koyato-regionalniyat-istoricheski-muzey-otbelyazva-90-godini-ot-osnovavaneto-si-posreshtame-izlozhba-s-uchastieto-na-luvara.html", "text": "За мен е чест, че в годината, в която Регионалният исторически музей в София отбелязва 90 години от основаването си, посрещаме изложба с участието на Лувъра и на редица наши колеги от страната. Това каза кметът на София Йорданка Фандъкова по време на откриването на изложбата „Аполония понтийска - по стъпките на археолозите”, предаде репортер на  Агенция „Фокус” . „Изключително сме горди, че тук освен историята на града си, показваме и редица временни изложби с различен фокус и тематика. Само три години след откриването на постоянната експозиция на музея, той се утвърди като предпочитано културно средище от жителите и гостите на столицата. За този кратък период тук гостуваха експозиции от Италия, Япония, Германия”, допълни тя. „Днес сме горди, че заедно откриваме експозицията „Аполония понтийска - по стъпките на археолозите”, за която част от експонатите пристигнаха от музея Лувър. Хронологията на двустранното сътрудничество между Регионалния исторически музей-София и френския музей далеч не стартира с настоящата експозиция и с това събитие”, каза още кметът на столицата. „Този път се фокусираме върху историята на Аполония Понтийска, на Созопол, пречупена през призмата на археологическите проучвания за града. За нас е голяма чест да представим тази изложба именно тук. Като този път голямата зала за временни експозиции събра над 500 експоната, идващи от музейния център - Созопол, Националния исторически институт при БАН, националния исторически музей и регионалния исторически музей - Бургас”, обясни Фандъкова.  \r\nТеодора ПАТРОНОВА", "date": "2018.12.13", "title": "Йорданка Фандъкова, кмет на София: Чест е, че в годината, в която Регионалният исторически музей отбелязва 90 години от основаването си, посрещаме изложба с участието на Лувъра"}
{"url": "http://www.focus-news.net/news/2018/12/13/2601558/varna-leshnikotroshachkata-lebedovo-ezero-i-snezhanka-sa-chast-ot-zaglaviyata-na-operata-v-grada-prez-dekemvri.html", "text": "В съчетание с блясъка на днешното танцово изкуство продукцията на „Лешникотрошачката“ разкрива носталгичния й чар, и е  един прекрасен празничен преход към Коледа. Все едно Чайковски е включил в композицията си падащите снежинки и аромата на подправки. „Лешникотрошачката“, „Лебедово езеро“ и „Снежанка“ са част от заглавията, които ще радват любителите на балетното изкуство по време на Третия международен балетен форум във Варна. Това съобщи в интервю за  Радио „Фокус“ – Варна  Виолета Тончева, пиар на Театрално-музикален продуцентски център – Варна. Зрителите могат да се насладят на 5 заглавия, в които присъстват четири премиери. Публиката в града вече аплодира „Пепеляшка“, „Зле опазеното момиче“ и „Снежанка“.  \r\n„Снежанка“, наричан още „Четвъртият балет на Чайковски“, беше поставен за пръв път в България и посрещнат с възторг от зрителите“, обясни Виолета Тончева. Неизменно заглавие е и най-играният балет по Коледа – „Лешникотрошачката“, който бе ще бъде представен на 12 и 13 декември. В ролите на Мария и Принца са Анастасия Белоногова и Франциско Руис. Артистите от Варна денс театър, най-новата балетна формация във Варна, са осигурили безплатни билети на 13 деца лишени от родителски грижи от Варна. „Това е едно от онези добри чудеса, които се случват само по Коледа“, допълни Виолета Тончева. Освен коледните заглавия можем да видим и „балета на балетите“ – „Лебедово езеро“. „Една интересна хореографска редакция на Сергей Богров, с много черни лебеди и съвсем неочакван край“, поясни още тя. На 15 декември в ролите ще се въплатят: Одета/Одилия – Елена Свинко, Принц Зигфрид – Марчело Пелицони, Ротбарт – Павел Кирчев, а на 16 декември солисти от Държавния театър за опера и балет в Красноярск – Русия и Държавна опера Варна. В главните роли ще видим Одета/Одилия – Анастасия Белоногова, Принц Зигфрид – Франциско Руис, Ротбарт – Максим Иконостасов. \r\nБояна АТАНАСОВА", "date": "2018.12.13", "title": "Варна: Лешникотрошачката“, „Лебедово езеро“ и „Снежанка“ са част от заглавията на операта в града през декември"}
{"url": "http://www.focus-news.net/news/2018/12/13/2601556/premierat-boyko-borisov-vazdushnite-ni-granitsi-otgovaryat-na-iziskvaniyata-na-shengen.html", "text": "Въздушните ни граници отговарят на изискванията на Шенген. Това каза премиерът Бойко Борисов пред журналисти в Брюксел, където участва в редовното заседание на Европейския съвет, предаде репортер на  Агенция „Фокус“ . „Шенген по земя няма. Навсякъде има граници. По море ние няма как да стигнем през Европа, защото Черно море е затворено. По въздух нашите граници са доказани, че са шенгенски. За сухопътната граница страхът на някои европейските държави, че друго правителство, което не се справя с миграционната вълна, както например нашите съседи, минавайки през шенгенска България, Гърция, Румъния, Унгария, стигат до Западна Европа, без да има къде да ги спрат”, коментира още министър-председателят.", "date": "2018.12.13", "title": "Премиерът Бойко Борисов: Въздушните ни граници отговарят на изискванията на Шенген"}
{"url": "http://www.focus-news.net/news/2018/12/13/2601560/inzh-rozaliya-licheva-ruo-veliko-tarnovo-ima-uchenitsi-varnati-v-obrazovatelnata-sistema-ot-nachaloto-na-nastoyashtata-uchebna-godina.html", "text": "Работата на екипите, които се грижат за връщането на ученици в образователната система вече показва резултати. От началото на годината има такива деца и младежи, които отново са тръгнали на училище във Великотърновска област. Това съобщи за  Радио „Фокус“ – Велико Търново  инж. Розалия Личева, началник на Регионалното управление на образование (РУО). Тя припомни, че процесът е непрестанен и продължава през цялата календарна година, не само по време на учебните занятия. „Резултатите са постигнати благодарение на екипите, които непрекъснат, по график, извършват своята работа. Но не мога да дам конкретни цифри, защото информацията се актуализира непрекъснато, но сега, в края на 2018-та ни предстои обобщение, за да можем да дадем конкретна информация“, коментира още началникът на РУО. Екипите, които работят във Великотърновска област са 54. Във всеки един има представител на РУО, който е председател; член на общината, в която се намира училището; член на самото школо; представител на полицията и на Дирекция „Социално подпомагане“. \r\nИнж. Личева отбеляза също, чевВсички училища на територията на Великотърновска област са кадрово обезпечени и ако за някое от тях има обявени свободни работни позиции, това е инцидентен случай. Тя уточни, че набирането на педагогически персонал се планира в началото на учебната година. „Ако има обявени на сайта на регионалното управление свободни места те са във връзка с отсъстване на болен учител за по-дълго време, да речем, или с някакви такива изключения – напускане или преместване на друга работа. Тези работни места са ограничени, тъй като интересът от една страна е учителите да са осигурени с работа до приключване на учебните занятия, а от друга учениците да нямат свободни часове, поради това, че няма подходящ специалисти“, посочи още инж. Личева. Тя допълни, че ако има такива места, те са инцидентни, не са планирани. \r\nРозалия Личева съобщи също, че над 720 педагогически специалисти от Великотърновска област преминават обучения за повишаване на квалификацията. Дейностите са част от проект за квалификация в професионално развитие на педагогическите специалисти, който е на Министерство на образованието и науката и се финансира по Оперативна програма „Наука и образование за интелигентен растеж“. Тя поясни, че преподавателите са разделени в 34 групи, сформирани според различните интереси. Продължителността на проекта е 36 месеца. „Първата фаза беше от октомври до декември 2018 година и тук са тези краткосрочни обучения, които организирахме с преподаватели, свързани с придобиването на един квалификационен кредит за участието на педагогически специалист в едно обучение.  Времето беше малко и се предвиждаше преподавателите, които се включиха, да получат един кредит – 16 учебни часа. Всички преминали курса мат удостоверения“, обясни инж. Личева.  В следващите фази обученията ще са с по-голяма продължителност. Преподавателите са разделени на учители в детска градина и в училище. Темите, по които са тренирани включат иновативни методи на обучение и преподаване, методи и подходи за решаване на конфликти, кибер сигурност, общуването в образованието, повишаване мотивацията на учениците, грамотност и задържане на учениците в училище. Педагогическите специалисти са разделени в две възрастови групи – до 34 години и от 34 до 54 години. Въпреки това, при специални условия, в програмата се включат и по-възрастни учители. \r\nЛуиза ТРАНЧЕВА", "date": "2018.12.13", "title": "Инж. Розалия Личева, РУО - Велико Търново: Има ученици, върнати в образователната система от началото на настоящата учебна година"}
{"url": "http://www.focus-news.net/news/2018/12/13/2601550/premierat-boyko-borisov-frans-timermans-podkrepya-promenite-za-konfiskatsiyata-na-nezakonno-pridobito-imushtestvo.html", "text": "Зам.-председателят на Европейската комисия Франс Тимерманс подкрепя промените за конфискацията на незаконно придобито имущество. Това стана ясно от думите на премиера Бойко Борисов пред журналисти в Брюксел, където участва в редовното заседание на Европейския съвет, предаде репортер на  Агенция „Фокус“ . „В най-скоро време ще направим една поправка, в която ще има едно изречение образно казано, в което се казва, че КОНПИ ще конфискува това, което е придобито по престъпен начин, а наказателното преследване си върви по друго направление. Голяма подкрепа от негова страна, абсолютно това го удовлетворява\", заяви Борисов. \r\n„С г-н Тимерманс се видяхме, знаете, че той е шпиценкандидат на социалистите ( бел ред за кандидат за председател на ЕК), но в същото време и голям  приятел на България. Благодарих му за добрия доклад (бел. ред. по Механизма за сътрудничество и проверка), споделихме впечатленията, които има. Насърчи ме да продължим и със следващите три точки и го информирах за това тълкувателно решение по отношение на гражданската конфискация\", заяви Борисов. \r\nПремеирът каза още, че е запознал заместник-председателя на Европейската комисия с резултатите в борбата с контрабандата, като дад е за пример залавянето на контрабандни цигари, оръжия, както и арестите за тях.", "date": "2018.12.13", "title": "Премиерът Бойко Борисов: Франс Тимерманс подкрепя промените за конфискацията на незаконно придобито имущество"}
{"url": "http://www.focus-news.net/news/2018/12/13/2601561/afp-sled-poslednata-ataka-na-zapadniya-bryag-benyamin-netanyahu-shte-uzakoni-oshte-zaselnicheski-domove.html", "text": "Министър-председателят на Израел Бенямин Нетаняху ще узакони хиляди жилищни комплекси, изградени разрешения на Западния бряг след последната смъртоносна атака, при която загинаха двама военнослужещи на страната, предава  AFP .  \r\nВсички населени места се считат за незаконни по силата на международното право и се разглеждат като основна пречка за мира в региона, но Израел прави разграничение между онези, които санкционира и тези, изградени без разрешение. \r\nПо-рано през деня бе съобщено за нападние на Западния бряг, в резултат на който са загинали двама военнослужещи в Израелските отбранителни сили, а други двама са сериозно ранени.  \r\nАтаката е извършена от палестинец, който е слязъл от превозно средство и е открил стрелба. След това той е избягал от мястото на произшествието. Израелската армия е стартирала незабавно издирването му. Уточнява се, че автомобилът му е бил намерен край Рамала, столицата на Палестинската автономия.  \r\nСлед атаката израелската армия затвори достъпа до Рамала и изпрати подкрепления в района, поясни говорител на армията. „Автомобил спря и поне един заподозрян слезе и откри стрелба срещу цивилни и войници\", поясниха военните, като добавиха, че заподозреният е влязъл в колата си, преди да избяга от местопроизшествието. Не е ясно дали войските на място са открили огън срещу автомобила, с който е избягал нападателят.  \r\nПрез 2018 г. при общо седем нападения на Западния бряг загинаха 11 души.  Тереза Герова", "date": "2018.12.13", "title": "AFP: След последната атака на Западния бряг: Бенямин Нетаняху ще „узакони“ още заселнически домове"}
{"url": "http://www.focus-news.net/news/2018/12/13/2601562/predsedatelyat-na-balgarskiya-klon-na-mezhdunarodnata-sistema-zelena-karta-podade-ostavka-obzor.html", "text": "Орлин Пенев подаде оставка в качеството си на Председател и член на Управителния съвет на Националното бюро на българските автомобилни застрахователи (българския клон на международната система „Зелена карта“), по здравословни причини, стана ясно от съобщение, публикувано на сайта на институцията. Оставката съвпада с налагането на наблюдение на Българското бюро „Зелена карта“ от страна на Съвета на Бюрата заради неплащане на щети с български автомобили в чужбина. В тази връзка КФН предприе незабавни действия и провеждане на консултации за установяване причините за приложената мярка и оценката на въздействието ѝ с цел защита на финансовата стабилност и обществения интерес. \r\nОт Асоциацията на българските застрахователи съобщиха, че към настоящия момент наложената мярка няма да ограничи правата на притежателите на застраховка „Гражданска отговорност“ на автомобилистите при пътуване на територията на страната или извън нея и те могат да разчитат на защитата, която тази застраховка осигурява, както и досега. \r\nОт Управителния съвет на ЗК „Лев Инс“ излязоха с позиция по казуса заради медийни публикации, в които се посочва, че поводът за мониторинга е проблем с неплатени щети в чужбина от дружеството. В нея се посочва, че повече от две години дружеството алармира за порочните практики по застрахователните измами в чужбина. Според ЗК „Лев Инс“ наложеният мониторинг е резултат на установени нередности от наблюдаващите органи. „Твърдо и непреклонно се противопоставяме на опитите да бъдем въвличани в престъпни схеми, като извършваме плащания за несъществуващи събития. ЗК „Лев Инс“ е доказано изряден платец и лоялен партньор, както в България, така и в чужбина. Компанията ще продължава безкомпромисно да защитава интересите на българския гражданин, като отказва източването на национален капитал“, посочват от компанията.", "date": "2018.12.13", "title": "Председателят на българския клон на международната система „Зелена карта“ подаде оставка (ОБЗОР)"}
{"url": "http://www.focus-news.net/news/2018/12/13/2601563/smolyan-obshtinskiyat-savet-shte-provede-zasedanie-na-17-dekemvri.html", "text": "Общински съвет – Смолян ще проведе заседание на 17 декември, от 13.00 часа. Това съобщиха от  Община Смолян . В предварителния дневен ред са включени 33 докладни записки. Сред тях са Наредба № 2 за определянето и администрирането на местните такси и цени на услугите на територията на община Смолян, Изменение и допълнение на Наредба №3 за определяне размера на местните данъци на територията на Община Смолян. \r\nОбщинските съветници ще получат и отчет за състоянието на общинската собственост и резултати от нейното управление по видове и категории обекти в Община Смолян за 2018 г., по реда на чл.66а от Закона за общинската собственост. На заседанието ще бъде предложено и приемане на Годишната програма за управление и разпореждане с имоти – общинска собственост. \r\nВ дневния ред е включена и докладна записка за предприемане на мерки по овладяване на популацията на безстопанствените кучета в община Смолян и настаняване във временен приют, както и други важни за жителите на община Смолян теми.", "date": "2018.12.13", "title": "Смолян: Общинският съвет ще проведе заседание на 17 декември"}
{"url": "http://www.focus-news.net/news/2018/12/13/2601566/anadolu-agency-turski-voynik-e-ubit-v-rayona-na-afrin.html", "text": "Турски военнослужещ е убит в района северозападния сирийски град Африн, предава държавната  Anadolu Agency , като се позовава на изявление от Министерството на отбраната в Анкара.  \r\nСпоред официалния текст войникът е убит от „терористите от „Народни отряди за защита“ (YPG)/ „Работническа партия на Кюрдистан“ (ПКК)“.  \r\nАтаката е извършена от град Тал РифаТ в Сирия, а турските военни са й отговорили незабавно, се казва още в изявлението от министерството.  \r\nВ повече от 30-годишната си кампания срещу ПКК, която Турция, Европейският съюз и САЩ третират като терористична организация, са загинали около 40 000 души, включително жени и деца. Според Анкара YPG е сирийският клон на ПКК.   Тереза Герова", "date": "2018.12.13", "title": "Anadolu Agency: Турски войник е убит в района на Африн"}
{"url": "http://www.focus-news.net/news/2018/12/13/2601559/premierat-boyko-borisov-za-brekzit-shte-plediram-za-unikalnost-v-dogovora-na-angliyskite-i-evropeyskite-sluzhbi.html", "text": "За този вид на Брекзит съм песимист. Аз ще пледирам отново и единствено за уникалност в договора на английските служби и европейските. Това каза премиерът Бойко Борисов пред журналисти в Брюксел, където участва в редовното заседание на Европейския съвет, предаде репортер на  Агенция „Фокус“ . „Изумен съм от тези хора. Миналата неделя концентрирах вниманието на цяла Европа, дойдохме взехме решение, съгласихме се и подписахме. Тази тема трябва да приключи. Ще пледирам само за уникалност в отношенията с английските служби, защото те за мен са най-добрите в света и са ни нужни именно в битката с контрабандата, тероризма и всичко останало“, обясни още той. „Това е важно за всички нас. И днес имахме минута мълчание за загиналите в Страсбург. За тези терористични актове, за тези чудовищни престъпления, които се вършат“, посочи той.  \r\n„Когато ме попитаха, защо не подкрепи акта в Маракеш за миграцията, така им отговорих. Страхът на българите не е сега ако дойде някой да работи за месец-пет, страхът идва впоследствие“, каза той.  \r\nОтносно терористичната атака в Страсбург Борисов коментира: „Сега в най-светлите си празници, излезли със семействата си да се радват и да са щастливи и да дойде някой с автомата да ги очисти. И ние да говорим как да се грижим за тези хора в този момент? Това е нелепо“.  \r\nПопитан, какъв е неговият коментар относно предложението на президента Румен Радев за въвеждане на видеонаблюдение в изборните секции, той отговори: „Не съм чул, в Брюксел съм.“", "date": "2018.12.13", "title": "Премиерът Бойко Борисов за Брекзит: Ще пледирам за уникалност в договора на английските и европейските служби"}
{"url": "http://www.focus-news.net/news/2018/12/13/2601565/desislava-atanasova-gerb-dobrata-novina-za-balgarskoto-zdraveopazvane-e-che-sa-otpusnati-nad-70-miliona-evro-za-renovirane-na-speshnite-otdeleniya-v-stranata.html", "text": "„Изключително добрата новина за българското здравеопазване е, че има отпуснати над 70 милиона евро за реновиране на всички „Спешни отделения“ в цялата страна, включително и в област Пазарджик. Това каза народният представител от ГЕРБ Десислава Атанасова по време на посещението си в Центъра за настаняване от семеен тип за деца и младежи без родители в село Звъничево, предаде репортер на  Радио „Фокус“ – Пазарджик . Тя обясни, че тази програма съществува вече няколко години. „По нея работят различните екипи на Министерството на здравеопазването. Радвам се, че сега екипът на министър Ананиев успя да я реализира и вече имаме положителен отговор от Европейската комисия, защото имаше един момент, когато тя беше заплашена да не бъде реализирана в този обем, в който всички ние очакваме. Европейската солидарност се проявява за пореден път в проекти, свързани и в здравеопазването, и социалната политика. Самият този Център за настаняване от семеен тип е точно така реализиран. Дори, когато аз бях министър, тогава започнахме първите такива центрове за настаняване от семеен тип да реализираме. Ето, че след няколко години той изглежда прекрасно. Битовите условия са много добри, децата имат всичко необходимо, за да водят един нормален живот, близък до семейната среда“, отбеляза Атанасова. Тя посети Центъра за настаняване от семеен тип за деца и младежи без родители в село Звъничево, за да връчи коледни подаръци на деветте деца, които са настанени в него. \r\nВаня НИКОЛОВА", "date": "2018.12.13", "title": "Десислава Атанасова, ГЕРБ: Добрата новина за българското здравеопазване е, че са отпуснати над 70 милиона евро за реновиране на „Спешните отделения“ в страната"}
{"url": "http://www.focus-news.net/news/2018/12/13/2601568/silistra-predlozheniya-za-vklyuchvane-na-novoizgradeni-voynishki-pametnitsi-v-registara-sa-obsadeni-na-zasedanie-na-oblastna-komisiya-voenni-pametnitsi.html", "text": "Предложения за включване на новоизградени войнишки паметници в регистъра, както и за ремонт на създадени в предишни години мемориални знаци, са обсъдени по време на заседание на Областна комисия „Военни паметници“, водено от заместник-областния управител Стоян Бонев. Това съобщиха от пресцентъра на  Областна администрация - Силистра . По предложение на община Силистра са утвърдени в картотеката да влязат два паметника: паметник в село Калипетрово, открит наскоро с изписани 53 имена на загинали във всички войни през 20-ия век, както и изграденият паметник в Дунавски парк Силистра, посветен на 100-годишнината от Добруджанската епопея в Първата световна война и годишнината от възвръщането на Южна Добруджа към майката родина България през 1940 г. след Крайовската мирна спогодба, станал възможен благодарение на инициативата и даренията на проф. д-р Иван Гаврилов от София и на Тодор Тодоров – областен координатор на ПП ГЕРБ в Силистра. Община Кайнарджа чрез инициативен комитет на село Войново поиска разрешение за изграждане на паметник с изписани имената на 14 загинали, както и на други 25 участници във Втората световна война, които са се завърнали от боевете в битките за Европа от хитлеро-фашизма. От същата община бе напомнено, че вече са поискали средства за паметника в село Поп Русаново, но досега не са им отпуснати. Обяснено бе, че постъпилите предложения в предишни периоди не трябва да бъдат повтаряни, тъй като остават на вниманието на МО за 2019 г. Сред тези предложения е и паметник в град Тутракан, в която община вече са ремонтирани всички паметници, а тази година бяха открити два нови – в селата Шуменци и Варненци. Община Алфатар представи ремонта на паметник с имена на загинали, изграден през 1954 г., а община Дулово – дейностите по паметни плочи в мемориалния парк в село Межден.", "date": "2018.12.13", "title": "Силистра: Предложения за включване на новоизградени войнишки паметници в регистъра са обсъдени на заседание на Областна комисия „Военни паметници“"}
{"url": "http://www.focus-news.net/news/2018/12/13/2601569/blagoevgrad-aktyorite-igor-i-ivan-zabavlyavaha-detsata-v-chasat-na-prikazniya-razkazvach.html", "text": "С детско шоу актьорите Игор и Иван забавляваха малчуганите в четвъртата вечер на „Часът на приказния разказвач“. Те бяха подготвили забавни фокуси, приказни истории и детска дискотека. Това съобщиха от  Община Благоевград . Малките зрители с интерес гледаха шоуто на двамата артисти, които вложиха целия си талант в името на детските усмивки. И тази вечер децата бяха посрещнати с топли напитки и бисквити, а детския кът около камината ги очакваше. „Часът на приказния разказвач“ продължава и утре, когато е и последната вечер на поредицата за тази година. В ролята на разказвачи влизат актьорите от Общински куклен театър, които ще разкажат „Пепеляшка“.", "date": "2018.12.13", "title": "Благоевград: Актьорите Игор и Иван забавляваха децата в „Часът на приказния разказвач“"}
{"url": "http://www.focus-news.net/news/2018/12/13/2601567/dimitrichka-marinova-riosv-osnovniyat-zamarsitel-na-vazduha-vav-varna-sa-pechkite-na-tvardo-gorivo-i-trafikat.html", "text": "Печките на твърдо гориво са основният причинител на замърсяване в атмосферния въздух във Варна. Това коментира в интервю за  Радио „Фокус“ – Варна  Димитричка Маринова, началник на Отдел „Атмосферен въздух, води и комплексно предотвратяване и контрол на замърсяването” в Регионалната инспекция по околната среда и водите (РИОСВ). По думите й на второ място сред замърсителите се нарежда автомобилният трафик.  \r\nСпоред експерта от началото на тази година до ноември от РИОСВ са отчели общо 20 превишения  на среднодневната норма за фини прахови частици във въздуха. За сравнение за същия период на миналата година са отбелязани 21 превишения. „Трябва да се отбележи, че Варна е отворена към Черно море, което благоприятства разсейването на замърсителите във въздуха“, каза още Димитричка Маринова. Тя припомни, че двата пункта, в които се извършва ежедневен мониторинг във Варна регистрират данни в реално време по основните показатели озон, въглероден оксид, азотен диоксид, серен диоксид, фини прахови частици и метеопараметри. \r\nДиана СТОЕВА", "date": "2018.12.13", "title": "Димитричка Маринова, РИОСВ: Основният замърсител на въздуха във Варна са печките на твърдо гориво и трафикът"}
{"url": "http://www.focus-news.net/news/2018/12/13/2601570/smolyan-koledna-izlozhba-be-otkrita-v-dneven-tsentar-za-detsa-i-mladezhi-s-uvrezhdaniya-zora-v-zlatograd.html", "text": "По традиция всяка година през месец декември, по повод наближаващите коледни и новогодишни празници, потребителите на Дневен център за деца и младежи с увреждания „Зора” - Златоград създават празнично настроение с изработката на картини, картички и коледни сувенири. Това съобщиха от  Община Златоград . \r\nЧрез майсторски изработените ръкоделия те отправят послание към всички нас за повече доброта, усмивки, надежда и вяра в утрешния ден. Всяко едно творение е изработено с много усилия и любов, което го прави уникално. \r\nВсеки, който желае и има възможност, може да посети изложбата от 11 до 21 декември 2018 г., където да разгледа прекрасните идеи, сътворени от ръцете на потребителите на дневния център и техните ръководители. \r\n„Коледа винаги носи със себе си празничен заряд и отваря сърцата ни за милосърдие и обич. Нека заедно сбъдваме мечтите си и постигаме целите си! Нека бъдем по-добри!“, призовават от Община Златоград.", "date": "2018.12.13", "title": "Смолян: Коледна изложба бе открита в Дневен център за деца и младежи с увреждания „Зора” в Златоград"}
{"url": "http://www.focus-news.net/news/2018/12/13/2601572/parlamentat-prie-okonchatelno-promeni-v-nakazatelniya-kodeks-s-koito-litsata-proizvezhdashti-i-razprostranyavashti-nelegalno-aktsizni-stoki-shte-podlezhat-na-nakazatelna-otgovornost-obzor.html", "text": "Парламентът прие окончателно промени в Наказателния кодекс, с които даде възможност за търсене на наказателна отговорност на лицата, произвеждащи и разпространяващи нелегално акцизни стоки. Предвижда се и създаване на механизъм за превенция на нелегалното производство. С лишаване от свобода от 1 до 6 години и глоба от 20 до 100 хил. лева ще се наказва лице, което произвежда или държи с цел разпространение алкохол, алкохолни напитки или тютюневи изделия без разрешително. Лице, което изготвя, държи или укрива предмети, предназначени за изграждане на съоръжения за производство на алкохол, алкохолни напитки или тютюневи изделия, ще се наказва с лишаване от свобода до 3 години.  \r\nС промените се дава право и на обвиняеми да получават информация, улесняваща избора им на защитник. Съгласно текстовете те имат право свободно да осъществяват връзка със защитника си, да се срещат насаме с него, да получават съвети и друга правна помощ, включително преди и по време на разпити и други процесуални действия. Съгласно приетите текстове, митническите служители са длъжни да разясняват на задържаните правото на отказ от защитник и последиците от него, както и правото им да откажат да дават обяснения. За отказа от защитник и обстоятелствата, при които той е направен, се съставя протокол. Когато задържаните са чужди граждани, по тяхно искане чрез МВР незабавно се уведомяват консулските органи на държавата, чиито граждани са задържаните. \r\nЦветилена СИМЕОНОВА", "date": "2018.12.13", "title": "Парламентът прие окончателно промени в Наказателния кодекс, с които лицата, произвеждащи и разпространяващи нелегално акцизни стоки, ще подлежат на наказателна отговорност (ОБЗОР)"}
{"url": "http://www.focus-news.net/news/2018/12/13/2601573/damtn-burgas-do-noemvri-sa-izvarsheni-1255-tehnicheski-pregledi-na-asansyori.html", "text": "Извършени са 1255 технически прегледи на асансьори от януари до ноември 2018 г. включително. Това съобщиха за  Радио „Фокус“-Бургас  от пресцентъра на регионалния отдел към Държавната агенция за метрологичен и технически надзор (ДАМТН) в Бургас. Извършени са проверки по подадени 22 сигнала и жалби на граждани и са предприети съответните действия по компетентност. Спрени от експлоатация са 13 асансьора, след извършените технически прегледи и проверки по подадените сигнали и жалби.  \r\nИзвършени са 52 проверки на лица, вписани в регистъра на ДАМТН и получили удостоверение по чл.36 от Закона за техническите изисквания към продуктите (ЗТИП ) за дейностите по поддържане, ремонтиране и преустройване на асансьори. През настоящата седмица са планирани за проверка останалите 2 лица. Извършени са проверките на лицата, получили лицензии за осъществяване на технически надзор на асансьори по чл.34а от ЗТИП.За периода има подадена информация и е обследвана една авария със злополука с асансьор в гр. Несебър, когато мъж пропадна в асансьорната шахта с монтиран защитен щит при опит да излезе от заседналия асансьор. Пострадалият е получил фрактура на глезена. Издадени са 240 задължителни писмени предписания. Съставени са 8 акта за установяване на административно нарушение, за които са изготвени наказателни постановления на стойност 6 700 лв.", "date": "2018.12.13", "title": "ДАМТН-Бургас: До ноември са извършени 1255 технически прегледи на асансьори"}
{"url": "http://www.focus-news.net/news/2018/12/13/2601574/sofiya-vavezhda-se-vremenna-organizatsiya-na-dvizhenieto-za-kontsert-v-zala-balgariya-na-15-dekemvri.html", "text": "Въвежда се временна организация на движението за концерт в зала „България” на 15 декември. Това съобщиха от  Столична община . От 08.00 до 19.30 часа на 15 декември  се забранява престоят и паркирането на пътни превозни средства, с изключение на автомобилите обслужващи мероприятието на ул. „Аксаков“ между ул. „Дякон Игнатий“ и ул. „Г. Бенковски“ .", "date": "2018.12.13", "title": "София: Въвежда се временна организация на движението за концерт в зала „България” на 15 декември"}
{"url": "http://www.focus-news.net/news/2018/12/13/2601571/", "text": "Въвежда се временна организация на движението за събитие на посолството на Република Полша на 15 декември.  Това съобщиха от  Столична община . От 08.00 до 14.00 часа се забранява престоят и паркирането на пътни превозни средства, с изключение на автомобилите на гостите поканени на приема на:  \r\n- ул. „Хан Крум” между бул. „Евлоги и Христо Георгиеви” и ул. „Любен Каравелов”;  \r\n- ул. „Любен Каравелов” между ул. „6-ти септември” и ул. „Хан Крум”.  \r\nОт 12.00 до 14.00 часа на 15 декември се забранява влизането на пътни превозни средства в двете посоки, с изключение на автомобилите на гостите поканени на приема само при необходимост и по преценка на отдел „Пътна полиция” при СДВР по:   \r\n- ул. „Хан Крум” между бул. „Евлоги и Христо Георгиеви” и ул. „Любен Каравелов”;  \r\n- ул. „Любен Каравелов” между ул. „6-ти септември” и ул. „Хан Крум”.", "date": "2018.12.13", "title": "София: Въвежда се временна организация на движението за събитие на посолството на Република Полша на 15 декември"}
{"url": "http://www.focus-news.net/news/2018/12/13/2601576/prof-mihail-konstantinov-martvite-dushi-v-izbiratelnite-spisatsi-dostigat-do-18-deputatite-da-vavedat-aktivna-registratsiya.html", "text": "„Мъртвите души“ в избирателните списъци достига до 18%. Това каза в обзорното предаване „Това е България“ на  Радио „Фокус“  политическият анализатор проф. Михаил Константинов. „1 млн. души са избирателите в чужбина. Техните имена стоят в избирателните списъци. Депутатите не си мръднаха пръста вече близо 30г. да решат този проблем.  Избирателните списъци трябва да бъдат изчистени с помощта на механизма наречен активна регистрация. Всички държави го правят, но ние не. Това, че има „мъртви души“ в списъка, не значи че те ще гласуват, ако комисията си върши работата съвестно. Но те създават предпоставка за манипулации и нарушават доверието“ обясни той. Проф. Михаил Константинов каза, че в избирателните списъци съществуват повече имена, от колкото са хората на територията на страната ни. Той обясни, че като се изчистят списъците, чрез активната регистрация, от 7 милиона ще останат не повече от 4 млн. имена. Това са и хората, които гласуват. Около 2 млн. и половина българи не гласуват и те няма да влязат в избирателният списък, каза още той и призова депутатите да въведат активната регистрация.", "date": "2018.12.13", "title": "Проф. Михаил Константинов: „Мъртвите души“ в избирателните списъци достигат до 18%, депутатите да въведат активна регистрация"}
{"url": "http://www.focus-news.net/news/2018/12/13/2601594/ria-novosti-parlamentat-na-frantsiya-othvarli-vota-na-nedoverie-kam-pravitelstvoto.html", "text": "Парламентът на Франция отхвърли вота на недоверие срещу правителството, внесен от представители на леви партии на фона на кризата в страната и масовите протести на „жълтите жилетки“, предава   РИА Новости . \r\nПо думите на председателят на парламента Ришар Феран, против вота са гласували 289 депутати, а за – 70. \r\nПревод и редакция: Калоян Пенков", "date": "2018.12.13", "title": "РИА Новости: Парламентът на Франция отхвърли вота на недоверие към правителството"}
{"url": "http://www.focus-news.net/news/2018/12/13/2601596/varna-studenti-po-meditsina-i-asotsiatsiya-hipofiza-sabirat-sredstva-za-hladilnitsi-za-lekarstva-v-uchilishta-i-gradini.html", "text": "Благотворителен базар за набиране на средства за закупуване на хладилници за съхраняване на лекарства в здравните кабинети на детски градини и училища организират във Варна от Асоциация „Хипофиза“ и Асоциацията на студентите по медицина. Това съобщават организаторите от  Асоциация „Хипофиза“ .  Базарът ще се проведе от 14 до 16 декември в един от търговските центрове в града. Инициативата е насочена към деца с хронични заболявания. Ще бъдат осигурени  и животоспасяващи инжекции глюкагон за децата с диабет, които да са на разположение на медицинския персонал в кабинетите. От двете организации посочват, че медицинската грижа все още е предизвикателство за децата, посещаващи детски и учебни заведения. „През 2016 година бяха приети промени в Закона за здравето, които позволяват здравните кабинети в детски градини и училища да извършват наблюдение и лечение на такива деца. За да се укаже редът, по който това да става обаче, трябва да бъдат приети промени в наредбите на здравното министерство. Тези промени две години по-късно още не са факт. Все още има места в които независимо, че в градината и училището има медицинско лице, се налага единият родител да не работи, за да може да поставя инсулин на детето си“, гласи още съобщението. Благотворителният базар ще е с работно време във всеки от посочените дни от 16 до 20 часа. На място могат да бъдат закупени коледни картички и сувенири.", "date": "2018.12.13", "title": "Варна: Студенти по медицина и Асоциация „Хипофиза“ събират средства за хладилници за лекарства в училища и градини"}
{"url": "http://www.focus-news.net/news/2018/12/13/2601597/anadolu-agency-turski-voenni-nanesoha-vazdushni-udari-v-severen-irak.html", "text": "Турски военни проведоха операция по въздух срещу бази на терористи в Северен Ирак, съобщи турското министерство на отбраната в свое изявление, предава турската  Anadolu Agency . \r\nСпоред изявлението, въздушната операция е била за „неутрализирането“ на терористи принадлежащи към Работническата партия на Кюрдистан и други терористични групировки. \r\nПосочва се, че цели на ударите са били убежища, пещери, тунели и складове използвани от терористите, допълвайки, че е направено всичко възможно за избягване на всякаква вреда по цивилните граждани, тяхната собственост и околна среда.      \r\nПревод и редакция: Калоян Пенков", "date": "2018.12.13", "title": "Anadolu Agency: Турски военни нанесоха въздушни удари в Северен Ирак"}
{"url": "http://www.focus-news.net/news/2018/12/13/2601577/prof-oleg-asenov-api-vazhno-e-da-ne-bade-sgreshen-registratsionniya-nomer-pri-kupuvane-na-elektronna-vinetka.html", "text": "От 17 декември започва продажбата на електронни винетки от сайта bgtoll.bg и мобилното приложение. Това заяви професор Олег Асенов, експерт към Агенция „Пътна инфраструктура“ в интервю за Нова телевизия, съобщиха от пресцентъра на  АПИ . \r\nГражданите ще могат да купуват електронни винетки и от терминали за самотаксуване, които ще бъдат разположени в търговските обекти по протежение на републиканската пътна мрежа. Плащането ще става посредством дебитна и кредитна карта, както и с карта за гориво. Шофьорите ще могат да купят е-винетка и от пунктовете за продажба, разположени в търговските обекти, посочи проф. Асенов. \r\nТова, което е важно хората да знаят, когато си купуват електронна винетка е да не грешат регистрационния номер на своя автомобил, заяви проф. Асенов и допълни, че трябва правилно да изберат типа винетка и времето, от което искат да бъде валидна. Системата дава възможност на потребителите да валидират винетката си до 30 дни от момента, в който те реално я закупуват, което им дава възможност да планират пътуванията си, обясни проф. Асенов. \r\nНарушителите ще бъдат засичани чрез регистрационния номер на автомобила от камери разположени по пътната мрежа и от мобилните екипи на т.н. тол контрол. Нарушителите ще бъдат спирани от автомобилите на тол контрола. На водача, който не е заплатил винетка, ще бъде дадена възможност да заплати компенсаторна такса на място.  \r\nПроф. Асенов поясни, че размерът на компенсаторните такси в момента е качен за обществено обсъждане - за леки автомобили е 70 лв.; за автомобили от 3.5 т. до 12 т. – 125 лв. и за тежкотоварните над 12 т. е 175 лв.", "date": "2018.12.13", "title": "Проф. Олег Асенов, АПИ: Важно е да не бъде сгрешен регистрационния номер при купуване на електронна винетка"}
{"url": "http://www.focus-news.net/news/2018/12/13/2601598/plovdiv-koleden-blagotvoritelen-kontsert-shte-se-provede-v-pomosht-na-otdelenieto-po-neonatologiya-kam-umbal-plovdiv-na-14-dekemvri.html", "text": "Коледен благотворителен концерт в помощ на отделението по неонатология към УМБАЛ-Пловдив организират учениците от I „Е“ и III „Е“ клас на СУ „Черноризец Храбър“ в Пловдив. Това съобщиха от пресцентъра на здравното заведение. Благородната кауза се провежда със съдействието на техните учители и на ръководството, а целта е да се наберат  средства за закупуването на апаратура за новородените бебета в лечебното заведение. Учениците са подготвили своя програма за концерта, на който специални гости са: Клуб по народни танци „Чановете“, Вокална група „Бамбини“, Клуб за спортни танци „Алекс“, Вокална група „Гласовете на България“. Събитието ще се проведе на 14 декември от 17.00 часа в залата на училището.", "date": "2018.12.13", "title": "Пловдив: Коледен благотворителен концерт ще се проведе в помощ на отделението по неонатология към УМБАЛ-Пловдив на 14 декември"}
{"url": "http://www.focus-news.net/news/2018/12/13/2601575/afp-evropeyskiyat-sayuz-udalzhi-sanktsiite-sreshtu-rusiya.html", "text": "Лидерите на Европейският съюз удължиха икономическите санкции срещу Русия с още шест месеца, на фона на високото напрежение между Киев и Москва заради конфликта в Азовско море, предава  AFP . \r\n„ЕС единодушно удължава икономическите санкции срещу Русия, предвид нулевия напредък в изпълнението на споразуменията от Минск“, написа Доналд Туск в социалната мрежа „Туитър“.  \r\nПревод и редакция: Калоян Пенков", "date": "2018.12.13", "title": "AFP: Европейският съюз удължи санкциите срещу Русия"}
{"url": "http://www.focus-news.net/news/2018/12/13/2601564/plamen-georgiev-kpkonpi-izvarshva-dve-proverki-na-finansoviya-ministar-vladislavgoranov-za-koruptsiya-i-konflikt-na-interesi.html", "text": "Комисията за борба с корупцията и конфискация на незаконно придобито имущество извършва две проверки на финансовия министър Владислав Горанов - за корупция и конфликт на интереси. Това каза председателят на комисията Пламен Георгиев в предаването  „Още от деня“", "date": "2018.12.13", "title": "Пламен Георгиев: КПКОНПИ извършва две проверки на финансовия министър ВладиславГоранов - за корупция и конфликт на интереси"}
{"url": "http://www.focus-news.net/news/2018/12/13/2601599/umbalsm-nipirogov-napadnatite-ot-24-godishen-mazh-40-godishna-zhena-i-10-godishno-dete-sa-v-kontaktno-sastoyanie.html", "text": "Нападнатите от 24-годишен мъж 40-годишна жена и 10-годишно дете са в контактно състояние. Това съобщи за  Агенция „Фокус“  говорителят на УМБАЛСМ „Н.И. Пирогов“ Мария Пойразова. В момента те преминават през изследвания.  Агенция „Фокус“ припомня:  Две жени - на 70 и на 40 години, и 10 годишно дете са откарани в две лечебни заведения с черепно-мозънчни травми - УМБАЛ „Царица Йоанна – ИСУЛ“ и УМБАЛСМ „Н.И.Пирогов“. Те пострадаха, след като 24-годишен мъж ги нападна в столичния квартал „Христо Ботев“. След нападението мъжът се барикадира в дома си, откъдето впоследствие бе изведен от полицаи и задържан в Първо РУ. \r\nТеодора ПАТРОНОВА", "date": "2018.12.13", "title": "УМБАЛСМ „Н.И.Пирогов“: Нападнатите от 24-годишен мъж 40-годишна жена и 10-годишно дете са в контактно състояние"}
{"url": "http://www.focus-news.net/news/2018/12/13/2601595/prezidentat-organizira-obshtestvena-diskusiya-za-izborniya-protses-v-stranata-obzor.html", "text": "След като в сряда парламентът прие на първо четене промени в Изборния кодекс, включващи отпадане на номерацията в бюлетините и въвеждане на видеонаблюдение в секциите, в четвъртък държавният глава  Румен Радев  организира дискусия на тема „Избори - прозрачност и доверие“. За участие в срещата бяха поканени представители на законодателната, изпълнителната и съдебната власт, както и експерти от институции и организации, ангажирани с провеждането, организацията и сигурността на изборния процес. „Нашата цел е да дискутираме проблемите в изборния процес, да ги идентифицираме, да предложим мерки за тяхното ограничаване. В обществото трябва да има дебат. Най-важното е да има прозрачност. Прозрачността е един от принципите, на които се изгражда доверието в изборите“, коментира държавният глава. В рамките на дискусията президентът отбеляза, че проблемите в изборния процес се разширяват чувствително. По думите му причините за това изменение могат да бъдат ниска грамотност, слаба подготовка на избирателната комисия, но могат да бъдат и напълно съзнателни и има сигнали, за това как се въздейства от членове на секционно избирателни комисии върху бюлетини. \"Има други сигнали и то сериозни как се манипулират резултатите в протокола. Това за мен е недопустимо, но това е факт. Има сигнали за това какво се прави с втория формуляр от протокола. Има сериозни проблеми, които тук трябва да решим“, заяви Румен Радев. Президентът смята, че е недопустимо при избори, особено парламентарни, делът на недействителните бюлетини да е висок - 6%, и да остава съмнението, че в техния брой има и действителни бюлетини, които обаче са подменени при предаването. Според президента е важно обществото да осъзнае, че това коя сила колко процента е спечелила, не е проблем само на партиите. „Това е проблем на нас – гражданите, защото това означава подмяна или изкривяване на нашия вот“, заяви Радев и посочи, че така се отнема представителността в управлението с всички произтичащи последствия. Като превантивна мярка той предложи да бъде въведено видеонаблюдение в избирателните секции. По време на дискусията подкрепа срещна и предложението му да бъде премахнат т.нар. втори протокол, който получават секционните избирателни комисии и бе предложено въвеждането на цялостен документ за резултатите от преброяването в СИК. Румен Радев подчерта, че трябва да се наблегне на подбора, подготовката и обучението на членовете на СИК, защото това е важен въпрос, който ще стои на дневен ред, независимо какви технически системи бъдат въвеждани. Държавният глава определи като недопустимо решението да се ограничи машинното гласуване и да не се разпише срок за въвеждането му. „Не казвам, че машинното гласуване е панацея, но това е един механизъм, който драстично ще ограничи недействителните бюлетини, манипулацията с вота и с протоколите, и ние не можем да го пренебрегнем“, заяви Румен Радев. Той призова също за ясни срокове и правила за въвеждането на електронното дистанционно гласуване.  \r\nСпоред зам.-председателят на ПГ на „БСП за България“  Крум Зарков  вторият протокол при изборния процес трябва да отпадне. „Вторият протокол е един проблем, който е ключов. Според нас трябва да отпадне. Най-скоро време ще го предложим под формата на законопроект. Ако става дума за грешка, кодексът и сега дава възможност по доста начини да бъде поправена. Подписват се протоколи преди изборния ден, те са валидни и могат да бъдат „празен чек“, посочи още Зарков. Според него вторият екземпляр на протокола, който секционните комисии получават преди изборния ден, може да се окаже целият проблем за неправилното функциониране на изборния процес в страната. Зарков каза, че БСП подкрепя предложението за видеонаблюдение в избирателните секции. По думите му решението на нередностите в изборния процес могат да бъдат решени чрез въвеждане на машинното гласуване.  \r\nПо време на обществената дискусия политологът и изпълнителен директор на компанията „Галъп интерешънъл“  Първан Симеонов  посочи, че отхвърлянето на машинното гласуване е политически срам. „Аз съм анализатор, но мога да изразя и гражданска позиция. Срам от политическа гледна точка, невъзможно е това нещо да се замита под килима всяка година, изборен цикъл след изборен цикъл. Ясно е, че това не може да стане сега и веднага, но трябва да има визия. Властта е склона да не си разваля спокойствието“, изтъкна още той. Политическият анализатор проф.  Михаил Константинов  заяви, че по време на срещата се е стигнало до едно разумното решение, а именно да има видеонаблюдение след приключване на гласуването. Според него обаче избирателите няма как да знаят, кога ще бъдат включени камерите и дали това ще стане по време на изборния процес. Той смята че едно подобно нововъведение ще има дисциплиниращ ефект върху целия изборен процес. Като отрицателна черта на предложението, той изтъкна възможността от внушаване на избирателя, че неговият вот се контролира.  \r\nВъпреки поканата от страна на президента към представители на изпълнителната и законодателната власт, ГЕРБ и „Воля“ не изпратиха свои членове. От Народното събрание депутатът от ГЕРБ  Данаил Кирилов  заяви, че конституционно определеното място на дебата за Изборния кодекс е в Народното събрание. Той посочи, че ГЕРБ не е бойкотирала президента. „Не искам да прозвучи укорително, но всъщност трибуната е в Народното събрание. Но не възразяваме срещу това да има широк обществен дебат, както и президентът да организира такива събития“, каза още Кирилов. На въпрос как гледа на идеята на президента да има видеонаблюдение там, където се броят бюлетините, Кирилов отговори, че тя е била коментирана и по време на заседанието на парламентарната комисия по правни въпроси. „Тя беше развита от колегите Хамид Хамид и Йордан Цонев и е подвариант на предложението на ПП „Воля“. В тази идея има логика. Досегашната практика е да не се провежда видеонаблюдение, за да се гарантира тайната и спокойствието на изразяването на вота“, посочи той. По предложението на президента да отпаднат вторите екземпляри на протоколите, той каза, че би подкрепил мерки, които ще повишат контрола на протоколите.  \r\nДепутатът от ПГ на „Воля“  Пламен Христов  заяви, че дискусията в президентството за изборните процеси е закъсняла и ненужна. „Ние от „Воля“ още февруари месец внесохме законопроект за поправки в Изборния кодекс, които включваха видеонаблюдението в изборните секции. Вчера беше гласувано на първо четене, беше прието от Народното събрание. Странно е, че президентът сега се е сетил да се вслуша в нашата идея още повече, да се опита да си я препише като своя. Ние отказваме да се включваме в пиар акциите на БСП“, коментира още Христов.   \r\nДаяна ДЮЛГЕРОВА", "date": "2018.12.13", "title": "Президентът организира обществена дискусия за изборния процес в страната (ОБЗОР)"}
{"url": "http://www.focus-news.net/news/2018/12/13/2601601/blagoevgrad-duhat-na-nablizhavashtata-koleda-usetiha-detsata-ot-dneven-tsentar-slanchev-den-v-simitli.html", "text": "Духът на наближаващата Коледа усетиха децата от Дневен център „Слънчев ден”, както и младежите и възрастните от Дневния център за пълнолетни лица с увреждания. Това съобщиха от пресцентъра на  Община Симитли . Приятелите на община Симитли и звеното за социални услуги – хората с големи сърца от „Мисия без граници” посетиха потребителите на центровете по повод предстоящия празник Рождество Христово. \r\nПресъздаване на разпъването на Христос на кръста, песните, посланията и коледните пожелания докоснаха сърчицата на всички, атмосферата на предстоящия празник завладя всички присъстващи. Ангелогласни момичета изпълняваха любими религиозни и коледни песни. И като на всеки празник – и този не може да мине без подаръци. Всички получиха много лакомства и играчки от гостите, а те от своя страна подариха ръчно изработени коледни подаръци в знак на благодарност и признателност за доброто сътрудничество и партньорство вече толкова години.", "date": "2018.12.13", "title": "Благоевград: Духът на наближаващата Коледа усетиха децата от Дневен център „Слънчев ден” в Симитли"}
{"url": "http://www.focus-news.net/news/2018/12/13/2601602/kyustendil-poslednata-za-godinata-detska-muzeyna-rabotilnitsa-e-ozaglavena-koleden-stan.html", "text": "„Коледен стан” е озаглавена последната за годината детска музейна работилница в Кюстендил. Това съобщи за  Радио „Фокус” – Кюстендил  Мирослава Таскова, експерт към Регионален исторически музей – Кюстендил. Темата на декемврийската работилница за деца е вдъхновена от Коледните празници и домашния уют, за който допринасят и меките тъкани, присъстващи на различни места в дома. „Затова се посвещава на един от най-старите занаяти – тъкачеството. Откритите находки като глинени тежести за стан и прешлени за вретено свидетелстват за неговата поява по нашите земи от времето на VІ – V хилядолетие преди Христа. Такива находки са открити и на територията на Кюстендил и региона, и могат да бъдат видени в археологическата експозиция на музея”, каза Мирослава Таскова По думите й децата ще научат повече за домашното тъкачество, ще имат възможност сами да работят с тъкачни станове, пригодени за малките посетители на музея. Заниманията ще продължат до 15 декември. \r\nВенцеслав ИЛЧЕВ", "date": "2018.12.13", "title": "Кюстендил: Последната за годината детска музейна работилница е озаглавена „Коледен стан”"}
{"url": "http://www.focus-news.net/news/2018/12/13/2601603/umbal-tsaritsa-yoanna-isul-s-opasnost-za-zhivota-e-70-godishnata-zhena-koyato-be-napadnatata-ot-24-godishen-mazh-v-kv-hristo-botev.html", "text": "С опасност за живота е 70-годишната жена, която бе нападнатата от 24-годишен мъж в кв. „Христо Ботев“. Това съобщи за  Агенция „Фокус“  говорителят УМБАЛ „Царица Йоанна – ИСУЛ“ д-р Фани Цуракова. Жената е настанена в болницата с множество наранявания по цялото тяло.  Агенция „Фокус“ припомня:  Две жени - на 70 и на 40 години, и 10-годишно дете са откарани в две лечебни заведения с черепно-мозъчни травми - УМБАЛ „Царица Йоанна – ИСУЛ“ и УМБАЛСМ „Н.И.Пирогов“. Те пострадаха, след като 24-годишен мъж ги нападна в столичния квартал „Христо Ботев“. След нападението мъжът се барикадира в дома си, откъдето впоследствие бе изведен от полицаи и задържан в Първо РУ. \r\nТеодора ПАТРОНОВА", "date": "2018.12.13", "title": "УМБАЛ „Царица Йоанна – ИСУЛ“: С опасност за живота е 70-годишната жена, която бе нападнатата от 24-годишен мъж в кв. „Христо Ботев“"}
{"url": "http://www.focus-news.net/news/2018/12/13/2601604/ria-novosti-donald-tramp-ne-vizhda-pravno-osnovanie-za-impiychmant.html", "text": "Президентът на САЩ Доналд Тръмп заяви, че не е направил нещо, което може да е основание за импийчмънт, предава  РИА Новости . \r\nДемократите в Конгреса твърдят, че Тръмп може да се изправи срещу импийчмънт и лишаване от свобода, ако транзакциите са нарушили законите за финансиране на кампаниите. Президентът отговори, че плащанията в брой на няколко жени не са „от кампанията“ и, че той разчитал на адвокат Майкъл Коен, който е трябвало да „знае какво прави“. \r\nКоен се призна за виновен в нарушаване на законите за финансирането на кампании. Той призна, че е бил посредник при плащането за мълчанието на порно актрисата Сторми Даниелс (истинско име Стефани Клифърд). \r\nСпециален прокурор Робърт Мълър разследва евентуалното „съглашение“ на Тръмп с Русия по време на президентските избори, но от Кремъл и Белия дом отричат за всякакви връзки между Москва и американския президент. \r\nПревод и редакция: Калоян Пенков", "date": "2018.12.13", "title": "РИА Новости: Доналд Тръмп не вижда правно основание за импийчмънт"}
{"url": "http://www.focus-news.net/news/2018/12/13/2601605/afp-iran-privetstva-mirnite-pregovori-za-yemen.html", "text": "Иран приветства пробивите, направени в разговорите между воюващите партии в Йемен, допълвайки, че се надява бъдещите преговори ще доведат до финално споразумение, предава  AFP . \r\n„Приветстваме споразуменията между двете страни, които са наблюдавани от представителя на генералния секретар на ООН и виждаме положителните стъпки и предварителните споразумения за продължаване на разговорите като обещаващи“, заяви  говорителят на иранското министерство на външните работи Бахрам Гасеми. \r\nПревод и редакция: Калоян Пенков", "date": "2018.12.13", "title": "AFP: Иран приветства мирните преговори за Йемен"}
{"url": "http://www.focus-news.net/news/2018/12/13/2601609/futbol-ludogorets-i-tsyurih-igrayat-posledniya-si-mach-ot-grupovata-faza-na-liga-evropa.html", "text": "Шампионът на България Лудогорец и швейцарският Цюрих играят последния си мач от груповата фаза на Лига Европа на стадион „Лудогорец Арена“ в Разград при резултат 1:1.  \r\nС актив от три точки разградският тим заема последното място в Група „А“ и няма никакви шансове за продължаване напред в турнира, докато швейцарците вече си осигуриха място в елиминационната фаза на надпреварата.  \r\nЕто и резултатите след първите полувремена на останалите мачове: \r\nАЕК (Ларнака) - Леверкузен 1:2 \r\nРБ Лайпциг - Розенборг 0:0 \r\nСелтик - РБ Залцбург 0:0 \r\nКопенхаген - Бордо 0:0 \r\nСлавия (П) - Зенит 2:0 \r\nСпартак (Т) - Фенербахче 1:0 \r\nДинамо (З) - Андерлехт 0:0 \r\nСпортинг (Л) - Ворскла 3:0 \r\nАрсенал - Карабах 1:0 \r\nДюделанж - Бетис 0:0 \r\nОлимпиакос - Милан 0:0", "date": "2018.12.13", "title": "Футбол: Лудогорец и Цюрих играят последния си мач от груповата фаза на Лига Европа"}
{"url": "http://www.focus-news.net/news/2018/12/13/2601600/promyana-na-zakona-za-otbranata-i-vaorazhenite-sili-mozhe-da-dade-vazmozhnost-da-se-reagira-pri-situatsii-v-koito-nyama-dogovor-za-hranata-v-armiyata-obzor.html", "text": "Промяна на Закона за отбраната и въоръжените сили може да даде възможност да се реагира при ситуации, в които няма договор за храната в армията. Това заяви  министърът на отбраната Красимир Каракачанов , който бе изслушан по въпроса за храненето на армията от членовете на парламентарната Комисия по отбрана. Идеята е изменението на закона да дава алтернатива на Министерството на отбраната, докато се намира в казуси като настоящия с висяща обществена поръчка. Според министъра така фирмите ще бъдат по-експедитивни в бизнес начинанията си, съобразявайки се с това, че докато се карат „нещата си текат без тях“. Министър Каракачанов бе изслушан от членовете на парламентарната комисия, след като медийно разследване показа как в продължение на три години военните се хранят без обществена поръчка за доставка на продукти и напитки. Парите, похарчени за храна на армията в този период, са близо 31 млн. лв.  \r\nПред народните представители Каракачанов заяви, че го интересува армията да бъде нахранена, а не борбите между отделни фирми за това кой ще спечели поръчката за хранене на военнослужещите. Според него сегашната практика на изхранване при дълго продължило обжалване на обществена поръчка за доставката е била използвана от трима министри досега и вината не е в Министерството. Няма как да бъде обявена нова обществена поръчка в процес на обжалване, обясни още той. Министърът заяви, че няма нито едно незаконосъобразно решение за изхранването на войската и бе категоричен, че не приема приказки за корупция за храненето на военнослужещите. Той обърна внимание, че няма и оплаквания от страна на военнослужещите, за разлика от предишни години.  Директорът на Дирекция „Отбранителна аквизиция“ Иван Пейков  допълни, че през 2017 г. са направени 231 проверки на военните столове.  \r\nПо думите му по Закона за отбраната и въоръжените сили има два случая на предоставяне на храна на военнослужещите. Той обясни, че при единият случай става въпрос за лица, намиращи се на дежурства, а в другия случай, когато лицата провеждат тренировки и учения. Пейков обясни, че в първия случай се предоставят храни или парични средства, а във втория случай - храна. Той обърна внимание, че до 16 април 2018 Министерство на отбраната е било законово препятствано да продължи процедурата по обществената поръчка за храненето, тъй като има висящо съдебно производство.   \r\nДеница КИТАНОВА", "date": "2018.12.13", "title": "Промяна на Закона за отбраната и въоръжените сили може да даде възможност да се реагира при ситуации, в които няма договор за храната в армията (ОБЗОР)"}
{"url": "http://www.focus-news.net/news/2018/12/13/2601606/tass-izvarshitelyat-na-atakata-v-strasburg-e-zastrelyan.html", "text": "Извършителят на терористичната атака на коледния базар в Страсбург Шериф Шекат е застрелян от полицаи, предава агенция  TACC . \r\nВ южната част на Страсбург се извършва полицейска операция.  \r\nПревод и редакция: Калоян Пенков", "date": "2018.12.13", "title": "ТАСС: Извършителят на атаката в Страсбург е застрелян"}
{"url": "http://www.focus-news.net/news/2018/12/13/2601610/tass-ministarat-na-vatreshnite-raboti-na-frantsiya-potvardi-likvidiraneto-na-terorista-ot-strasburg.html", "text": "Министърът на вътрешните работи на Франция Кристоф Кастанер потвърди за ликвидирането на терориста от Страсбург на пресконференция, съобщава агенция  TACC . \r\n„Трима полицаи разпознали Шекат и искали да го задържат, но той открил огън и е бил ликвидиран“, заяви Кристоф Кастанер и поздрави полицията с успешната спецоперация за намирането на престъпника. \r\n„Сега Страсбург може да се върне към нормалния живот“, заяви кметът на града Ролан Рис. Превод и редакция : Калоян Пенков", "date": "2018.12.13", "title": "ТАСС: Министърът на вътрешните работи на Франция потвърди ликвидирането на терориста от Страсбург"}
{"url": "http://www.focus-news.net/news/2018/12/13/2601607/afp-streletsat-ot-strasburg-e-ubit-ot-politsiyata.html", "text": "Стрелецът, който уби трима души на коледен базар в Страсбург е застрелян от полицията, съобщи източник пред  AFP .  \r\nНад 700 души от френските сили за сигурност издирваха 29-годишния Шериф Шекат. Според източника той е прострелян и убит в квартал „Нойдорф“. \r\nПревод и редакция: Калоян Пенков", "date": "2018.12.13", "title": "AFP:  Стрелецът от Страсбург е убит от полицията"}
{"url": "http://www.focus-news.net/news/2018/12/13/2601608/afp-streletsat-ot-strasburg-e-ubit-ot-politsiyata-dopalnena.html", "text": "Стрелецът, който уби трима души на коледен базар в Страсбург е застрелян от полицията, съобщи източник пред  AFP .  \r\nНад 700 души от френските сили за сигурност издирваха 29-годишния Шериф Шекат. Според източникът той е прострелян и убит в квартал Нойдорф. \r\nПолицията в няколко европейски държави се включиха в издирването на Шериф Шекат. \r\nПредполага се, че е бил ранен след престрелка със войници, но е успял да избяга и не е виждан откакто е излязъл от такси в Нойдорф. \r\nПолицията го описва като опасен и призова хората да не го доближават. \r\nПети човек е задържан от полицията за разпит, а в ареста са родителите и двама братя на заподозрения Шериф Шекат.    \r\nМинистърът на вътрешните работи Кристоф Кастанер обяви, че коледния базар в Страсбург ще бъде отворен в петък. Превод и редакция : Калоян Пенков", "date": "2018.12.13", "title": "AFP: Стрелецът от Страсбург е убит от полицията (ДОПЪЛНЕНА)"}
