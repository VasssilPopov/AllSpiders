{"url": "http://www.focus-news.net/news/2019/01/19/2614034/sky-news-predpolagaema-kola-bomba-izbuhna-pred-sada-v-deri.html", "text": "Предполагаема кола бомба е избухнала пред съдебната палата в град Дери, съобщава  Sky News . \r\nСнимка, публикувана от полицейската служба на Северна Ирландия, показва запален автомобил. \r\nПубликацията предупреждава обществеността, че улица „Бишоп“ е затворена. \r\n„СТОЙ НАСТРАНА. Предполагаема кола бомба“, добави тя. \r\nПредполага се, че никой не е ранен. \r\nСъобщено е, че барове и клубове в района също са евакуирани. \r\nДепутатът от Шин Фейн, Елиша Маккалиън, заяви, че никой не е бил ранен, и осъди взрива. \r\n„Този инцидент шокира местната общност“, каза тя. \r\n„Има много възрастни жители, които живеят в района и са разтревожени от това“. \r\n„Дери е град, който се движи напред и никой не иска този вид инцидент. Той не е типичен за града. \r\n„Насърчавам всеки, който има информация за този инцидент, да я съобщи в полицията“. \r\nГари Мидълтън, член на Демократичната юнионистка партия, го нарече „позорно терористично действие“, което е „дълбоко обезпокоително ... завръщане в миналото“. Превод и редакция : Калоян Пенков", "date": "2019.01.19", "title": "Sky News: Предполагаема кола бомба избухна пред съда в Дери"}
{"url": "http://www.focus-news.net/news/2019/01/19/2614008/nimh-vremeto-shte-se-zadarzhi-predimno-oblachno-i-na-otdelni-mesta-shte-prevali-slab-dazhd-v-severozapadnite-rayoni-i-snyag.html", "text": "През следващото денонощие времето ще се задържи предимно облачно и на отделни места ще превали слаб дъжд, в северозападните райони - дъжд и сняг. През деня в Източна България и по долината на Струма ще духа слаб юг-югоизточен вятър. Минимални температури - между минус 2° и 3°, максимални - предимно между 3° и 8°. Атмосферното налягане през деня слабо ще се понижи и ще бъде малко по-ниско от средното за януари. Такава е прогнозата за времето на  Националния институт по метеорология и хидрология (НИМХ) , съобщи за Агенция „Фокус“ дежурният синоптик Христо Христов.  \r\nНад Черноморието също ще бъде предимно облачно, почти без валеж. Ще духа слаб юг-югоизточен вятър. Максималните температури ще бъдат между 8° и 10°. Температурата на морската вода е 6°. Вълнението на морето ще бъде 2-3 бала. \r\nВ планините ще бъде предимно облачно, на отделни места със слаби превалявания от сняг. Ще духа умерен до силен югозападен вятър. Максимална температура на височина 1200 метра около 3°, на 2000 метра – около минус 2°. \r\nПрез първата половина от следващата седмица вятърът по-често ще бъде югоизточен и в по-голямата част от страната ще се задържи сравнително топло за втората половина на януари. Ще преобладава облачно време. В понеделник вероятността за валежи е малка, но привечер и през нощта срещу вторник, с понижение на температурите, в Северозападна България ще завали сняг. Във вторник и сряда на места ще превалява слаб дъжд, в северозападните райони – дъжд и сняг, в планините над 1000-1200 м – сняг. В сряда се повишава вероятността за по-съществени валежи от дъжд на места в Югоизточна България. Във вторник в източната половина от страната югоизточният вятър ще се усили, а в сряда ще бъде югозападен и температурите там ще се повишат чувствително – до около 12°. В Западна България ще остават предимно между 3° и 8°.", "date": "2019.01.19", "title": "НИМХ: Времето ще се задържи предимно облачно и на отделни места ще превали слаб дъжд, в северозападните райони и сняг"}
{"url": "http://www.focus-news.net/news/2019/01/19/2614009/pazardzhik-prodalzhava-17-ta-kampaniya-za-borba-s-raka-na-gardata-initsiirana-ot-sdruzhenie-za-onkobolni-i-priyateli.html", "text": "Продължава 17-та Кампания за борба с рака на гърдата, инициирана от „Сдружение за онкоболни и приятели“ – Пазарджик, съобщиха от  неправителствената организация . От там уточниха, че ще бъдат проведени профилактични прегледи със специализиран ехограф на млечна и щитовидна жлеза за ранна диагностика на онкологични заболявания. Апаратът е дарен на Сдружението в резултат на дарителска кампания, подкрепена от вицепремиера и министър на външните работи Екатерина Захариева. Той ще бъде в сградата на Младежки дом.-Брацигово на 31 януари от 09.30 часа. Желаещите да посетят мобилния ехограф за преглед на млечна и щитовидна жлеза  могат  да се запишат  предварително или на място в общинската администрация в Брацигово.", "date": "2019.01.19", "title": "Пазарджик: Продължава 17-та Кампания за борба с рака на гърдата, инициирана от „Сдружение за онкоболни и приятели“"}
{"url": "http://www.focus-news.net/news/2019/01/19/2614006/varna-vazrastni-sa-ogramoteni-chrez-proekta-nov-shans-za-uspeh-na-op-nauka-i-obrazovanie-za-inteligenten-rastezh.html", "text": "Възрастни са ограмотени чрез проекта „Нов шанс за успех“ на ОП „Наука и образование за интелигентен растеж“. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. „Лицата, които завършиха обучението си по проекта за ограмотяване на възрастни, вече се обучават във вечерна паралелка към Професионалната гимназия по селско стопанство в Провадия. С подготовката на тези специалисти ще се намали процентът на безработица в региона, ще се намали броят неучещи и неработещи в общината, а много хора ще преосмислят своето социално положение в обществото“, допълни Венцеслава Генова. Тя каза, че и през настоящата година ще продължат дейностите по обучение на възрастните хора, като политиките на Регионалното управление на образованието ще бъдат координирани с активните политики на пазара на труда и със социалните политики. „Работим и върху проект за рамково споразумение за трайно безработните“, посочи Венцеслава Генова. \r\nМарияна ВАЛЕНТИНОВА", "date": "2019.01.19", "title": "Варна: Възрастни са ограмотени чрез проекта „Нов шанс за успех“ на ОП „Наука и образование за интелигентен растеж“"}
{"url": "http://www.focus-news.net/news/2019/01/19/2614014/veliko-tarnoov-konkurs-za-detsko-yunoshesko-tvorchestvo-na-tema-tarnovgrad-tsare-i-slava-obyaviha-vav-veliko-tarnovo.html", "text": "Конкурс  за детско-юношеско творчество на тема „Търновград: царе и слава” обявиха от Регионално управление на образованието и Регионална библиотека „П. Р. Славейков” във Велико Търново. Конкурсът е посветен на  130 години от основаването на Първата публична библиотека във Велико Търново и 815 години от коронацията на Калоян от папския пратеник кардинал Лъв. Това съобщиха за  Радио „Фокус“ – Велико Търново  от великотърновската библиотека. В него могат да участват всички ученици (индивидуално и колективно) на възраст от 7 до 18 години от всички учебни заведения на област Велико Търново с литературна или изобразителна творба. Те ще бъдат разпределени в три възрастови групи – от  7 до 10 години, от  11 до 14 години и от 15 до 18 години. В срок до 7 март всеки участник има право да представи за поезия – до две творби; за проза – една творба до три стандартни страници; а за рисунка – една живописна или графична творба без паспарту и рамка. \r\nТворбите за конкурса трябва  да съдържат трите имена на автора; адрес, възраст (навършени години); име и адрес на учебното заведение; и телефон и e-mail. Те ще се приемат в филиала на библиотеката, намиращ се на ул. „Симеон Велики“ № 7. На 9 и 10 март жури ще определи победителите. \r\nНоминациите ще бъдат обявени на 20 март в Централна сграда на библиотеката, а отличените творби ще се публикуват на интернет сайта на библиотеката и представени чрез изложби. \r\nНадежда КРЪСТЕВА", "date": "2019.01.19", "title": "Велико Търново: Конкурс за детско-юношеско творчество на тема „Търновград: царе и слава” обявиха във Велико Търново"}
{"url": "http://www.focus-news.net/news/2019/01/19/2614013/vidin-84-sotsialno-slabi-hora-v-novo-selo-poluchiha-hranitelni-produkti-ot-bchk.html", "text": "84 социално слаби хора в Ново село получиха хранителни продукти от БЧК, съобщиха от  Областния съвет на организацията .  16 кг са хранителните пакети, които от днес се раздават в Ново село на нуждаещите се хора. В списъка, който е изготвен от социалните служби  са включени безработни, хора с ниски пенсии, самотни хора с ниски доходи. Хранителните пакети се раздават в сградата на Община Ново село в  ритуалната зала. \r\nОт 11 декември миналата година започна раздаването на хранителните продукти от БЧК-Видин в населените места на областта и ще приключи до средата на февруари 2019 г.", "date": "2019.01.19", "title": "Видин: 84 социално слаби хора в Ново село получиха хранителни продукти от БЧК"}
{"url": "http://www.focus-news.net/news/2019/01/19/2614015/pazardzhik-18-sluchaya-na-varitsela-sa-registrirani-v-oblastta-samo-za-perioda-ot-7-do-13-yanuari.html", "text": "18 случая на варицела са регистрирани в област Пазарджик само за периода от 7 до 13 януари, сочи справка на  Националния център по обществено здраве и анализи . За сравнение през месец декември на миналата година заболелите са били 15. Варицелата е вирусно заболяване, което се характеризира с повишена температура, отпадналост, главоболие, хрема, болки в гърлото, както и коремна болка с повръщане и диария. Един до три дни след заразяването се явява типичният обрив. Той е силно сърбящ, като се образуват червени петна и мехури. До средно 6 дни мехурите се пукат и се оформят корички, които впоследствие отпадат. Заболяването не изисква антибиотично или друг вид медикаментозно лечение. \r\nЗа последния месец декември на миналата година са регистрирани и 4 случая на вирусен хепатит, 1 на хепатит А и трима с остър вирусен хепатит. Трима души са заболелите от кучешка тения и по един от скарлатина и туберкулоза. Регистрираните пневмонии през отчетения период са 11 броя. \r\nАлбена ЖИЛЕКОВА", "date": "2019.01.19", "title": "Пазарджик: 18 случая на варицела са регистрирани в областта само за периода от 7 до 13 януари"}
{"url": "http://www.focus-news.net/news/2019/01/19/2614012/blagoevgrad-dva-novi-proekta-za-izrabotka-na-obsht-ustroystven-plan-i-za-integrirane-na-uyazvimi-grupi-shte-razrabotva-obshtina-simitli-po-operativnite-programi-na-es.html", "text": "Два нови проекта – за изработка на общ устройствен план и за интегриране на уязвими групи ще разработва Община Симитли по оперативните програми на Европейският съюз (ЕС). Това съобщиха за  Радио „Фокус“ – Пирин  от общината. Кметът Апостол Апостолов е сключил споразумение с Министерството на регионалното развитие и благоустройството за финансиране на Общ устройствен план на община Симитли. Със средствата ще бъде изработен проект, а след изготвянето му ще се създаде рамка за устойчиво развитие на общината през следващите  години. Така ще бъде регулирано застрояването на града и ще бъдат обозначени зоните. Финансиране е одобрено и по още един проект – „Прилагане на социално-икономически и образователни мерки за интеграция на уязвими групи в община Симитли“. Средствата са по Оперативна програма „Развитие на човешките ресурси“- Приоритетни оси „Намаляване на бедността и насърчаване на социалното включване“ и Оперативна програма „Наука и образование за интелигентен растеж“ – Приоритетни оси „Образователна среда за активно социално приобщаване“. Проектът е в изпълнение на Общински план за интегриране на ромите 2015 -2020 и е свързан с главните стратегически цели на държавните политики по  отношение  на  маргинализираните групи – подобряване на  жизнения стандарт чрез включването им в пазара на труда, мерки повишаващи здравната култура,  приобщаващо образование, преодоляване  на  изолацията им чрез  активно  социално поведение и проява на толерантност от страна на гражданското общество, като по този начин пряко кореспондират с приоритетите на оперативните програми.", "date": "2019.01.19", "title": "Благоевград: Два нови проекта – за изработка на общ устройствен план и за интегриране на уязвими групи ще разработва Община Симитли по оперативните програми на ЕС"}
{"url": "http://www.focus-news.net/news/2019/01/19/2614011/abv-nastoyava-da-se-izgotvi-nova-energiyna-strategiya-obzor.html", "text": "АБВ организира Международен енергиен форум „Енергетика, икономика, сигурност - актуални измерения“. Основателят на АБВ и президент на Р България в периода 2002-2012 година Георги Първанов заяви, че категорично трябва да се пристъпи към изработване на нова енергийна стратегия на страната. Според него документът може да бъде добър повод да се свали градусът на напрежението между институциите, не между президента и правителството, а в по-широк план. Първанов определи като важно съединяването на експертизата и енергийната дипломация. Той обърна внимание, че в момента в енергийната стратегия темата за ядрената енергетика е сдъвкана на една страница, а АЕЦ „Белене“ отсъства. „Бягахме от зависимост от Русия, а сега имаме зависимост и от Русия, и от Турция“, заяви Георги Първанов. По думите му трябва да се заделят 2-3 млрд. лева и за енергетиката, както за новите самолети. „Ще си купуваме самолети от завод, който не е построен - може да тръгнем и с реакторите в тази посока“, коментира председателят на АБВ Румен Петков. Той обяви, че вместо да имаме работеща мощност в АЕЦ „Белене“, продължаваме да сме разколебани кога, как и с кого. Петков посочи, че изграждането на новата мощност в АЕЦ „Белене“ е заинтересованост за региона като цяло, което прави отговорностите и предизвикателствата пред България още по-големи. „Проектът за АЕЦ „Белене“ трябва да бъде реализиран, защото е в името на енергийната ни независимост и националната сигурност“, заяви зам.-председателят на АБВ Любомира Ганчева. Бившият външен министър Ивайло Калфин съобщи, че е постигнато предварително споразумение между ЕП и Съвета на ЕС по пакета „Енергетика и климат“. Според споразумението след 2025 година държавата няма да може да помага на ТЕЦ-овете си със студен резерв. „До края на март би трябвало да бъде довършено това, за което вече са се договорили, вероятно без промени“, уточни Ивайло Калфин. Той призова да се помисли за механизъм, в който европейското законодателство може да се следи в достатъчно ранна фаза. АБВ ще работи за изготвяне на анализ на либерализацията на пазара на ел-енергия и на резултатите от очакваната диверсификация на доставките на газ. \r\nБиляна ИВАНОВА", "date": "2019.01.19", "title": "АБВ настоява да се изготви нова енергийна стратегия (ОБЗОР)"}
{"url": "http://www.focus-news.net/news/2019/01/19/2614005/the-hill-demokratite-sa-gotovi-da-predlozhat-edin-miliard-dolara-za-granichna-sigurnost-no-ne-i-za-stena.html", "text": "Демократи в Конгреса  ще предложат един милиард долара за финансиране на мерки за сигурност на границата в законопроект за възобновяване на правителството следващата седмица, но тези средства не може да се използват за строеж на стена, пише американското издание  The Hill . \r\nДемократите смятат другите мерки за сигурност на границите за по-ефективни. \r\nНовините за плана на демократите идват часове преди Тръмп да се обърне на живо от Белия дом относно сигурността на границите и продължаващото частично затваряне  на правителството, което навлезе в 29-ия си ден в събота. \r\nЗаконопроектът ще бъде десетият опит за възобновяване дейността на правителството, след като демократите поеха контрола над Конгреса този месец, макар че нито един от плановете не е постигнал напредък в Сената поради отказа на лидера на мнозинството Мич да предложи за гласуване законопроект, който не е одобрен от президента Тръмп \r\nСпекулациите се въртят около това дали Тръмп ще предложи свой собствен компромисен пакет на демократите или вместо това той ще обяви извънредно положение  заради незаконното преминаване на границата и така да се опита да заобиколи Конгреса , за да получи средства за граничната стена. \r\nТръмп според наблюдатели се е отказал от втория план по-рано този месец, като се оплаква, че подобен вариант вероятно ще се сблъска с съдебни битки от страна демократите. \r\n\"Това е лесният изход, но Конгресът трябва да направи това\", каза Тръмп пред репортери по това време. \r\nБорбата за закриването се засили тази седмица, след като председателката на Конгреса Нанси Пелоси написа писмо до Тръмп, с което го призова да отложи или да представи в писмена форма годишната си реч за състоянието на Съюза. \r\nПо-късно Тръмп възрази, като попречи на делегациите на Конгреса да пътуват в чужбина с военни полети по време на затварянето на правителството. Решението на Тръмп отмени плановете на демократите да посетят войски в Афганистан през уикенда. \r\nПроучванията сочат, че повече американци обвиняват Тръмп за спирането на дейността на правителството, докато по-малък процент обвиняват демократи от Конгреса.  Юлиян Марков", "date": "2019.01.19", "title": "The Hill: Демократите са готови да предложат един милиард долара за гранична сигурност, но не и за стена"}
{"url": "http://www.focus-news.net/news/2019/01/19/2614018/plovdiv-blizo-70-sa-svobodnite-rabotni-mesta-obyaveni-ot-byuro-po-truda-asenovgrad-v-sredata-na-yanuari.html", "text": "Близо 70 са свободните работни места, обявени от Бюро по труда – Асеновград в средата на месец януари. Това съобщиха за  Радио „Фокус“ – Пловдив  от ръководството на Дирекция „Бюро по труда“ – Асеновград. Сред най-търсените работници със средно и основно образование се нареждат машинните оператори и кредитните администратори, също общите работници. Няма обявени свободни позиции за лица с висше образование. \r\n14 са работните места по схема „Младежка заетост”, като всички те са за обучение – 12 за охранители, по едно за технически изпълнител и фризьор. Обявените свободните позиции по схема „Обучения и заетост” – Компонент II  са над 30. \r\nТони МИХАЙЛОВ", "date": "2019.01.19", "title": "Пловдив: Близо 70 са свободните работни места, обявени от Бюро по труда – Асеновград в средата на януари"}
{"url": "http://www.focus-news.net/news/2019/01/19/2614017/rosen-drumev-predsedatel-na-sdruzhenie-balgarski-pisatel-burgas-v-doma-na-pisatelya-predstoi-vecher-posvetena-na-pisatelya-georgi-ingilizov.html", "text": "В Дома на писателя предстои вечер, посветена на писателя Георги Ингилизов . Това каза за  Радио „Фокус“ – Бургас  Росен Друмев, председател на сдружение „Български писател“ в Бургас. По думите му тя предстои да бъде осъществена на 1-ви или 2-ри февруари, като точната дата към момента не е уточнена. „След нея, на 6-ти февруари ни предстои вечер, посветена на освобождаването на Бургас от Турско робство. През настоящата година ще стартираме проекти, свързани с различни културни центрове в страната – Чешки, Полски и Руски, които предстои да представим в Дома на писателя“, отбеляза Друмев и добави, че през 2019-а година отново ще бъдат осъществени традиционните летни събития, които се провеждат на остров „Света Анастасия”, както и октомврийските „Есенни литературни празници“. По думите му основен проблем за писателската общност си остава трудното книгоразпространение, което според него се дължи на слабият интерес от страна на големите книжарски вериги към голяма част от българските автори. „Култура и литература трябва да има винаги, затова се стараем да поощряваме нашите млади автори, Много от тях намират място в списание „Море“, на което и аз съм редактор“, допълни още Друмев. \r\nМария ПОПЧЕВА", "date": "2019.01.19", "title": "Росен Друмев, председател на сдружение „Български писател“ – Бургас: В Дома на писателя предстои вечер, посветена на писателя Георги Ингилизов"}
{"url": "http://www.focus-news.net/news/2019/01/19/2614016/ria-novosti-pochti-120-dushi-izcheznaha-pri-intsident-s-korab-kray-bregovete-na-libiya.html", "text": "Трима души са спасени, 117 души са изчезнали безследно, след като кораб с мигранти претърпя инцидент в Средиземно море край бреговете на Либия, заяви представителят на Международната организация по миграция Флавио ди Джакомо, съобщава  РИА Новости . \r\n„По думите на спасените, на борда е имало 120 мигранти. По този начин липсват 117 души, сред които десет жени и две деца“, написа Ди Джакомо в Twitter. \r\nМного от мигрантите на борда на кораба са от Западна Африка. Оцелелите казват, че около 40 души са граждани на Судан. \r\nКатастрофата се е случила на около 80 километра от бреговете на Либия. Превод и редакция : Калоян Пенков", "date": "2019.01.19", "title": "РИА Новости: Почти 120 души изчезнаха при инцидент с кораб край бреговете на Либия"}
{"url": "http://www.focus-news.net/news/2019/01/19/2613824/parlamentat-prie-edinodushno-na-parvo-chetene-zakona-za-sotsialnite-uslugi-obzor.html", "text": "Единодушно със 163 гласа „за“ парламентът прие на първо четене Закона за социалните услуги. Това е последният от трите документа, заради които майките на деца с увреждания протестираха продължително през 2018 г. Първите два закона – Законът за хората с увреждания и Законът за личната помощ, вече бяха приети от депутатите. \r\nЗаконопроектът за социалните услуги предвижда право на социални услуги да имат всички нуждаещи се хора в България. Въвежда се планиране на национално ниво на социалните услуги, финансирани от държавния бюджет, чрез разработване на Национална карта на социалните услуги, която ще се приема от Министерския съвет. Въвеждат се и допълващи стандарти за социалните услуги, чрез които се осигурява дневна или резидентна грижа за лица в невъзможност за самообслужване, за лица с агресивно и проблемно поведение и за лица с потребност от постоянно медицинско наблюдение и медицинска грижа. За първи път се създава законов ред за предоставяне на асистентска подкрепа за лица в надтрудоспособна възраст в невъзможност за самообслужване, както и за лица с трайни увреждания, ако не ползват такава подкрепа по друг закон. Предлага се и законов ред за контрол и мониторинг от доставчиците, от общината като орган на местното самоуправление, както и за независим мониторинг от международни, европейски и национални организации. Създава се и Агенция за качеството на социалните услуги като изпълнителна агенция към министъра на труда и социалната политика, която ще лицензира частните доставчици и ще поддържа регистъра на доставчиците. Със законопроекта за първи път се въвежда и ежегоден мониторинг на социалните услуги на национално ниво. \r\nПо време на дебатите по законопроекта от БСП изразиха опасение, че той ще остане „рамков и пожелателен“, ако не се обезпечи финансово. Народният представител от ПГ на „БСП за България“ и заместник-председател на парламентарната социална комисия  Георги Гьоков  посочи, че към момента цялата социална система, в това число и законодателството в сферата на социалните услуги, е резултат от непрекъснати хаотични промени и решения, вземани под натиск. „На обществото трябва да е ясно, че продължавате да намалявате относителния дял на разходите за социални плащания от БВП“, допълни Гьоков. \r\nОт своя страна, депутатът от ГЕРБ и зам.-председател на Комисията по социална политика  Светлана Ангелова  коментира, че законът е получил много добри оценки както от специалистите от социалния сектор, така и от страна на общините. „В продължение на една година работната група работи в диалогичен режим и затова се получи така, че законът да отговори на очакванията на хората да имат достъп до всички социални услуги, както и на очакванията им за добро качеството на услугите“, заяви Ангелова.  \r\nНародният представител от ПГ на ДПС и председател на Социална комисия д-р  Хасан Адемов  посочи, че ако досега право на социални услуги са имали предимно хората от уязвимите групи, с новия закон всички български граждани имат право на такива. „Искам дълбоко да подчертая разликата между социално подпомагане и социални услуги - социалното подпомагане е втората защитна конституционна мрежа в държавата след социалното осигуряване. Социалното подпомагане с финансови средства или със средства под формата на натура, подпомага уязвимите български граждани, които не могат сами или с помощта на имуществото си да задоволят своите жизнени потребности. А услугите са нещо различно“, каза той. Хасан Адемов. \r\nНародният представител от ПГ на „Обединени патриоти“ д-р  Калин Поповски  коментира, че от коалицията подкрепят концептуално Закона за социалните услуги. „Запазваме си обаче правото за второ четене да поканим администрацията на министерството за доуточняващи текстове“, каза Поповски. \r\nМинистърът на труда и социалната политика  Бисер Петков  коментира, че с промените в закона правителството изпълнява поетия си ангажимент да разработи и внесе в Народното събрание пакет от законопроекти, които са насочени към правата на хората от уязвимите групи на обществото. „Радвам се, че при изказванията в комисиите законопроектът намери подкрепа. Ние като министерство сме готови във времето между двете четения да съдействаме за разглеждане на всички предложения, които ще подобрят текстовете“, допълни Петков. \r\nЦветилена СИМЕОНОВА", "date": "2019.01.19", "title": "Парламентът прие единодушно на първо четене Закона за социалните услуги (ОБЗОР)"}
{"url": "http://www.focus-news.net/news/2019/01/19/2613827/ria-novosti-irakska-militsiya-likvidira-i-rani-35-boytsi-na-islyamska-darzhava-v-siriya.html", "text": "Шиитската милиция \"Ал Хашд аш Шааби\" ликвидира и рани 35 бойци от терористичната групировка „Ислямска държава“ в Сирия, се посочва в изявление на командир на бойните части в провинция Анбар Касим Муслих, съобщава  РИА Новости . \r\n„Според информацията, артилерията на милицията е успяла да нанесе точни удари срещу групировката „Ислямска държава“, която искаше да атакува нашите военни обекти, но благодарение на операцията бяха убити и ранени 35 терористи“, се казва в изявлението. В декларацията не се посочва точния брой на ликвидираните. Превод и редакция : Калоян Пенков", "date": "2019.01.19", "title": "РИА Новости: Иракска милиция ликвидира и рани 35 бойци на „Ислямска държава“ в Сирия"}
{"url": "http://www.focus-news.net/news/2019/01/19/2613825/komentari-za-poseshtenieto-na-putin-v-belgrad-v-svetovniya-pechat-agentsiya-fokus.html", "text": "Водата на централния фонтан в Белград бе обагрена в цветовете на руското знаме, изстрелите на церемониалната артилерия кънтяха в двореца, а десетки хиляди сърби пристигнаха от цялата страна, за да приветстват руския президент Владимир Путин в четвъртък, пише  вестник The New York Times  в материал, представен без редакторска намеса. \r\nТова, че картинката подхождаше повече на времената на кралете, отколкото на типична държавна визита, се дължи на факта, че времената за Сърбия не са обикновени и тя отново се оказа между Изтока и Запада по начин, който изключително много напомня за Студената война. \r\nТогавашната Югославия, със столица Белград, успя да остане извън Съветския блок, независимо че номинално бе в съюз с него. Сега, на фона на възраждащата се конкуренция за политическо и икономическо влияние в Европа и особено на Балканите, тази стратегия изведнъж отново се оказа актуална. \r\nТъй като Сърбия се стреми да влезе в ЕС без да наврежда на връзките си с Москва,страната от Източна Европа отново е в играта. И в основата на нейните опити да поддържа баланс е президентът Александър Вучич, все по-авторитарел лидер, считан за част от блока на Путин. \r\n„Изключително необичайно е, особено за демократичните страни, правителството да организира огромен митинг, за да приветства чуждестранен лидер“, заяви Вук Йеремич, лидер на опозиционната „Сръбска народна партия“ (СНП), бивш външен министър и бивш председател на Общото събрание на ООН. \r\nВучич, както каза той, залага, че западните лидери ще гледат огромното множество, което приветства Путин, докато той приема руския лидер в европейска столица и „ще станат още по-толерантни към авторитарното му поведение, с надеждата, че той няма да се отрече от официалния си ангажимент да вкара страната в ЕС“. \r\nТова отваря възможност за Русия, която гледа на Сърбия като на потенциално плодотворна инвестиционна цел, особено за транзита на природен газ. \r\nПутин поставя акцент върху новите икономически споразумения, докато, както казват анализаторите, че в частни разговори той изразява разочарованието си от желанието на Белград да се присъедини към Съюза.  \r\nНа кратка пресконференция Путин обяви, че Русия ще вложи 1,4 милиарда долара за да докара още руски газ в Сърбия и по този начин отдаде почит на дългата история на руско-сръбските отношения. \r\n„Те имат силни, стабилни и дълбоки корени - руският и сръбският народ винаги са били духовно близки“, каза Путин. Парафразирайки сръбско изражение, той каза: „Ако сме заедно, ни очаква победа.“ \r\nЗа Москва Сърбия представя сходно културно пространство, свързано дълбоко с Русия чрез общите славянски корени и православната вяра, където тя може да се утвърди в момент, когато Европейският съюз е слаб и по този начин да задържи разширението на НАТО. \r\n„Светът става все по разделен на черно и бяло“, заяви Бошко Якшич, политически анализатор от Белград. „И аз се страхувам, че що се отнася до Сърбия, Путин използва Косово и експорта на газ като политически модел“. \r\nИ наистина, при евентуално приемане на Сърбия в ЕС, което продължава да е много далеч, ще се иска от Белград да постигне компромис с Косово, което Путин обвинява, че предизвиква напрежение в региона. \r\nКосово, етнически албанска и мюсюлманска територия, се отцепи от Сърбия през 90-те под крилото на бомбардировките на НАТО. Русия не призна независимостта на страната и продължава да бъде един от най-твърдите поддръжници на Сърбия. \r\nВ Сърбия топлите чувства към Русия и възхищението от г-н Путин се развиват дълбоко и изглеждат далеч отвъд дългата традиция на силни връзки между военните и разузнавателните служби. \r\nПутин беше на върха на списъка на най-доверените чуждестранни политици, с подкрепата на 58% от респондентите, според проучване, проведено от вестник \"Политика\" през март. \r\nОще преди да пристигне, Путин сякаш беше навсякъде. Билбордовете по магистралата посрещнаха скъпия приятел на Сърбия. Лицето му беше изобразено на тениски, чаши, щифтове и дори бельо. Докато обикаляше исторически забележителности с г-н Вучич, руският национален химн се чуваше отново и отново. \r\nПрез последните години повече от 100 проруски медии и неправителствени организации се вкорениха в Сърбия, според Центъра за евроатлантически изследвания, базиран в Белград мозъчен тръст. \r\nЙелена Милич, ръководителят на НПО-то, определи различните лостове за влияние, като „оркестъра на Путин“. \r\nНейното „изследване“ „Русификацията на Сърбия“, описва усилията на Москва да подкопае публичната подкрепа за европейската интеграция и за забавяне на сближаването със Запада. \r\n„Има все повече доказателства, че някои членове на“ оркестъра на Путин „се финансират директно от Москва“, пише тя. \r\nСърбия е ключов транзитен пункт в плановете на Русия да разшири тръбопровода си „Турски поток“, за да доставя природен газ в Южна Европа, проект, който предизвиква опасения в Европейския съюз. \r\nРуските инвестиции в сръбската икономика надхвърлиха 4 милиарда долара, заяви Путин пред вестник „Политика“. Той обаче е изправен пред ожесточена конкуренция от страна на Китай и Турция. \r\nЗа да подчертае културните връзки, Путин посети новата реставрирана църква Св. Сава в Белград, една от най-големите православни църкви в света, където руските бизнесмени подчертаха цената на мозайката, с която е облицован куполът. \r\nЗа да поздравят лидерите, пред църквата се бяха събрали повече от 100 хиляди души. Но на много от тях са предлагани стимули, за да присъстват, включително пет литра мляко. Някои съобщават, че са заплашени от шефовете, че ще загубят работата си, ако не отидат. \r\nНа пресконференцията Путин беше попитан какво мисли за посрещането и какво ще каже на хората там. \r\n„Участието ми в демонстрации не е част от плановете за посещението“, каза усмихнато Путин. Но добави: „Мога да кажа, че имаме много топли чувства относно такива прояви на приятелство“. \r\nМитингът се отличаваше рязко от този предишната вечер, когато десетки хиляди вървяха по същия път, към същата църква, за бдение със свещи в памет на косовския сръбски политик Оливер Иванович, който бе убит в Косово преди една година. \r\nНеговите убийци така и не бяха изправени пред правосъдието и цялото събитие стана обединително за тези, които обвиняват Вучич, че създава климат на страх и че насърчава политическото насилие. В продължение на повече от месец, в горчивия студ и снега, десетки хиляди сърби излязоха по улиците в знак на протест. \r\n„В нашата страна всеки ден се сблъскваме с толкова много лъжи и заплахи“, казва един от организаторите, Йелена Анасонович, на 24 години. „Мисля, че демокрацията, истинската демокрация е нещо, за което трябва да се борите всеки ден“. \r\nСъбирайки своя собствена тълпа, Вучич, който отхвърля твърденията на протестиращите, искаше да демонстрира колко е голяма подкрепата за него. \r\nЗа пред международната публика, сръбският президент имаше друга цел. \r\nЯкшич заяви, че Косово е в сърцето на баланса, който се опитва да поддържа Вучич. \r\n„Всичко произтича от майката на всички проблеми и това е Косово“, подчерта той. \r\nДори Вучич да успее да постигне дългосрочен мир с Косово, казва Якшич, това може да се случи за сметка на сръбската демокрация. \r\n„Аз съм срещу Вучич заради авторитарния му модел“, обяснява той. „Той винаги говори за своя голям приятел Путин, своя голям приятел Орбан, своя голям приятел Ердоган. Можете да съдите за него по приятелите му“. \r\nСръбският президент наскоро представи идеята за един вид разделяне на Косово. Макар публично да не е давал никакви подробности за това как ще бъде реализиран замисълът, особено предвид присъщата опасност на това да се преначертава картата на бурните Балкани, идеята набира скорост и миналата година Джон Болтън заяви, че САЩ са отворени към нея. \r\nНо за да продължи напред, г-н Вучич със сигурност ще се нуждае поне от мълчаливо одобрение на Путин. \r\nРусия все още мърмори за промяната на името в близката Македония, която трябва да проправи пътя за присъединяването й към Европейския съюз и НАТО, което е явна загуба на Кремъл на Балканите. Въпреки че Сърбия няма планове да се присъедини към военния алианс, Москва иска да запази силната си хватка. \r\nАнализаторите твърдят, че Русия ще постави цена, за да се присъедини към все още неопределения план. Например, Москва може да използва това като претекст, за да иска признание, че Крим е руска провинция. \r\nНо огромното мнозинство от сърбите, около 70% според последните проучвания, отхвърлят всеки компромис по отношение на Косово. \r\nДеян Гарич, на 43 години, има оживен бизнес – продава предмети на тема Путин на своята сергия пред Калемегдан. \r\n„Путин не признава Косово и това е много важно за нас“, казва той. Като бивш войник, който се е сражавал във войната, Гарич припомни, че „единствено руснаците ни помогнаха“. \r\nТой е от Южно Косово и смята, че един ден неговият роден град ще бъде отново част от Сърбия. \r\nЕдна от тениските, които Гарич продава, обобщава чувствата на народа. Г-н Путин бе изобразен с очила с авиатор, с послание на сръбски и руски език. \r\n\"Косово е Сърбия\", се казва в него. \"Крим е Русия.\" \r\n*** Белград предлага много възможност, които външнополитическият естаблишмънт във Вашингтон не иска да види, пише Гордън Бардос, председател на SEERECON, фирма за стратегически консултации и анализ на политическите рискове, специализирана в Югоизточна Европа за   в материал, представен без редакторска намеса. \r\nВизитата на руския президент Владимир Путин в Белград на 17 януари поставя интересен въпрос – разширяват ли Русия и Китай влиянието си в Сърбия заради незаинтересоваността на Вашингтон? \r\nЦифрите говорят сами за себе си. Последният американски президент, посещавал Белград, беше Джими Картър през 1980 г. От друга страна, Владимир Путин прави четвъртото си посещение в Сърбия, откакто дойде на власт през 2000 г. (в допълнение към това Дмитрий Медведев посети официално Белград през 2009 г. в рамките на неговия мандат като руски президент). Нещо повече, Путин се е срещнал със сегашния сръбски президент Александър Вучич поне четиринадесет пъти. \r\nА руснаците не са сами в ухажването на Белград през последните години. Китайският президент Си Дзинпин беше на официална визита в Сърбия през 2014 година и планира още едно посещение по-късно тази година. Общо, Си има пет официални двустранни срещи със сръбския си колега от 2014 година насам. \r\nЗа разлика от това, което правят китайците и руснаците, никога не е имало официална двустранна среща между президент на Съединените щати и президент на Сърбия (или нейния предшественик Югославия). \r\nНяколко фактора обясняват тази разлика в подхода на големите сили към Сърбия. Първо, голяма част от американската политика по отношение на Балканите е наследство от 90-те години на миналия век, когато политиците като президента Бил Клинтън и вицепрезидентът Ал Гор решиха, че подкрепата за „мюсюлманските каузи“ на Балканите ще подобри положението на Америка в ислямския свят. \r\nЗа съжаление, атаките от 11 септември, на които някои от изпълнителите, организационни, финансови и оперативни, бяха босненски джихадисти-ветерани, разкриха интелектуалната слабост на подобни наивни идеи. Всъщност, от 90-те до днес проучванията на общественото мнение в арабския и мюсюлманския свят постоянно показва огромно неодоборение към САЩ, независимо от военните интервенции на САЩ на Балканите. \r\nВтората причина, поради която политиците от Пекин и Москва се занимават активно с Белград е, че те могат да разчетат световната карта. Най-важните сухопътни и речни транспортни коридори между Западна Европа и Източното Средиземноморие и между Балтика и Егейско море минават през Сърбия. Китай определено е разбрал това, тъй като икономическата стойност на неговите инвестиции в страната наближава 10 милиарда долара. \r\nАмериканската балканска политика, за разлика от това, през последните две десетилетия и отгоре, е фокусирана върху Босна и Херцеговина и Косово, които от географска гледна точка са от второстепенна важност, или периодично върху Македония и Черна гора (основно за насърчаване на интеграцията им в НАТО). \r\nТрето, външнополитическият естаблишмънт във Вашингтон изглежда няма желание да осъзнае колко се е променил света през последните 20 години. САЩ вече не са (ако някога са били), както Мадлин Олбрайт ги нарече, „незаменимата държава“, а в многополюсния свят малките страни сега имат повече икономически и стратегически опции. Казано с други думи, както природата, така и международната политика не приемат вакуум и ако Вашингтон избере да не развива отношения с някоя страна, други държави са готови да се включат като партньори и инвеститори. \r\nПогледнато от тази гледна точка е трудно да се види как пренебрегването на Белград служи на американските външнополитически интереси. Както отбеляза веднъж президентът Барак Обама, „смешно е“ да се вярва, че „отказа от разговор с някоя държава е наказание за нея“. И наистина, президентът Обама посети десетилетни антагонисти на САЩ, като Куба и Виетнам, а президентът Тръмп се срещна с Ким Чен-ун, но и четвърт век след войните през 90-те, Вашингтон продължава да предпочита да държи властите в Белград на една ръка разстояние. \r\nРазбира се, няма стратегическа логика за това, но тя показва степента, до която балканската политика на САЩ продължава да бъде заложник на специални интереси и етнически лобита, които вярват, че ползата им е да вбият възможно най-голям клин между Вашингтон и Белград. \r\nПодобна недалновидност заплашва да застраши напредъка, който вече е постигнат с напредването на отношенията между Вашингтон и Белград. Ярък пример за това е честото медийно представяне на Сърбия като „преден пост на Русия на Балканите“, когато в действителност реалността предполага нещо съвсем различно. \r\nПомислете например за отношенията на Сърбия с НАТО. Сърбия е член на програмата на НАТО \"Партньорство за мир\" и е сключила Споразумението за статута на силите (SOFA) с Алианса. Както отбелязва военният анализатор Джон Капело, „отношенията на Сърбия с евроатлантическия съюз никога не са били по-силни“. \r\nСъщо така, по време на визитата си в Белград през април 2017 година, покойният сенатор Джон Маккейн отбеляза, че САЩ са най-важният партньор на Сърбия в сферата на отбраната, като двете страни са провели 90 съвместни военни активности за една година. \tНай-интересното е, че Офисът за връзка на НАТО в Белград се намира в сградата на сръбското Министерство на отбраната, само на един етаж под самия министър на отбраната. \r\nСъщото важи и за отношението на Сърбия към ЕС. Сегашният сръбски премиер Ана Бърнабич (която работи с USAID от десетилетие) публично каза, че ако се стигне до избор между Русия и ЕС, тогава Сърбия ще избере ЕС. \r\nЗа съжаление, в контекста на бързо променяща се Европа, въпросът колко дълго тези политики и отношения могат да бъдат поддържани остава отворен, особено ако присъединяването на Сърбия към ЕС никога не се случи.. Предполага се, че приемането на Белград в Съюза ще се случи след поне от десет до петнадесет години, а Вашингтон - когато не налага наказателни политики на страната - предпочита да я игнорира. \r\nПредвид последните ходове на другите големи държави, отдавна е належащо сериозно преразглеждане на държавната траектория в отношенията между Вашингтон и Белград. Трудно е да се види какво печелят Съединените щати като отстъпват стратегическото и политическото бойно поле Сърбия на Пекин и Москва. Ако балканската стабилност се разбира като нещо повече от просто изпълнение на списъците с желания на местните клиенти на Вашингтон, тогава ще е необходим по-широк подход към справянето с региона. \r\nДокато Путин посещава Белград за пореден път, американските политици трябва да мислят дълго и усилено за това как да подобрят отношенията с най-стратегически важната страна на Балканите. \r\n***  В дните преди опитомяването на руската преса от Кремъл, руски вестник написа, че помощниците на президента Владимир Путин са настояли той да не бъде сниман до някой, който е по-висок от неговите 1,68 метра. В четвъртък хората на Путин не можаха да направят нищо за неговото ръкостискане с високия два метра сръбски президент Александър Вучич, пише  англоезичното саудитско издание Saudi Gazette  в материал, представен без редакторска намеса. \r\nМоже да се смята, че това е границата на сръбската власт над могъщата руска мечка, но всъщност Вучич има нещо, което Путин иска и за което руският лидер очевидно е готов да плати много. \r\nЦенността на Сърбия се крие в това, че е кандидатка за влизане в Европейския съюз. Всъщност, тя започна преговори за членство през 2007 година, в момент, когато Брюксел все още бе фокусиран над разширяването на Съюза и тъкмо бе приветствал България и Румъния, увеличавайки броя на държавите-членки до 28. Въпреки това Сърбия има множество препятствия, които трябва да преодолее, като най-значимите от тях са предаването на последните заподозрени за извършване на военни престъпления на Балканите и нормализацията на отношенията с Косово, което се разбунтува през 1998 година и след интервенцията на НАТО обяви независимост през 2008 година. Сърбия продължава да отказва да признае Косово, като настоява, че то остава автономна провинция в рамките на сръбската държава. Но, под натиска на ЕС, преди шест години тя подписа споразумение в Брюксел, с което признава избраното правителство на Косово и институциите на страната.Европейската комисия изглеждаше щастлива от тази глупост, но реалността е такава, че в Косово продължава да има сръбско малцинство, живеещо основно в северната част на страната, край границата със Сърбия. Нещо повече, самото име Косово носи голяма емоционална стойност за сърбите, които го свързват със своето поражение през 1448 година заедно с унгарските им съюзници, от османските турци. Дори 571 години по-късно, сръбските сантименти към битката показват, че на Балканите, паметта е най-важна. \r\nРусия има исторически връзки със сръбските си православни християни и съплеменниците им славяни. Всъщност мобилизацията на Русия от 1914 г., след като Австро-Унгарската империя нахлу в Сърбия, предизвика кръвопролитията на  Първата световна война. \r\nВизитата на Путин, по време на която бяха подписани редица търговски сделки и бяха обявени щедри руски инвестиции, цели да затвърди тези стари връзки. Целта на Кремъл е ясна. Той иска да разшири влиянието си в лицето на това, което вижда като геополитическо обкръжаване от Запада. Русия вече блокира плановете на Брюксел и Вашингтон да присъединят Украйна към ЕС и НАТО. Приближавайки Сърбия към сферата си на влияние, руското ръководство осуети опитите на САЩ и Европа да консолидират своята власт на Балканите. Освен с присъединяването на Крим, Путин може да се поздрави също и за новите си близки отношения с турския президент Реджеп Таийп Ердоган и ефективното подчинение на ключов съюзник от НАТО, на който той продаде руска система за ПВО. \r\nВсъщност, в Сърбия руснаците чукат на отворена врата. Все по-авторитарното правителство на Вучич продължава да се проваля на тестовете на ЕС за управление и върховенство на закона. Ентусиазмът на Брюксел да присъедини Сърбия не е голям, предвид проблемите, които има със съседните балкански държави България и Румъния. Не е много вероятно ЕС да направи големи усилия да контрира стремежите на Москва за увеличаване на влиянието й в Сърбия. Дългосрочните последствия от създаването на солиден руски сателит на Балканите биха могли да бъдат много големи. \r\n***  Руският президент Владимир Путин осъди създаването на армия в Косово като дестабилизиращо за Балканитедействие, по време на посещение в Белград, което подчерта спорния подход на неговия съюзник Сърбия за присъединяването към  Европейския съюз, пише  англоезичното японско издание The Japan Times  в материал, представен без редакторска намеса. \r\nСръбската прогресивна партия на президента Александър Вучич, която сама е изправена пред антиправителствени протести, мобилизира хиляди свои членове в столицата в четвъртък, за да подкрепят руския лидер. Вучич се опитва да получи подкрепата на Москва в сключването на споразумение за нормализиране на отношенията с Косово, една от най-големите пречки пред стремежа на двете страни към членство в ЕС. \r\nВучич заяви, че не мисли, че споразумението с Косово е близко и посочи, че Русия ще трябва да се съгласи с всяко споразумение, като с това изпрати сигнал, че не приема противопоставянето на Брюксел на идеята за преначертаване на границите между съседите. Европейските лидери се опасяват, че новите разграничения могат да предизвикат подобни искания в целия регион и да предизвикат етнически сблъсъци, които костваха живота на повече от 100 000 души по време на насилственото разпадане на Югославия. \r\nПутин, който предизвика критики за това, че разпали конфликти в Украйна и на други места в Източна Европа, заяви, че косовските власти са направили „серия от провокативни действия, които сериозно влошиха положението“. Той визираше плановете на Косово да създаде армия в противоречие на резолюциите на ООН, които позволяват единствено на международните сили да се намират в страната. \r\n„Русия напълно споделя загрижеността на сръбското ръководство“, заяви Путин на пресконференция с Вучич. „Такива безотговорни действия на косовските власти могат да доведат до дестабилизация на Балканите“. \r\nСлед като пое властта като министър-председател през 2012 г., Вучич следва балансирана политика, като се ангажира да вкара Сърбия в ЕС, като същевременно поддържа тесни връзки с Русия. Той се срещна с Путин повече от дузина пъти, а близките им отношения сега играят роля в отношенията с Косово, което обяви независимост десетилетие след кампанията на НАТО и бомбардировките през 1999 г., които изтласкаха сръбските войски от нейната територия. \r\nВлачен с години, спорът с Косово изглеждаше близо до разрешаване, след като двете страни излязоха с идеята за преначертаване на границите. Но, тъй като това срещна хладен отговор от ЕС, Вучич и президентът на Косово Хашим Тачи се обърнаха към старите си съюзници. Русия обяви, че иска споразумение, което ще бъде добро за сърбите. Президентът на САЩ Доналд Тръмп призова двете страни да стигнат до договор бързо, след като и двете държави не отхвърлят предложението. \r\nСлед това преговорите спряха през ноември, когато Косово наложи 100-процентови мита върху стоките на своя съсед, като отмъсти на Сърбия, която го блокира от членство в Интерпол. Сърбия отказва да признае Косово като суверенна държава и е блокирала членството в ООН и други глобални организации. Тя има подкрепата на Русия, с която споделя културни връзки като православната вяра, въпреки че ЕС е най-големият чуждестранен инвеститор в Сърбия. \r\n„Очаква се Сърбия да оеднакви изцяло външната си политика с тази на ЕС“, казва Сена Марич, старши изследовател в Центъра за европейска политика в Белград. Но „значителен брой държави-членки на ЕС възприемат отношенията на Сърбия с Русия като въпрос от техния национален интерес и са готови да блокират членството й в ЕС“. \r\nПосещението съвпада и с нарастващите вълнения срещу Вучич, който е изправен пред втори месец на протести, призоващи правителството му да зачита свободата на словото и върховенството на закона. \r\nСлед като опозиционен политик бе пребит, през последните седмици хиляди сърби излязоха по улиците да протестират, подобно на колегите си от Източноевропейските страни, включително Полша и Унгария, където демонстрантите твърдят, че правителствата се отказват от демокрацията. \r\nВучич е категоричен, че няма да се кланя на европейските директиви и излиза с позиция, че Сърбия може да влезе в Съюза, докато едновременно с това поддържа близки отношения с Русия. \r\n„Сърбия взема решения въз основа на волята на своя народ, а не на някои други правителства“, подчертава сръбският президент. „Сърбия има стратегическа цел” и „тя ще бъде свободна и независима държава”.", "date": "2019.01.19", "title": "Коментари за посещението на Путин в Белград в световния печат ( Агенция „Фокус“ )"}
{"url": "http://www.focus-news.net/news/2019/01/19/2613826/anadolu-agency-turtsiya-otgovori-na-teroristichna-ataka-sreshtu-voynitsi-v-afrin.html", "text": "Турция отговори на терористична атака от сирийския град Тал Рифат срещу турски войници в Африн, съобщиха от министерството на отбраната, предава  Anadolu Agency . \r\nТерористичната група ПКК извърши нападението, съобщи министерството в Twitter. \r\nВ своята повече от 30-годишна терористична кампания срещу Турция, ПКК - включена като терористична организация от Турция, САЩ и ЕС - е отговорна за смъртта на около 40 000 души, включително жени и деца.  Превод и редакция : Калоян Пенков", "date": "2019.01.19", "title": "Anadolu Agency: Турция отговори на терористична атака срещу войници в Африн"}
{"url": "http://www.focus-news.net/news/2019/01/19/2613823/the-guardian-tramp-i-kim-chen-un-se-sreshtat-otnovo-na-vtora-yadrena-sreshta.html", "text": "Доналд Тръмп и Ким Чен-ун ще проведат втора среща в края на другия месец, обявиха от Белия дом, след като президентът прие севернокорейски емисари в Овалния кабинет, съобщава вестник  The Guardian . \r\nКим Йонг-чол, водещ преговарящ за Северна Корея, се срещна с държавния секретар Майк Помпео за около час в хотел във Вашингтон и след това прекара малко повече от час и половина с Тръмп в Овалният кабинет, преди да отиде на обяд с Помпео да обсъдят повече подробности. \r\nСлед като пратеникът напусна Белия дом, говорителката на Тръмп, Сара Сандърс, направи изявление, потвърждаващо, че ще се проведе още една среща на върха с Ким Чен-ун, но все още не е взето решение за мястото. \r\nСандърс заяви, че Тръмп и Ким Йон-чол са обсъдили „денуклеаризацията и втората среща на върха, която ще се проведе в края на февруари“. \r\n„Президентът с нетърпение очаква да се срещне с председателя Ким на място, което ще бъде обявено по-късно“, добави тя. \r\nАмериканските дипломати проучват места в Тихия океан за втората среща на върха, включително Ханой, Банкок и Хавай, като виетнамската столица в момента се разглежда като по-вероятна. \r\nОт първата среща на върха в Сингапур през юни, Северна Корея продължи спирането на ядрените и ракетните тестове, а Тръмп отмени съвместни военни учения между американските и южнокорейските сили, но това не доведе до съществено разрушаване на ядрената програма на Пхенян.  Превод и редакция : Калоян Пенков", "date": "2019.01.19", "title": "The Guardian: Тръмп и Ким Чен-ун се срещат отново на втора ядрена среща"}
{"url": "http://www.focus-news.net/news/2019/01/19/2613829/kamarata-na-stroitelite-v-balgariya-se-obyavi-sreshtu-falshivite-novini-i-za-izsvetlyavane-na-firmite-v-bransha-obzor.html", "text": "На първата си за годината пресконференция Камара на строителите в България (КСБ) се обяви срещу дезинформацията и фалшивите новини и увери, че застане зад всеки един нейн член. От Камарата представиха статистическите данни на строителния сектор през изминалата година. Тяхната статистика показва, че фирмите, които се занимават със строителна дейност са около 20 хил., а в регистъра са вписани само 5 025.  \r\nПо думите на инж. Мирослав Мазнев, изпълнителен директор на Камарата на строителите в България, 15 хил. от тези, които изпълняват строителна дейност са нерегламентирани. Именно за това от КСБ искат да се наложат промени в Закона на устройството за всички фирми в строителния бранш и те да бъдат вписани в регистър. \"Разчитаме, че с голяма част от законовите промени, повечето от тях ще бъдат вкарани в т. нар. „бял сектор“, заяви инж. Мирослав Мазнев. „Всеки трябва да носи отговорността за извършената от него работа. В момента каквито и грешки да има, накрая се предписва на строителя. Не само ни се предписва на нас, но и носим страшно много финансови ангажименти и отговорности за изпълнението на обекта. Нашето виждане е, че не може да е отговорен само един участник, а всеки един трябва да носи отговорността и това безспорно ще доведе и до по-големи финансови изисквания към всички участници“, допълни инж. Мазнев.  \r\nОт строителния бранш искат, също така, и промени и в Закона за устройството на територията, както и строителите да предлагат разрешенията за строеж да преминават през идеен проект.  \r\nСтатистиката към 9-месечието на 2018 година показва, че строителната продукция е с 10,4% ръст, спрямо 2017 година. Тя показва още, че сградното строителство, което е в размер на 5 млрд. 527 млн. лв., има ръст 11,7%, инженерното строителство с обем от 4 млрд. 242 млн. е имало ръст 8,8%.  Започнато е строителство и на нови сгради - 4 790, което показва малък спад в сравнение с идващата година. А въведените в експлоатация новопостроени жилищни сгради са 1 592, с ръст 2,6%. Данните на КСБ показват, че са сключени договори по обществени поръчки - 2 038, на стойност 1 млрд. 658 млн. лв., което показва ръст от 11,3 на бр. и ръст 0,2 от стойността. Като цели, които от строителния бранш си поставят за 2019 година, са да се увеличи инженерното и сградното строителство. „Ние от строителния бранш сме изправени пред сериозни предизвикателства и много сериозни обеми, които би трябвало да успеем да организираме и да се мобилизираме, за да отговорим на очакванията на възложителите“, заяви изпълнителен директор на КСБ. \r\nНа брифинга инж. Мирослав Мазнев обърна внимание и на проблемите в бранша, сред които е ниската средна месечна заплата за строителите в България, която е в размер на 864 лв.  \"В една лоша разработка на цените за строителната продукция в някои европейски страни и по-условно тези от Източна Европа, ние сме в пъти с по-ниски работните заплати. Това е нещо, върху което ние от Камерата работим, с различни промени в нормативни документи и изисквания, както и в изваждането на светло на не малка част от строителния бизнес“, подчерта още той.  \r\nОт КСБ възразиха срещу обвиненията от строителния бранш от страна на БСП, които поискаха официално от АПИ договора за строителство на АМ \"Хемус\", като твърдяха, че 1, 35 млрд. лева са дадени на 4-5 фирми без никакъв конкурс и без обществена поръчка. Те подчертаха, че застават зад своите членове, като заявиха че новините, които са били изписани за тях са „фалшиви“ и по този начин уронват престижа не само на КСБ, но и на компаниите в целия бранш. „Както стана ясно от официалните позиции на Агенция пътна инфраструктура (АПИ) и Министерство на регионалното развитие и благоустройство (МРРБ), няма договори между посочените фирми, във връзка с отпуснатите 1,35 млрд. лв. за изграждането на автомагистрала „Хемус“, заяви инж. Мазнев, като подчерта, че не са превеждани и никакви аванси.  \r\n„Хидрострой“ е една от добрите фирми в бранша и когато си добър, естествено не всички са много щастливи. Нямам никакви подписани договори с „Автомагистрали“ ЕАД, под никаква форма. Нито като подизпълнител, нито като главен изпълнител, нито като банкови договори съм подписвал, нито за доставка на материали, механизации, нито за работна ръка. С „Автомагистрали“ ЕАД нямаме никакви контакти и комуникации“, заяви изпълнителният директор на „Хидрострой“ Живко Недев. От „Трейс Груп Холд“ също заявиха, че нямат нищо общо с „Автомагистрали“ ЕАД, а инж. Иван Димитров от „ПСТ Груп“ отбеляза, че компанията има подписани само рамкови договори с държавната фирма. \r\nИнж. Мазнев подчерта, също така, че около 160 млн. лв. са били разплатени допълнително към Нова година с решение на Министерски съвет от Банката за развитие, като парите са били използвани за да може фирмите да платят на своите служители и подизпълнители.  \r\n„Ние не се свързваме с политическа или каквато и да било управленска сила при реализацията на определени проекти. За нас законността и резултатите, които се получават са взаимообвързани. Ние разчитаме на всички да осъзнаят не своето политическо развитие, а развитието на сектор \"Строителство\", който е основа за икономическото развитие на страната“, заяви още изпълнителният директор на КСБ.   \r\nИрина ИВАНОВА", "date": "2019.01.19", "title": "Камарата на строителите в България се обяви срещу фалшивите новини и за изсветляване на фирмите в бранша (ОБЗОР)"}
{"url": "http://www.focus-news.net/news/2019/01/19/2613828/ria-novosti-registriraha-silni-zemetreseniya-v-peru-i-ekvador.html", "text": "Силни земетресения са били регистрирани в Перу и Еквадор, предава  РИА Новости . \r\nГеофизичният институт на Еквадор съобщава за регистриран трус с магнитуд 5,95 в провинция Морона-Сантяго на границата с Перу. Хипоцентърът е бил на дълбочина 25,5 км. \r\nВ същото време перуанският институт за геофизика съобщава за земетресение с магнитуд 5,8 в граничната зона с Еквадор. Посочва се, че дълбочината на епицентъра е 111 километра. \r\nНе се съобщава за жертви и разрушения. Превод и редакция : Калоян Пенков", "date": "2019.01.19", "title": "РИА Новости: Регистрираха силни земетресения в Перу и Еквадор"}
{"url": "http://www.focus-news.net/news/2019/01/19/2613830/bsp-s-merki-za-tsiganskata-integratsiya-obzor.html", "text": "Две седмици след като възникна напрежение заради циганско нападение във Войводиново заради пребития 33-годишен военнослужещ, от БСП излязоха с предложения за решаване на проблемите с интеграцията на циганите.    \r\nНа брифинг  лидерът на БСП Корнелия Нинова  обяви, че следващата седмица БСП ще внесе промени в Закона за социалното подпомагане, Наказателния кодекс и Закона за училищното и предучилищното образование. Тя допълни, че промените са разписани в проекта „Визия за България“. Сред набелязаните мерки са да се спрат всички помощи на семейства, чиито деца не ходят на училище до 16-годишна възраст и да се засилят наказанията на лица, които живеят на съпружески начала с малолетни. Лидерът на БСП посочи, че дългосрочното решение на проблема е чрез „образование, образование и пак образование“, като в тази връзка от опозицията предлага да се преразгледа политиката на делегираните бюджети и отпадане на принципа „парите следват ученика“. Според нея начинът, по който ГЕРБ подхождат - да се издирват децата и да се водят принудително на училище, очевидно не работи, тъй като е борба с последствията. \r\n„Време е да спрем да говорим и да пристъпим към действия, които са конкретни. Без излишни емоции, без натягане на напрежение, което може да прерасне в етнически конфликт. Призоваваме и другите парламентарни групи, ние като законодатели да си свършим работата, а изпълнителната власт да пристъпи към прилагането на закона в цялата му сила“, допълни Нинова. Тя  изтъкна, че ГЕРБ и „Обединени патриоти“ са претърпели провал в интеграцията на ромите. \r\nНа това обвинение  министърът на образованието Красимир Вълчев  отговори, че БСП не са разбрали, че основната част от проблемите с интеграцията на ромите са социално-културни. Според него опозицията критикува механизмът за интеграция на ромите без доводи. „По механизма работиха над 11 000 души в над 1 000 екипа и аз не бих им омаловажил работата. Механизмът показа, че когато институциите работят заедно, има ефект – над 30 000 деца са допълнително записани“, заяви той и посочи, че би препоръчал на всеки, който критикува системата, да се включи в един екип, за да види колко е трудна работата. \r\nПо отношение на предложението за преразглеждане на политиката по делегирани бюджети, министърът коментира, че БСП не правят разлика между делегираните бюджети като обем от правомощия на училищата за разпределяне на бюджета и зависимостта от бюджета от броя на учениците. „Средната заплата на учителите ще бъде над 125% от средната за страната, когато се реализира двойното увеличение. Тъй като разбрах, че те с „Визия за България“ предлагат премахване на делегираните бюджети, аз отворих документа и не видях такова нещо. Но видях, че предлагат заплатите на учителите да бъдат над средните за страната – т.е. предлагат намаляване на заплатите на учителите“, коментира Вълчев. \r\nМинистърът поясни, че МОН ще преосмисли дейността на Центъра за интеграция на учениците от малцинствата.  \r\nВъв връзка с организирания от Лиляна Ковачева от Центъра за интеграцията на учениците от малцинствата протест срещу вицепремиера Красимир Каракачанов, образователният министър посочи, че по време на протеста Ковачева е била в неплатен отпуск и че няма основание да ѝ търси дисциплинарна отговорност. Според него обаче да организираш протест не е в съответствие с добрата професионална култура на държавния служител.  \r\nДеница КИТАНОВА", "date": "2019.01.19", "title": "БСП с мерки за циганската интеграция (ОБЗОР)"}
{"url": "http://www.focus-news.net/news/2019/01/19/2613832/130-godini-ot-sazdavaneto-na-23-ti-pehoten-shipchenski-polk-byaha-otbelyazani-v-kazanlak-obzor.html", "text": "С поредица от събития в Казанлък бяха почетени 130 години от създаването на 23-ти пехотен Шипченски полк. Програмата започна с тържествен митинг в парк Розариум на Паметника на загиналите казанлъшки войни. Слово пред участниците в митинга произнесе вицепремиерът и министър на отбраната Красимир Каракачанов. В него той подчерта, че 23-ти пехотен Шипченски полк е славна българска войскова част, която в своята бойна история участва в Балканската, Междусъюзническата, Първата и Втората световни войни не в името на международни ангажименти, а за освобождението на българските земи, останали под турско робство, и за свободата на своите братя. Той припомни славните победи на 23-и пехотен Шипченски полк – превзел Одрин през Балканската война, защитил Брегалница и Кюстендил през Междусъюзническата война, достигнал до бреговете на Охридското езеро, участвал в сраженията за освобождението на град Струга през 1915 г., стигнал до Адриатика, разгромил френски и руски части в настъпателната Леринска операция при отбраната на Битоля. „Войниците и командирите на 23-и пехотен Шипченски полк със своята кръв очертаха етническите граници на България и това не трябва да се забравя“, каза още министърът на отбраната Красимир Каракачанов. В словото си той се обърна към присъстващите с призив да знаят своята история и героизма на своите деди.  \r\nНа ритуала, в който участваха военнослужещи от 61-ва Стрямска механизирана бригада, министър Красимир Каракачанов връчи почетен медал „100 години Първа световна война“ на областния управител на Област Стара Загора Гергана Микова, кмета на Община Казанлък Галина Стоянова, командира на 61-ва Стрямска механизирана бригада бригаден генерал Пламен Йорданов, Негово Високо Преосвещенство Старозагорски митрополит Киприан и други.  \r\nВ знак на признателност към загиналите български воини, написали едни от най-славните страници в българската военна история, бяха поднесени венци и цветя. Честването, в което участваха множество граждани, ученици, членове на военнопатриотични и родолюбиви организации, продължи с преклонение пред паметната плоча на създателите на химна на Българската армия „Велик е нашият войник“, който е и марш на 23-и пехотен Шипченски полк - подпоручик Константин Георгиев и композитора Михаил Шекерджиев. Венци и цветя бяха поднесени и пред паметника на 9-а и 10-а опълченски дружини в района на военното формирование от състава на 61-ва механизирана бригада в град Казанлък.  \r\nПрограмата за деня завърши с концерт във Военния клуб с участието на Представителния ансамбъл на Българската армия и гости от казашкия московски ансамбъл „Славица”. Преди него приветствено слово произнесе Красимир Узунов - директор на информационна агенция „Фокус\" и автор на книгата „История на 23-ти пехотен Шипченски полк във войните за Освобождение и Обединение\".  Той проследи бойната история на 23-ти пехотен Шипченски полк, заключавайки: \"Такава е историята на полка, харесва ни, не ни харесва, и ако ние искаме да я четем, трябва да я извикаме за живот персонално.\"  \"Когато се говори за тези хора, няма как да се говори равнодушно, няма защо да търсим чужд безсмъртен полк. Вашият безсмъртен полк е 23-ти пехотен Шипченски полк. Ако всеки от нас разрови родовата си памет, родовата си хроника, няма как да не стигне до едни войничета, на които наистина ръцете са им напукани от студ и от жега. Които са яли веднъж на седмица, които са броели куршумите, но които са знаели, че зад гърба им започва България, и няма как да отстъпят, и докъдето са стигнали те, дотам е България. Те пазят, семействата, пазят огнищата, пазят роднини, но те пазят земята и затова са били непобедими. Съдбата на етруските и на всякакви други, които са свършили в музеите, мисля, че не я заслужаваме. Заслужаваме да си прочетем родовите хроники, защото родовата памет като се събере, става национална памет\", каза още Узунов. Той поясни, че книгата \"История на 23-ти пехотен Шипченски полк във войните за Освобождение и Обединение\" е написана преди 8 години, а до края на 2019 година предстои да излезе и втори том. \r\nКметът на Казанлък Галина Стоянова припомни, че 23-ти пехотен Шипченски полк е наричан с много имена – Безсмъртният полк, Лудият полк, Лъв балкански, венецът на бойната слава на България. По думите й всички те прилягат на полка. „23-ти пехотен Шипченски полк е сърцатият полк, защото е създаден от кръвта и земята на тази Долина, от цялата околия, от Карлово през Павел баня, Казанлък, Мъглиж, Николаево, Гурково, та чак до Стара Загора. Говорихме днес много за полка, разказваме за онези имена, които помним и които отбелязваме. Но казанлъчани не се сещат за своите герои само на бележитите дати, нито ги величаят само тогава\", заяви Стоянова, изказвайки своята благодарност към патриотичните организации на Казанлък, които непрекъснато работят за паметта на поколенията. Своята благодарност кметът на Казанлък изрази и към авторите на книгата \"История на 23-ти пехотен Шипченски полк във войните за Освобождение и Обединение\" Красимир Узунов и проф. д-р Генчо Начев.  На двамата автори и на министъра на отбраната Красимир Каракачанов Стоянова връчи почетен знак на Казанлък – плакет. Със заповед на министъра на отбраната, за съществен принос при популяризиране на военната история, славата и героизма на Българската армия, за разпространение и утвърждаване на българските военни традиции, за военно – патриотично възпитание и по повод 130 години от създаването на 23-ти пехотен Шипченски полк, с юбилеен медал \"100 години Първа световна война\" бяха наградени представители на патриотични и родолюбиви организации в Казанлък. \r\nЧестванията по повод 130 години от формирането на 23-ти пехотен Шипченски полк ще продължат през цялата 2019 година в Казанлък. Полкът е сформиран с Указ №11 от 19 януари 1889 г. на княз Фердинанд с дислокация в Казанлък.", "date": "2019.01.19", "title": "130 години от създаването на 23-ти пехотен Шипченски полк бяха отбелязани в Казанлък (ОБЗОР)"}
{"url": "http://www.focus-news.net/news/2019/01/19/2613834/", "text": "Специализираната прокуратура проведе разследване срещу група чужди граждани за престъпления против Републиката. Акцията бе проведена в градовете София, Плевен, Благоевград, Разград, Хасково, Пловдив и Ловеч и при нея бяха задържани 43 души. Претърсени са 50 адреса на жилища и офиси и 26 автомобила, обискирани са 50 лица, иззети са документи, пари на обща стойност 32 000 евро и други вещи. Специализираната прокуратура ще извърши анализ на събраните доказателства и ще дали и за кои от задържаните лица ще  поиска постоянен арест.  \r\nЧужденците са извършвали преводи в големи размери по метода „хавала“ в рамките на международна организирана престъпна група. Основният организатор на престъпната дейност е сирийски гражданин, пребиваващ в България, задържан в София. Осъществявайки нерегламентирани „хавала“-преводи, той е влязъл в контакт с лица, извършващи дейност по логистично подпомагане на международни терористични организации, както и с лица, за които има информация, че са свързани с финансиране на тероризъм и други видове престъпна дейност. \r\nПровеждането на операцията е предшествано от едногодишна работа на Специализираната прокуратура с българските служби за сигурност и партньорски служби за сигурност на страни-членки на Европейския съюз. \r\nВ изявление пред журналисти заместник-главният прокурор Иван Гешев увери, че не става въпрос за терористична заплаха на територията на България. Гешев уточни, че предметът на разследването е организирана престъпна група, извършваща престъпления, свързани с финансиране на тероризъм. По думите му разследването е едно от първите в ЕС с такъв предмет, като допълни, че по случая се работи с почти всички важни европейски партньорски служби на България, включително и с европейски правоприлагащи органи. \r\nЗаместник-главният прокурор обясни начина, по който работи системата „хавала“ - хора предоставят определени суми на дадено лице или т.нар. „хавалвад“ хора, като искат тази сума да пристигне на другия край на света. Гешев коментира, че при тази система няма физическо преместване на парите, а те се оставят при т. нар. „хавалвад“, който от своя страна им дава определен код или информация, с която лицето, което ще ги получи в другата държава или другия континент, се легитимира пред друго лице - „хавалдар“. По думите му за услугата се удържат определени комисионни и такси. „Методът „хавала“ има доста по-дълга история от съвременната банкова система. Той се използва с разнородни цели и не е задължително да са с криминален характер“, отбеляза заместник-главният прокурор и добави, че по неофициални данни системата генерира между 100 и 300 млрд. евро годишно. \r\nЗа Агенция \"Фокус\" експертът по антитероризъм Христо Смоленов коментира, че разкриването на престъпната група за финансиране на тероризъм е похвала за професионализма на нашите специални сили, но и предупреждение. „След като в 7 града може да има стъпка на структури, занимаващи се в международен план с финансиране и логистика на терористични действия, това означава, че ние не сме изключени от световната карта на терористичните заплахи“, посочи Смоленов. По думите му има сили на Балканите, за които е голямо изкушение да предизвикат сблъсъци, а капсул-детонаторът на такъв взрив би бил терористичен акт. \"За това аз откровено приветствам акцията на ДАНС и Специализираната прокуратура, като един добър пример на какво е способна националната държава България, когато нейните институции работят в синхрон за предотвратяване на подобни модерни заплахи\", коментира още Христо Смоленов.  \r\nДеница КИТАНОВА", "date": "2019.01.19", "title": "Спецпрокуратурата, ДАНС и ГДБОП разкриха организирана престъпна група за финансиране на тероризъм (ОБЗОР)"}
{"url": "http://www.focus-news.net/news/2019/01/19/2614019/independent-tramp-blagodari-na-malar-za-izyavlenieto-nyakolko-chasa-predi-golyamoto-saobshtenie-za-granichniya-spor.html", "text": "Доналд Тръмп е готов да направи „голямо съобщение“ относно блокираната работа на правителството и американско-мексиканската граница, докато застоя на финансирането за предложената му стена продължава пета седмица, пише вестник  Independent . \r\nБелият дом не е предоставил никакви подробности за това какво точно ще разкрие президентът, но не се очаква да подпише декларацията за извънредно положение, която заплашва да използва в продължение на няколко седмици. \r\nДоналд Тръмп е в конфронтация с демократите в Конгреса, след като отказа да подпише законопроект за финансиране на правителството, в който не бяха заделени 5,7 млрд. долара за граничната стена. Превод и редакция : Калоян Пенков", "date": "2019.01.19", "title": "Independent: Тръмп благодари на Мълър за изявлението няколко часа преди „голямото съобщение“ за граничния спор"}
{"url": "http://www.focus-news.net/news/2019/01/19/2613836/tass-obvineniyat-v-onlayn-izmami-rusnak-e-ekstradiran-ot-balgariya-v-sasht.html", "text": "Руснакът Александър Жуков, обвинен от американските власти за онлайн измами, беше екстрадиран от България в Съединените щати и сега се намира в затвор в щата Ню Йорк. Руското посолство в Съединените щати съобщи на официалната си страница в Twitter, че скоро служители на генералното консулство в Ню Йорк ще го посетят, предава  TACC . \r\n„По информация от офиса на прокурора на Източния окръг на щата Ню Йорк, на 18 януари 2019 г. руския гражданин Александър Жуков е бил екстрадиран от България в Съединените щати. Руснакът е обвинен в заговор за извършване на компютърни измами“, се казва в изявлението. \r\n„В момента Александър Жуков се намира в затвора на град Бруклин, щата Ню Йорк. В близко бъдеще служителите на Генералното консулство на Русия в Ню Йорк ще посетят сънародника в затвора. Ще му бъде предоставена цялата необходима консулска помощ“, съобщават руските дипломати. \r\nРуснакът Александър Жуков беше задържан през ноември 2018 г. в България въз основа на искане на САЩ. Прокуратурата на Източния окръг в щата Ню Йорк повдигна обвинения за онлайн измами на него и още петима руснаци - Борис Тимохин, Денис Авдеев, Дмитрий Новиков, Александър Исаев и Михаил Андреев. Освен това обвинения бяха повдигнати срещу двама граждани на Казахстан - Евгений Тимченко и Сергей Овсянников. Превод и редакция : Калоян Пенков", "date": "2019.01.19", "title": "ТАСС: Обвиненият в онлайн измами руснак е екстрадиран от България в САЩ"}
{"url": "http://www.focus-news.net/news/2019/01/19/2613835/tass-silen-vyatar-zatrudnyava-tarseneto-v-rayona-na-samoletnata-katastrofa-v-dalechniya-iztok.html", "text": "Синоптиците отбелязват скорост на вятъра до 18 м. в секунда в района на сблъсъка между самолетите Су-34 над Японско море край бреговете на Хабаровския край, където продължава търсенето. Преди това един от пилотите бе спасен, двама бяха намерени мъртви. В спасителната акция участват военни кораби и самолети, както и граждански кораби, съобщама агенция  TACC . \r\n„През нощта вятърът духа със скорост до 14 м. в секунда. Сега на брега в тази местност има вятър до 18 м/сек., с течение на деня той може да се усили до 20 м./сек., валежи не се очакват“, заявиха от Далекоизточния Хидрометеорологичен център. Превод и редакция : Калоян Пенков", "date": "2019.01.19", "title": "ТАСС: Силен вятър затруднява търсенето в района на самолетната катастрофа в Далечния Изток"}
{"url": "http://www.focus-news.net/news/2019/01/19/2613833/tass-tryudo-i-guterish-obsadiha-situatsiyata-s-kanadskite-grazhdani-v-kitay.html", "text": "Министър-председателят на Канада Джъстин Трюдо и генералния секретар на ООН Антонио Гутериш проведоха телевизионен разговор, в който обсъдиха ситуацията с канадските граждани в Китай. Това се казва в съобщение, разпространено от пресслужбата на премиера, предава агенция  TACC . \r\n„Премиерът и генералният секретар обсъдиха незаконното задържане на двамата канадски граждани, налагането на смъртно наказание на трети гражданин на Канада, както и значението на защитата на нормите на международното право, включително дипломатическия имунитет, независимостта на съдебната власт и върховенството на закона“, заявиха от пресслужбата. \r\nПодкрепа за Отава, във връзка със задържаните граждани в Китай, изразиха Австралия, Аржентина, Нова Зеландия, Сингапур, САЩ и Европейският съюз.  \r\nВ началото на декември се появи дипломатическо напрежение между Отава и Пекин заради задържането на изпълнителния директор на Huawei Мън Ванджоу, който съдът освободи под гаранция на 11 декември. По-късно властите в Пекин задържаха двама канадски граждани, които бяха обвинени в извършване на действия, които представляват заплаха за националната сигурност на Китай. \r\nТази седмица стана известно, че канадския гражданин Лойд Шеленберг е осъден на смърт в Китай за трафик на наркотици. Според първоначалното съдебно решение от миналия месец той е осъден на 15 години затвор. След появата на нови доказателства, утежняващи вината на Шеленберг, беше проведено повторно изслушване. Той стана първият чужденец, осъден на смърт в Китай за последните девет години. Превод и редакция : Калоян Пенков", "date": "2019.01.19", "title": "ТАСС: Трюдо и Гутериш обсъдиха ситуацията с канадските граждани в Китай"}
{"url": "http://www.focus-news.net/news/2019/01/19/2613831/anadolu-agency-turskiyat-ministar-na-otbranata-se-sreshtna-s-amerikanski-senator-v-ankara.html", "text": "Министърът на отбраната на Турция заяви, че обещанията направени в сирийския град Манбидж не са спазени и неговата страна няма да позволи създаването на терористичен коридор на южната му граница, съобщава  Anadolu Agency . \r\n„Обещанията, дадени в Манбидж, не бяха запазени, „Народни отряди за защита“ и ПКК са две страни на една и съща монета, а Турция се бори с терористичните групировки ПКК/НОЗ, „Ислямска държава“ и ФЕТО“, подчерта Хулуси Акар по време на среща с американския сенатор Линдзи Греъм в столицата Анкара, според писмено изявление на министерството. \r\nАкар също така отбеляза, че Турция няма да позволи създаването на терористичен коридор по южната граница и двете страни ще решат проблемите, като работят заедно. \r\nПо-рано Греъм бе приет от турския президент Реджеп Тайип Ердоган и се срещна с външния министър Мевлют Чавушоглу. \r\nВ сряда при бомбен атентат в Манбидж бяха убити трима американски войници. Превод и редакция : Калоян Пенков", "date": "2019.01.19", "title": "Anadolu Agency: Турският министър на отбраната се срещна с американски сенатор в Анкара"}
{"url": "http://www.focus-news.net/news/2019/01/19/2613837/predstoyashti-sabitiya-v-stranata-za-19-yanuari-agentsiya-fokus.html", "text": "*** \r\nОт 10.00 часа в зала „Витоша“ на хотел „Маринела“, ПП АБВ организира международен енергиен форум под надслов „Енергетика, икономика, сигурност – актуални измерения“. \r\n*** \r\nОт 10.00 часа в зала 4 на НДК ще се проведе медицински семинар на компанията за здравословен начин на живот „Каливита”. \r\n*** \r\nОт 12.00 часа в Борисовата градина от района на телевизионната кула ще се проведе патриотичен крос в чест на българската лекоатлетка Кипра Данаилова. \r\n*** \r\nОт 16.00 часа в залата на „Славянско дружество“ ще бъде представена книгата „Хартиен къс“  - съвременна българска поезия с автор Пепа Атанасова. \r\n*** \r\nОт 18.30 часа в зала „Рейнбоу плаза“ ще се състои церемонията по награждаване на най-добрите спортисти и треньори на България за 2018 г. „Нощта на шампионите“. \r\n*** \r\nОт 19.00 часа в зала 11 на НДК (кино „Люмиер Лидл”) ще започне концерт на Фондация „Българско танцово изкуство”. \r\n*** \r\nЗа осма поредна година Боровец ще стане част от инициативата на Международната федерация по ски – „Световен ден на снега“.   \r\n*** \r\nОт 14.00 часа в читалище „Хамалогика“ ще бъде представена програмата Rinker Youth Challenge, цели да подкрепи развитието на предприемачески светоглед и лидерски умения сред младите хора, да ги вдъхнови и подготви за успех в предприемаческите им идеи или в кариерата. \r\n*** \r\nОт 17.00 часа в басейн „Парк Арена ОЗК“  ще се проведе първият мач между „Черноморец“ – „Локомотив НН“, който е част от държавното първенство по водна топка за мъже. \r\n***  \r\nОт 11.00 часа в читалище „Искра” във Велико Търново ще гостува премиерният спектакъл на ДКТ – Габрово „Принцесата и свинарят” по Ханс Кристиян Андерсен.  \r\n***  \r\nОт 12.00 часа в парк ''Дружба'' ще се проведе хоротека за здраве.  \r\n***  \r\nОт 17.00 часа привържениците на ЦСКА  ще посетят Центъра за настаняване от семеен тип  на ул. „Колоня Товар“ №14, където ще бъдат подарени топки и артикули на отбора, осигурени от Сектор „Г”. \r\n***  \r\nОт 18.00 часа в Дневния център в село Церова кория ще бъде представена празнична програма за празника на селото с музика и танци, подготвени от самодейните състави. \r\n*** \r\nОт 11.00 часа в малката зала на Художествена галерия „Иван Фунев“ при Регионален исторически музей – Враца ще бъде представена документалната изложба „140 години от Учредителното събрание, приело Търновската конституция“. \r\n*** \r\nОт 13.00 часа в Народно читалище „Мевляна – 2012 г.“ ще започне честване на Бабинден. \r\n*** \r\nОт 12.00 часа в сградата на Община Дупница ще се проведе събитие от информационната кампания „Училището свърши, сега накъде?”.  \r\n*** \r\nОт 14.00 часа в Регионална библиотека „З. Княжески“ ще се състои прожекцията на документалния филм „Хинду блус“, част от програмата на София МЕНАР Филм Фест в Стара Загора. \r\n*** \r\nОт 16.00 часа в Регионална библиотека „З. Княжески“ ще се състои прожекцията на игралния филм „Имамът“, част от програмата на София МЕНАР Филм Фест в Стара Загора. \r\n*** \r\nОт 19.00 часа в Оперния театър рок група „Кикимора“ и оркестъра на Държавна опера  Стара Загора по диригентството на Димирър Косев ще представят хитовете на  легендарните Whitesnake в трибюта „HERE WE GO...AGAIN!“. \r\n*** \r\nОт 11.00 часа пред паметника-морена срещу църквата “Света Богородица” ще се състои ритуал по полагане на венци и цветя по повод тържествено честване на 141 години от Освобождението на града. \r\n*** \r\nОт 12.00 до 13.00 часа жителите на кв. „Макак“ ще излязат на протест на пътя София- Варна, в района на кръговото кръстовище за „Макак“, заради изискването за винетки, за да пътуват до Шумен.", "date": "2019.01.19", "title": "Предстоящи събития в страната за 19 януари (Агенция \"Фокус\")"}
{"url": "http://www.focus-news.net/news/2019/01/19/2614007/dzhumhuriet-mozhe-li-partiyata-na-erdogan-da-se-spravi-s-problema-sas-sasht-v-siriyai.html", "text": "Вестник „Джумхуриет” публикува позиция от своя колумнист Али Сирмен,  за проблемните въпроси на Анкара със САЩ в Сирия. \r\nАгенция „Фокус” публикува журналистическия материал – без редакторска намеса: \r\nТурско-американските отношения приличат на „шотландски душ”: водата е до точката не кипене и изведнъж става ледено студена. Особено по въпроса за обстановката в Сирия, Анкара и Вашингтон не само взаимно се дебнат и обвиняват, но и се отмятат от предишни техни изявления и позиции. Това действително затруднява да се разбере каква е истината.  \r\nОбаче като един добър играч в отбрана, не трябва да отделяте окото си от топката и да не се хващате на евтини трикове и финтове; в случая – да не преглъщате безкритично всяка оферта и представяне. \r\nВ общи линии ситуацията може да се резюмира по следния начин: \r\nВече стана съвсем ясен сблъсъкът на основните интереси между Турция и сегашната американска администрация на Доналд Тръмп.  Официален Вашингтон отрито оповести, че е привърженик на промяната на границите в района; че успоредно с Израел иска да си създаде едни нов стратегически ортак – и то на по-евтина цена; че за реализацията на това намерение няма да се откаже от сепаратистки и терористични организации; че няма да си затваря очите и няма да позволи те да бъдат дори и само лекичко „докосвани”. \r\nОт една страна Тръмп показва тоягата; а от друга – предлага „зона за сигурност”, за да не получава по-големи критики от Турция. Очевидно е обаче, че в тази „зона за сигурност” ще бъдат взети под завоалирана американска закрила терористични сили, които са ни много добре познати от близкото минало. \r\n*** \r\nПри това положение пред Анкара има две възможности: \r\n1. Или да се разбере с Русия и с Иран в рамките на процеса от Астана и в хармония с тях да действа и да подпомага процеса за запазване на териториалната цялост на Сирия; като същевременно пресича инициативата на САЩ за внедряване на Отрядите за народна самозащита (ОНС) на Партията на демократичното единство (ПДЕ) и в Северен Ирак. \r\n2. Или да пее песнички за уважение към териториалната  цялост на сегашната лишена от съдържание Сирия, както по този начин реже клона, на който стои; в изпълнение на политиката на САЩ в района. \r\nВойнствените изявления, че една нощ изненадващо ще влезем с армията в Сирия, останали от много по-предишни военни времена, показват само едно: Анкара все още не си е изяснила позициите и подава сигнали, които ни карат дълбоко да се замислим. \r\nСъщността на проблема е: Под чии военен контрол ще бъде опустошения район източно от река Ефрат на самата граница с Турция, след военното изтегляне на САЩ? В изпълнение и по смисъла на уважението към териториалната цялост на Сирия, това би трябвало да  бъдат официалните държавни органи на Сирия, т.е. въоръжените сили на президента Башар Асад. \r\nИзвестно е, че актьорите в процеса от Астана, сред които е и Турция – Русия и Иран, подкрепят по тази тема това законно искане на Башар Асад. \r\nОт публикуваната на 7 януари в New York Times статия, подписана от турския президент Реджеп Тайип Ердоган, става ясно че Анкара не е на подобно мнение. Подразбира се, че Турция няма намерение да предостави на Башар Асад контрола в района, което ни кара дълбоко да се замислим. \r\nАко се реализират тези намерения, с които очевидно днешна Анкара се е ангажирала; тогава съществува много голяма вероятност след серия събития, в съвсем близко време Анкара да изпадне до положението на неразделна част от големия план на САЩ в района.  \r\nАко се осъществи тази вероятност, на дневен ред много сериозно ще изникне проблемът за оцеляването на страната – буквално на фронтови език, при сегашното управление на Партията на справедливостта и развитието (ПСР) на Ердоган. Държавата ни ще бъде подложена на една много голяма заплаха. \r\n*** \r\nТогава всичките тази показни изявления за решителност, ще създадат обстановката на комични и жалки изпълнения.  \r\nПри това положение ще видим, че анонсите и препратките от страна на ПСР и на подкрепящата я Партия на националистическото движение (ПНД) към Войната ни за независимост, не са истински и не кореспондират на декларациите им за решителност. \r\nДа, вярно е, при сегашните условия може да се наложи провеждането на една нова Война за независимост. Само че къде е един Мустафа Кемал Ататюрк, който може да я осъществи и го е доказал; къде е предишният героичен и храбър Меджлис на Ататюрк?... \r\nНека да не забравяме и това; общества, които потребяват повече отколкото произвеждат, просто няма как бъдат убедителни и да им се чуват звучните стонове за някаква независимост. \r\nВпрочем, по тази тема президентът на САЩ Доналд Тръмп на два пъти бръкна в раната. Не иден път, а на два пъти обяви, че ще срине икономически Турция; и то с маниер, който няма как да се хареса на никого. \r\nВ действителност, днешната икономическа структура и положение в Турция не са подходящи не само за една нова Война за независимост; те просто не съответстват на воденето на една що-годе национална политика.  \r\nС манталитета на ПСР да се потребява повече отколкото е произведено, а и с претъпканите затвори с представители на патриотичната интелигенция, борещи се за свобода; днес категорично не може да бъде „произведено” решение за независимостта, за оцеляването и за спасяването на Турция.  Георги Димов", "date": "2019.01.19", "title": "Джумхуриет: Може ли партията на Ердоган да се справи с проблема със САЩ в Сирия?"}
{"url": "http://www.focus-news.net/news/2019/01/19/2614010/the-washington-examiner-ochakva-se-donald-tramp-da-predlozhi-kompromis-na-demokratite.html", "text": "Очаква се президентът Тръмп да предложи на демократите компромис по отношение на имиграцията в събота, целящ прекратяване на „затварянето“ на правителството, пише американското издание  The Washington Examiner . \r\nСпоред портала Axios, цитиран от изданието  зетят на Тръмп и съветник на Белия дом Джаред Къшнър и вицепрезидентът Майк Пенс са договорили сделка с републиканци от Конгреса, които ще предложат на демократите за защита на пристигналите в САЩ като деца (т.нар. мечтатели) и ще удължат законния статут на притежателите на статут на временно защитен статут в замяна. за 5,7 млрд. долара за стената. \r\nЗаконодателството, което ще предложи отложено действие, ще защити хората, които са били незаконно доведени в САЩ като непълнолетни, често известни като \"Мечтатели\", защита от депортиране и им дават разрешение за работа, но не и път към гражданството. Администрацията на Тръмп по-рано се опита да ограничи програмата TPS, която позволява на хора от определени страни, засегнати от конфликти или природни бедствия, да останат в САЩ. \r\nОчаква се Тръмп да направи съобщението в обръщение насрочено  за следобедните часове в събота.  \r\n\"Мисля, че това ще бъде важно изявление. Като се има предвид, че както знаете, керваните идват. Един голям (керван) идва сега. Аз съм разочарован, че Мексико не ги спира. – каза президентът Тръмп по време на среща с репортери.  Юлиян Марков", "date": "2019.01.19", "title": "The Washington Examiner: Очаква се Доналд Тръмп да предложи компромис на демократите"}
{"url": "http://www.focus-news.net/news/2019/01/19/2613841/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Тереза Мей проведе разговори лице в лице с висши министри. Министър-председателят привика Майкъл Гоув, Пени Мордонт, Дейвид Лидингтън, Крис Грейлинг и други в „Даунинг стрийт“ в опита й да извади нов план за Брекзит, след като парламента отхвърли споразумението за оттегляне по-рано тази седмица. Но откритите прегради между министри с различни визии за европейското бъдеще на Великобритания заплашиха да омаловажат опита й да изгради консенсус. Служителите на „Даунинг Стрийт“ също се опитаха да успокоят спекулациите за избухване на общи избори след докладите за подготовката на Уайтхол за предсрочно гласуване, съобщава вестник  Daily Express . \r\nТрима министри от кабинета казаха, че са поставили местните си консервативни асоциации в готовност за избори. \r\nНа фона на емоционалната атмосфера Пени Мордонт, привърженик на Брекзит наруши реда, за да се изкаже публично в защита на Брекзит без сделка. \r\nПривлечена от Twitter, министърът по международното развитие каза: „Позитивите от напускане превъзхождат недостатъците на оставането“. \r\n„Само когато ЕС повярва, че „липсата на сделка е по-добре от лоша сделка, тогава ние ще увеличим шансовете ни за споразумение“. \r\nТя добави: „Незачитането на резултата от референдума би било ужасяващо“. \r\nАмбър Руд, член на пробрюкселската фракция в кабинета, отвърна на думите, че си „струва да се помни“, че бизнесът е загрижен за Брекзит без сделка. \r\nОчаква се Тереза Мей да проведе повече срещи с депутати в резиденция Чекърс преди изявлението пред парламента, в което ще изложи следващите си стъпки. \r\nТя говори с председателя на Европейската комисия Жан-Клод Юнкер и председателя на Съвета на ЕС Доналд Туск, за да се опита да убеди ЕС да предложи нови отстъпки. \r\nДискусиите последваха „конструктивни“ разговори с германския канцлер Ангела Меркел и холандския премиер Марк Рюте. \r\nИзточник от Уайтхол заяви: „Меркел наистина иска да помогне. Тя разбира проблемите и опитва да намери път. Тя ще бъде ключов играч в това какво ще се случи след това“. \r\nОчаква се министър-председателят да се срещне с повече депутати от опозицията. Миналата седмица тя се срещна с депутатите лейбъристи Хилари Бен и Ивет Купър. Двойката се противопостави на заповед на техния лидер Джеръми Корбин да не се присъединяват към преговорите, освен ако не изключи Брекзит без сделка. \r\n*** : Доналд Тръмп и Ким Чен-ун ще проведат втора среща в края на другия месец, обявиха от Белия дом, след като президентът прие севернокорейски емисари в Овалния кабинет, съобщава вестник  The Guardian . \r\nКим Йонг-чол, водещ преговарящ за Северна Корея, се срещна с държавния секретар Майк Помпео за около час в хотел във Вашингтон и след това прекара малко повече от час и половина с Тръмп в Овалният кабинет, преди да отиде на обяд с Помпео да обсъдят повече подробности. \r\nСлед като пратеникът напусна Белия дом, говорителката на Тръмп, Сара Сандърс, направи изявление, потвърждаващо, че ще се проведе още една среща на върха с Ким Чен-ун, но все още не е взето решение за мястото. \r\nСандърс заяви, че Тръмп и Ким Йон-чол са обсъдили „денуклеаризацията и втората среща на върха, която ще се проведе в края на февруари“. \r\n„Президентът с нетърпение очаква да се срещне с председателя Ким на място, което ще бъде обявено по-късно“, добави тя. \r\nАмериканските дипломати проучват места в Тихия океан за втората среща на върха, включително Ханой, Банкок и Хавай, като виетнамската столица в момента се разглежда като по-вероятна. \r\nОт първата среща на върха в Сингапур през юни, Северна Корея продължи спирането на ядрените и ракетните тестове, а Тръмп отмени съвместни военни учения между американските и южнокорейските сили, но това не доведе до съществено разрушаване на ядрената програма на Пхенян.  \r\nВместо това, има доказателства, че Северна Корея продължава да обогатява уран и увеличава производството на ракети. \r\nТази седмица вицепрезидентът Майк Пенс призна, че Вашингтон все още „чака конкретни стъпки“ от режима на Ким, а САЩ разкриха план за значително разширена система за противоракетна отбрана, голяма част от която е предназначена да противодейства на това, което Пентагонът определи „извънредна заплаха“ от Северна Корея. \r\nЗапитана какво е било постигнато след Сингапур, Сандърс каза, че е имало „много добри стъпки с добра воля от страна на севернокорейците“, но тя добави, че натискът и санкциите ще продължат, докато „не видим пълна и потвърдена денуклеаризация“. \r\nСюзан Ди Маджио, която в миналото е участвала в тайни контакти с Пхенян, каза, че и двете страни ще се стремят към „временно споразумение“, което е далеч от пълното разоръжаване. Тя смята, че САЩ ще обърнат по-малко внимание на търсенето на инвентаризация на севернокорейския арсенал и биха могли да приемат оферта на Северна Корея за затваряне на реактора в ядрения комплекс Йонбьон. \r\nВ замяна, добави Ди Маджио, САЩ биха могли да предложат „мирна декларация“, която да сложи край на корейската война от 1950 до 1953 г., като проправи пътя за официален мирен договор и да облекчи някои санкции. \r\n*** : Робърт Мълър публикува рядко изявление, в което отхвърля новинарско съобщение, според което Майкъл Коен е информирал прокурорите, че Доналд Тръмп му е казал да лъже в Конгреса, пише вестник  Independent . \r\nСлед като демократите се възползваха от репортажа на BuzzFeed News и заявиха, че ще започнат изслушвания дали президентът наистина е наредил на бившия си личен адвокат да лъже за проект на кула в Москва, специалният прокурор сякаш излива студена вода на историята. \r\nИзявлението на Робърт Мълър, едно от малкото, които бяха пуснати след като той бе назначен през май 2017 г., за да разследва предполагаемата намеса на Русия в изборите през 2016 г. и евентуално тайно споразумение с кампанията на Тръмп, беше използвано от президента и неговите поддръжници. \r\nПрезидентът повтори коментар, публикуван под пост на BuzzFeed, че е актуализирал историята си с коментара на Мълър. „За съжаление толкова много хора никога няма да получат бележката, която е фалшива“, пише човекът. \r\nИзявлението на Мълър е пуснато няколко часа след като адвокатът на Тръмп Руди Джулиани е издал категоричен отказ на иска. \r\n„Всяко предположение - от всеки източник - че президентът е препоръчал на Майкъл Коен да лъже, е категорично невярно ”, каза той. - Коен е търгувал с лъжи и нечестност за продължителен период от време и ще плати много, много сериозна цена. Днешните твърдения са просто по-украсени лъжи, породени от злоба и отчаяние на Майкъл Коен в опит да намали присъдата си. \r\nГоворителят на Белия дом Сара Сандърс заяви пред репортерите твърдението: „Вижте, това е абсолютно нелепо“. \r\nВ същото време, BuzzFeed News заяви, че стои зад репортажа си. \r\nГлавният редактор на BuzzFeed News Бен Смит написа: „В отговор на изявлението от говорителя на специалния прокурор: ние подкрепяме доклада и източниците, които са го информирали, и настояваме специалният прокурор да изясни какво оспорва“.  \r\nКоен трябва да влезе в затвора, за да изтърпи тригодишна присъда като част от сделката, договорена миналия ноември, в която призна, че урежда плащанията на Сторми Даниълс и бившия модел Карън Макдугал - нарушение на финансовите закони за кампанията - на изборите през 2016 г. \r\nBuzzFeed заяви, че двамата източници са разкрили, че Коен е казал на специалния съветник Робърт Мълър, че след изборите президентът лично му е наредил да лъже, за да прикрие участието на Тръмп.", "date": "2019.01.19", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/19/2613838/afp-seul-privetstva-planiranata-vtora-sreshta-mezhdu-tramp-i-kim.html", "text": "Южна Корея приветства планираната втора среща между американският президент Доналд Тръмп и лидера на Северна Корея Ким Чен-ун, заявявайки, че се надява срещата да бъде „повратна точка“ за мира на Корейския полуостров. \r\nСъобщението от президентството в Сеул дойде, след като Белия дом заяви, че Тръмп ще се срещне севернокорейския лидер „в края на февруари“ на място, което още не е обявено. Превод и редакция : Калоян Пенков", "date": "2019.01.19", "title": "AFP: Сеул приветства планираната втора среща между Тръмп и Ким"}
{"url": "http://www.focus-news.net/news/2019/01/19/2613839/daily-express-merkel-da-bade-klyuchov-igrach-pri-probiv-v-es.html", "text": "Тереза Мей проведе разговори лице в лице с висши министри. Министър-председателят привика Майкъл Гоув, Пени Мордонт, Дейвид Лидингтън, Крис Грейлинг и други в „Даунинг стрийт“ в опита й да извади нов план за Брекзит, след като парламента отхвърли споразумението за оттегляне по-рано тази седмица. Но откритите прегради между министри с различни визии за европейското бъдеще на Великобритания заплашиха да омаловажат опита й да изгради консенсус. Служителите на „Даунинг Стрийт“ също се опитаха да успокоят спекулациите за избухване на общи избори след докладите за подготовката на Уайтхол за предсрочно гласуване, съобщава вестник  Daily Express . \r\nТрима министри от кабинета казаха, че са поставили местните си консервативни асоциации в готовност за избори. \r\nНа фона на емоционалната атмосфера Пени Мордонт, привърженик на Брекзит наруши реда, за да се изкаже публично в защита на Брекзит без сделка. \r\nПривлечена от Twitter, министърът по международното развитие каза: „Позитивите от напускане превъзхождат недостатъците на оставането“. \r\n„Само когато ЕС повярва, че „липсата на сделка е по-добре от лоша сделка, тогава ние ще увеличим шансовете ни за споразумение“. \r\nТя добави: „Незачитането на резултата от референдума би било ужасяващо“. \r\nАмбър Руд, член на пробрюкселската фракция в кабинета, отвърна на думите, че си „струва да се помни“, че бизнесът е загрижен за Брекзит без сделка. \r\nОчаква се Тереза Мей да проведе повече срещи с депутати в резиденция Чекърс преди изявлението пред парламента, в което ще изложи следващите си стъпки. \r\nТя говори с председателя на Европейската комисия Жан-Клод Юнкер и председателя на Съвета на ЕС Доналд Туск, за да се опита да убеди ЕС да предложи нови отстъпки. \r\nДискусиите последваха „конструктивни“ разговори с германския канцлер Ангела Меркел и холандския премиер Марк Рюте. \r\nИзточник от Уайтхол заяви: „Меркел наистина иска да помогне. Тя разбира проблемите и опитва да намери път. Тя ще бъде ключов играч в това какво ще се случи след това“. \r\nОчаква се министър-председателят да се срещне с повече депутати от опозицията. Миналата седмица тя се срещна с депутатите лейбъристи Хилари Бен и Ивет Купър. Двойката се противопостави на заповед на техния лидер Джеръми Корбин да не се присъединяват към преговорите, освен ако не изключи Брекзит без сделка. Превод и редакция : Калоян Пенков", "date": "2019.01.19", "title": "Daily Express: Меркел „да бъде ключов играч“ при пробив в ЕС"}
{"url": "http://www.focus-news.net/news/2019/01/19/2613840/independent-robart-malar-osporva-saobshtenie-spored-koeto-tramp-e-kazal-na-maykal-koen-da-lazhe-v-kongresa.html", "text": "Робърт Мълър публикува рядко изявление, в което отхвърля новинарско съобщение, според което Майкъл Коен е информирал прокурорите, че Доналд Тръмп му е казал да лъже в Конгреса, пише вестник  Independent . \r\nСлед като демократите се възползваха от репортаж на BuzzFeed News и заявиха, че ще започнат изслушвания дали президентът наистина е наредил на бившия си личен адвокат да лъже за проект на кула в Москва, специалният прокурор сякаш излива студена вода на историята. \r\nИзявлението на Робърт Мълър, едно от малкото, които бяха пуснати след като той бе назначен през май 2017 г., за да разследва предполагаемата намеса на Русия в изборите през 2016 г. и евентуално тайно споразумение с кампанията на Тръмп, беше използвано от президента и неговите поддръжници. \r\nПрезидентът повтори коментар, публикуван под пост на BuzzFeed, че е актуализирал историята си с коментара на Мълър. „За съжаление толкова много хора никога няма да получат бележката, която е фалшива“, пише човекът. \r\nИзявлението на Мълър е пуснато няколко часа след като адвокатът на Тръмп Руди Джулиани е издал категоричен отказ на иска. \r\n„Всяко предположение - от всеки източник - че президентът е препоръчал на Майкъл Коен да лъже, е категорично невярно ”, каза той. - Коен е търгувал с лъжи и нечестност за продължителен период от време и ще плати много, много сериозна цена. Днешните твърдения са просто по-украсени лъжи, породени от злоба и отчаяние на Майкъл Коен в опит да намали присъдата си. \r\nГоворителят на Белия дом Сара Сандърс заяви пред репортерите твърдението: „Вижте, това е абсолютно нелепо“. \r\nВ същото време, BuzzFeed News заяви, че стои зад репортажа си. \r\nГлавният редактор на BuzzFeed News Бен Смит написа: „В отговор на изявлението от говорителя на специалния прокурор: ние подкрепяме доклада и източниците, които са го информирали, и настояваме специалният прокурор да изясни какво оспорва“.  \r\nКоен трябва да влезе в затвора, за да изтърпи тригодишна присъда като част от сделката, договорена миналия ноември, в която призна, че урежда плащанията на Сторми Даниълс и бившия модел Карън Макдугал - нарушение на финансовите закони за кампанията - на изборите през 2016 г. \r\nBuzzFeed заяви, че двамата източници са разкрили, че Коен е казал на специалния съветник Робърт Мълър, че след изборите президентът лично му е наредил да лъже, за да прикрие участието на Тръмп. Превод и редакция : Калоян Пенков", "date": "2019.01.19", "title": "Independent: Робърт Мълър оспорва съобщение, според което Тръмп е казал на Майкъл Коен да лъже в Конгреса"}
{"url": "http://www.focus-news.net/news/2019/01/19/2613845/pregled-na-mezhdunarodnite-novini-do-600-chasa-agentsiya-fokus.html", "text": "Спасителите откриха труповете на двама загинали пилоти от екипажите на изтребителите Су-34, които се разбиха над Японско море. Това съобщиха от министерството на отбраната за журналисти, предава агенция  TACC . \r\n„В района на издирвателната операция е намерено тялото на пилот без признаци на живот. Тялото на загиналия пилот е качено на борда на кораба, който извършва търсенето“, се съобщава от ведомството след намирането на второто тяло. \r\nЕдин от членовете на екипажа на двата самолета е спасен и транспортиран на брега, животът му е извън опасност. Съдбата на четвъртия пилот в момента е неизвестна. \r\nМинистерството на отбраната отбеляза, че спасителната операция продължава, в нея участват самолети Ту-142, Ан-12, Ан-30 и хеликоптери Ми-8. Също така в зоната на катапултирането са изпратени няколко кораба. \r\n***  Доналд Тръмп и Ким Чен-ун ще проведат втора среща в края на другия месец, обявиха от Белия дом, след като президентът прие севернокорейски емисари в Овалния кабинет, съобщава вестник  The Guardian . \r\nКим Йонг-чол, водещ преговарящ за Северна Корея, се срещна с държавния секретар Майк Помпео за около час в хотел във Вашингтон и след това прекара малко повече от час и половина с Тръмп в Овалният кабинет, преди да отиде на обяд с Помпео да обсъдят повече подробности. \r\nСлед като пратеникът напусна Белия дом, говорителката на Тръмп, Сара Сандърс, направи изявление, потвърждаващо, че ще се проведе още една среща на върха с Ким Чен-ун, но все още не е взето решение за мястото. \r\nСандърс заяви, че Тръмп и Ким Йон-чол са обсъдили „денуклеаризацията и втората среща на върха, която ще се проведе в края на февруари“. \r\n„Президентът с нетърпение очаква да се срещне с председателя Ким на място, което ще бъде обявено по-късно“, добави тя. \r\nАмериканските дипломати проучват места в Тихия океан за втората среща на върха, включително Ханой, Банкок и Хавай, като виетнамската столица в момента се разглежда като по-вероятна. \r\nОт първата среща на върха в Сингапур през юни, Северна Корея продължи спирането на ядрените и ракетните тестове, а Тръмп отмени съвместни военни учения между американските и южнокорейските сили, но това не доведе до съществено разрушаване на ядрената програма на Пхенян. \r\n***  Турция отговори на терористична атака от сирийския град Тал Рифат срещу турски войници в Африн, съобщиха от министерството на отбраната, предава  Anadolu Agency . \r\nТерористичната група ПКК извърши нападението, съобщи министерството в Twitter. \r\nВ своята повече от 30-годишна терористична кампания срещу Турция, ПКК - включена като терористична организация от Турция, САЩ и ЕС - е отговорна за смъртта на около 40 000 души, включително жени и деца. \r\n***  Шиитската милиция \"Ал Хашд аш Шааби\" ликвидира и рани 35 бойци от терористичната групировка „Ислямска държава“ в Сирия, се посочва в изявление на командир на бойните части в провинция Анбар Касим Муслих, съобщава  РИА Новости . \r\n„Според информацията, артилерията на милицията е успяла да нанесе точни удари срещу групировката „Ислямска държава“, която искаше да атакува нашите военни обекти, но благодарение на операцията бяха убити и ранени 35 терористи“, се казва в изявлението. В декларацията не се посочва точния брой на ликвидираните. \r\n***  Силни земетресения са били регистрирани в Перу и Еквадор, предава  РИА Новости . \r\nГеофизичният институт на Еквадор съобщава за регистриран трус с магнитуд 5,95 в провинция Морона-Сантяго на границата с Перу. Хипоцентърът е бил на дълбочина 25,5 км. \r\nВ същото време перуанският институт за геофизика съобщава за земетресение с магнитуд 5,8 в граничната зона с Еквадор. Посочва се, че дълбочината на епицентъра е 111 километра. \r\nНе се съобщава за жертви и разрушения. \r\n***  Министър-председателят на Канада Джъстин Трюдо и генералния секретар на ООН Антонио Гутериш проведоха телевизионен разговор, в който обсъдиха ситуацията с канадските граждани в Китай. Това се казва в съобщение, разпространено от пресслужбата на премиера, предава агенция  TACC . \r\n„Премиерът и генералният секретар обсъдиха незаконното задържане на двамата канадски граждани, налагането на смъртно наказание на трети гражданин на Канада, както и значението на защитата на нормите на международното право, включително дипломатическия имунитет, независимостта на съдебната власт и върховенството на закона“, заявиха от пресслужбата. \r\nПодкрепа за Отава, във връзка със задържаните граждани в Китай, изразиха Австралия, Аржентина, Нова Зеландия, Сингапур, САЩ и Европейският съюз.  \r\nВ началото на декември се появи дипломатическо напрежение между Отава и Пекин заради задържането на изпълнителния директор на Huawei Мън Ванджоу, който съдът освободи под гаранция на 11 декември. По-късно властите в Пекин задържаха двама канадски граждани, които бяха обвинени в извършване на действия, които представляват заплаха за националната сигурност на Китай. \r\nТази седмица стана известно, че канадския гражданин Лойд Шеленберг е осъден на смърт в Китай за трафик на наркотици. Според първоначалното съдебно решение от миналия месец той е осъден на 15 години затвор. След появата на нови доказателства, утежняващи вината на Шеленберг, беше проведено повторно изслушване. Той стана първият чужденец, осъден на смърт в Китай за последните девет години. \r\n***  Руснакът Александър Жуков, обвинен от американските власти за онлайн измами, беше екстрадиран от България в Съединените щати и сега се намира в затвор в щата Ню Йорк. Руското посолство в Съединените щати съобщи на официалната си страница в Twitter, че скоро служители на генералното консулство в Ню Йорк ще го посетят, предава  TACC . \r\n„По информация от офиса на прокурора на Източния окръг на щата Ню Йорк, на 18 януари 2019 г. руския гражданин Александър Жуков е бил екстрадиран от България в Съединените щати. Руснакът е обвинен в заговор за извършване на компютърни измами“, се казва в изявлението. \r\n„В момента Александър Жуков се намира в затвора на град Бруклин, щата Ню Йорк. В близко бъдеще служителите на Генералното консулство на Русия в Ню Йорк ще посетят сънародника в затвора. Ще му бъде предоставена цялата необходима консулска помощ“, съобщават руските дипломати. \r\nРуснакът Александър Жуков беше задържан през ноември 2018 г. в България въз основа на искане на САЩ. Прокуратурата на Източния окръг в щата Ню Йорк повдигна обвинения за онлайн измами на него и още петима руснаци - Борис Тимохин, Денис Авдеев, Дмитрий Новиков, Александър Исаев и Михаил Андреев. Освен това обвинения бяха повдигнати срещу двама граждани на Казахстан - Евгений Тимченко и Сергей Овсянников. \r\n***  Изтичане на тръбопровод за гориво предизвика огромна експлозия в централната част на Мексико, убивайки най-малко 20 души и ранявайки още 54 души, предава  AFP . \r\nОмар Фаяд, губернатор на щата Идалго, заяви, че местните жители на мястото на изтичането са се опитвали да откраднат част от течащото гориво, когато поне 20 от тях са били изгорени до смърт. \r\n„Казаха ми, че 20 души са били изгорени до смърт и още 54 са жертви на изгаряния и се лекуват в болници, каза Фаяд пред местната FaroTV.", "date": "2019.01.19", "title": "Преглед на международните новини до 6:00 часа (Агенция „Фокус“)"}
{"url": "http://www.focus-news.net/news/2019/01/19/2613843/afp-traboprovod-izbuhna-v-meksiko-i-ubi-20-dushi-54-sa-raneni.html", "text": "Изтичане на тръбопровод за гориво предизвика огромна експлозия в централната част на Мексико, убивайки най-малко 20 души и ранявайки още 54 души, предава  AFP . \r\nОмар Фаяд, губернатор на щата Идалго, заяви, че местните жители на мястото на изтичането са се опитвали да откраднат част от течащото гориво, когато поне 20 от тях са били изгорени до смърт. \r\n„Казаха ми, че 20 души са били изгорени до смърт и още 54 са жертви на изгаряния и се лекуват в болници, каза Фаяд пред местната FaroTV. Превод и редакция : Калоян Пенков", "date": "2019.01.19", "title": "AFP: Тръбопровод избухна в Мексико и уби 20 души, 54 са ранени"}
{"url": "http://www.focus-news.net/news/2019/01/19/2613846/sport-medvedev-pobedi-david-gofen-v-avstraliya.html", "text": "Даниил Медведев победи Давид Гофен в третия кръг на Откритото първенство на Австралия. Поставеният под номер 15 в схемата на турнира спечели мача с 3:0 сета (6:2, 7:6, 6:3). Мачът продължи 2 часа, като това е първа среща между двамата под егидата на Асоциацията на професионалните тенисисти. В следващият кръг на турнира Медведев ще се изправи срещу победителя от двойката Новак Джокович – Денис Шаповалов.", "date": "2019.01.19", "title": "Спорт: Медведев победи Давид Гофен в Австралия"}
{"url": "http://www.focus-news.net/news/2019/01/19/2613844/ria-novosti-ot-pemex-potvardiha-che-vzriva-na-traboprovoda-e-v-rezultat-na-nezakonno-svarzvane.html", "text": "Мексиканската държавна петролна компания Pemex официално потвърди, че експлозията на тръбопровода в щата Идалго е резултат от незаконно свързване, съобщава  РИА Новости . \r\nСпоред последните данни на губернатора Омар Фаяд, на мястото на експлозията са загинали 20 души, 71 души са ранени. Тези хора са събирали гориво от големия тръбопровод Тукспан-Тула при мястото на свръзката. \r\n„Експлозията в Идалго е била причинена от действия при незаконно свързване, за да се открадне гориво от тръбопровода Тукспан-Тула“, заявиха от компанията.  Превод и редакция : Калоян Пенков", "date": "2019.01.19", "title": "РИА Новости: От Pemex потвърдиха, че взрива на тръбопровода е в резултат на незаконно свързване"}
{"url": "http://www.focus-news.net/news/2019/01/19/2613847/aktualna-patna-obstanovka.html", "text": "Температурите са в интервала от - 6° до + 5°. Времето над страната е предимно облачно. Слаб до умерен вятър духа в областите Бургас, Варна, В.Търново, Видин, Добрич, Пазарджик, Плевен, Смолян и Шумен. Пътните настилки са предимно сухи на места мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . ІІ. Състояние на автомагистралите: \r\nАМ „Тракия“:  \r\nОбласт София: \r\nАМ „Тракия“:  \r\nОбласт София: \r\nДо 31.05.2019 г. шофьорите да се движат с повишено внимание, спазвайки ограничението на скоростта – до 90 км/ч, в участъка от 45+900 до км 53+000 поради неравности по пътната настилка. \r\nШофьорите да се движат с повишено внимание в участъка при Мухово от км 45+200 до км 46+266 в посока Бургас поради обезопасяване на пътния участък до 31.05.2019 г. \r\nДо 31.03.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, забранено е движението и спирането по аварийната лента;  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДо 31.03.2019 г.  от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание в двете посоки с цел осигуряване безопастност на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.03.2019 г. движението на МПС над 12 тона е ограничено в участъка от км 30+260 до км 47+060 /от п.в. „Витинска река“ до п.в. Ботевград/ само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОбласт София: \r\nДо 28.01.2019 г. движението в тунел „Мало Бучино“ в посока Перник се осъществява само в изпреварващата лента поради ремонтни дейности.  ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Републиката“ - отворен за всички МПС; \r\n- „Печинско“ - отворен за всички МПС; \r\n- „Ришки“ - отворен за всички МПС; \r\n- „Предел“ - отворен за всички МПС. \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ - целогодишно e забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът II-815: Движението по път IIІ-815 от пътно кръстовище с път ІІ-81 Боровци – Гаврил Геново при км 0+068 е ограничено за МПС над 12 тона поради изпълнение на строително-монтажни дейности. \r\nОбходен маршрут: \r\nДвижението по път IIІ-815 Боровци – Гаврил Геново е ограничено за МПС над 12 тона поради изпълнение на строително-монтажни дейности  на жп. прелез. \r\nОбходен маршрут: \r\nДвижение по път ІІІ-102 за автомобили над 12 тона – Гаврил Геново – Монтана – и  Път ІІ-81 –Боровци и обратно. \r\nЗа автомобили до 12 тона движението се осъществява от пътно кръстовище на РП ІІ-81 при км 87+423 през с. Боровци до Път ІІІ-815 и обратно. Срок до 18.01.2019 г.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 е ограничено в гр. Брезник (площада) от км 20+500 до км 21+500 във връзка с провеждането на Маскараден фестивал „СУРВА БРЕЗНИК-2019“, за времето от 8:30 до 21:00 часа на 19.01.2019 г. /събота/. Обходен маршрут по ул. „Мала река“ и по ул. „Ангел Коцелянов“ част от път III-811. \r\n– Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности:  \r\nПът ІІІ-637: Движение по път ІІІ-637 (Трън – Стрезимировци) – Вукан – Пенкьовци – гр. Кюстендил от км 0+000 до км 2+000 в участъка (от път II-63 Трън – Стрезимировци) до разклон за с. Радово се осъществява с повишено внимание и съобразена скорост в свободната лента поради аварийни ремонтни дейности на асфалтовата настилка. Срок: от 19.01. до 20.01.2019 г. /Събота и неделя/. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-5503: Движението по път ІІІ-5308 Каменец – Камен връх от км 16+600 до км 24+600 се осъществява с повишено внимание поради стесняване на една от лентите за движение. Участъкът е сигнализиран с пътни знаци. Срок до 22.01.2018 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.19", "title": "Актуална пътна обстановка"}
{"url": "http://www.focus-news.net/news/2019/01/19/2613848/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "На българо-турската граница на ГКПП Капитан Андреево трафикът е интензивен от товарни автомобили на изход. Това съобщиха от  ГД \"Гранична полиция\" . Информацията за трафика на българските гранични контролно-пропускателни пунктове е към 06.00 ч. \r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2019.01.19", "title": "ГД \"Гранична полиция\": Интензивен е трафикът на ГКПП \"Капитан Андреево\" на изход за товарни автомобили"}
{"url": "http://www.focus-news.net/news/2019/01/19/2613850/predstoyashti-sabitiya-v-stranata-za-19-yanuari-agentsiya-fokus.html", "text": "*** \r\nОт 10.00 часа в зала „Витоша“ на хотел „Маринела“, ПП АБВ организира международен енергиен форум под надслов „Енергетика, икономика, сигурност – актуални измерения“. \r\n*** \r\nОт 10.00 часа в зала 4 на НДК ще се проведе медицински семинар на компанията за здравословен начин на живот „Каливита”. \r\n*** \r\nОт 12.00 часа в Борисовата градина от района на телевизионната кула ще се проведе патриотичен крос в чест на българската лекоатлетка Кипра Данаилова. \r\n*** \r\nОт 16.00 часа в залата на „Славянско дружество“ ще бъде представена книгата „Хартиен къс“  - съвременна българска поезия с автор Пепа Атанасова. \r\n*** \r\nОт 18.30 часа в зала „Рейнбоу плаза“ ще се състои церемонията по награждаване на най-добрите спортисти и треньори на България за 2018 г. „Нощта на шампионите“. \r\n*** \r\nОт 19.00 часа в зала 11 на НДК (кино „Люмиер Лидл”) ще започне концерт на Фондация „Българско танцово изкуство”. \r\n*** \r\nЗа осма поредна година Боровец ще стане част от инициативата на Международната федерация по ски – „Световен ден на снега“.   \r\n*** \r\nОт 14.00 часа в читалище „Хамалогика“ ще бъде представена програмата Rinker Youth Challenge, цели да подкрепи развитието на предприемачески светоглед и лидерски умения сред младите хора, да ги вдъхнови и подготви за успех в предприемаческите им идеи или в кариерата. \r\n*** \r\nОт 17.00 часа в басейн „Парк Арена ОЗК“  ще се проведе първият мач между „Черноморец“ – „Локомотив НН“, който е част от държавното първенство по водна топка за мъже. \r\n***  \r\nОт 11.00 часа в читалище „Искра” във Велико Търново ще гостува премиерният спектакъл на ДКТ – Габрово „Принцесата и свинарят” по Ханс Кристиян Андерсен.  \r\n***  \r\nОт 12.00 часа в парк ''Дружба'' ще се проведе хоротека за здраве.  \r\n***  \r\nОт 17.00 часа привържениците на ЦСКА  ще посетят Центъра за настаняване от семеен тип  на ул. „Колоня Товар“ №14, където ще бъдат подарени топки и артикули на отбора, осигурени от Сектор „Г”. \r\n***  \r\nОт 18.00 часа в Дневния център в село Церова кория ще бъде представена празнична програма за празника на селото с музика и танци, подготвени от самодейните състави. \r\n*** \r\nОт 11.00 часа в малката зала на Художествена галерия „Иван Фунев“ при Регионален исторически музей – Враца ще бъде представена документалната изложба „140 години от Учредителното събрание, приело Търновската конституция“. \r\n*** \r\nОт 13.00 часа в Народно читалище „Мевляна – 2012 г.“ ще започне честване на Бабинден. \r\n*** \r\nОт 12.00 часа в сградата на Община Дупница ще се проведе събитие от информационната кампания „Училището свърши, сега накъде?”.  \r\n*** \r\nОт 14.00 часа в Регионална библиотека „З. Княжески“ ще се състои прожекцията на документалния филм „Хинду блус“, част от програмата на София МЕНАР Филм Фест в Стара Загора. \r\n*** \r\nОт 16.00 часа в Регионална библиотека „З. Княжески“ ще се състои прожекцията на игралния филм „Имамът“, част от програмата на София МЕНАР Филм Фест в Стара Загора. \r\n*** \r\nОт 19.00 часа в Оперния театър рок група „Кикимора“ и оркестъра на Държавна опера  Стара Загора по диригентството на Димирър Косев ще представят хитовете на  легендарните Whitesnake в трибюта „HERE WE GO...AGAIN!“. \r\n*** \r\nОт 11.00 часа пред паметника-морена срещу църквата “Света Богородица” ще се състои ритуал по полагане на венци и цветя по повод тържествено честване на 141 години от Освобождението на града. \r\n*** \r\nОт 12.00 до 13.00 часа жителите на кв. „Макак“ ще излязат на протест на пътя София- Варна, в района на кръговото кръстовище за „Макак“, заради изискването за винетки, за да пътуват до Шумен.", "date": "2019.01.19", "title": "Предстоящи събития в страната за 19 януари (Агенция „Фокус“)"}
{"url": "http://www.focus-news.net/news/2019/01/19/2613849/rossiyskaya-gazeta-putin-obsadi-v-saveta-za-sigurnost-situatsiyata-okolo-kosovo.html", "text": "Резултатите от посещението в Сърбия и предстоящите международни контакти бяха обсъдени от руския президент Владимир Путин на среща с постоянните членове на Съвета за сигурност на Русия, съобщава вестник  Российская Газета . \r\nВ дневния ред бяха представени резултатите от преговорите, проведени по време на посещението на Владимир Путин в Сърбия. Проблемите на Косово, по-специално, бяха засегнати, съобщи пресслужбата на Кремъл. \r\nСъщо така бяха обсъдени въпроси от социално-икономическата програма. \r\nНа срещата присъстваха председателят на Съвета на федерацията Валентина Матвиенко, председателят на Държавната Дума Вячеслав Володин, ръководителят на администрацията на Кремъл Антон Вайно, секретарят на Съвета за сигурност Николай Патрушев, министърът на отбраната Сергей Шойгу, вътрешният министър Владимир Колоколцев, директорът на ФСБ Александър Бортников, специален представител на президента по екологични въпроси, екология и транспорт Сергей Иванов. Превод и редакция : Калоян Пенков", "date": "2019.01.19", "title": "Российская газета: Путин обсъди в Съвета за сигурност ситуацията около Косово"}
{"url": "http://www.focus-news.net/news/2019/01/19/2613842/reuters-nay-malko-20-dushi-sa-zaginali-pri-vzriv-na-traboprovod-v-meksiko.html", "text": "Най-малко 20 души са убити, а 54 са ранени, когато в централната част на Мексико експлодира пробит тръбопровод за гориво, заяви губернаторът на щата Идалго Омар Фаяд, съобщава агенция  Reuters . \r\n„Предварителният доклад, който съм предал, е много сериозен, казват ми, че 20 души са загинали, овъглени и, че 54 са ранени, изгорени“, каза Фаяд пред мексиканската телевизия. Превод и редакция : Калоян Пенков", "date": "2019.01.19", "title": "Reuters: Най-малко 20 души са загинали при взрив на тръбопровод в Мексико"}
{"url": "http://www.focus-news.net/news/2019/01/19/2613852/predstoyashti-mezhdunarodni-sabitiya-za-19-yanuari-agentsiya-fokus.html", "text": "*** Погребение на убития полски кмет Павел Адамович \r\n*** Италианският град Матера става европейска столица на културата \r\n*** Антиправителствени демонстрация в Унгария \r\n*** Жълтите жилетки излизат на улиците за 10-а поредна събота \r\n*** Пресконференция на американския сенатор Линдзи Греъм, който е на посещение в Турция \r\n*** Посещение на украинския президент Петро Порошенко в Израел \r\n*** Женски марш срещу Доналд Тръмп по повод началото на третата година от управлението му \r\n***", "date": "2019.01.19", "title": "Предстоящи международни събития за 19 януари (Агенция \"Фокус\")"}
{"url": "http://www.focus-news.net/news/2019/01/19/2613851/nimh-vremeto-shte-bade-oblachno-kato-na-otdelni-mesta-shte-prevali-slabo-dazhd-i-snyag.html", "text": "Днес ще преобладава облачно време. На отделни места ще превали слабо дъжд и сняг. Ще духа до умерен източен, в Дунавската равнина и по Черноморието – североизточен вятър и там ще проникне студен въздух. Минималните температури тази сутрин ще са между минус 3° и 2°, а максималните ще са между 4° и 9°. Атмосферното налягане е близко до средното за януари – слабо ще се повиши. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Красимир Стоев.  \r\nНад Черноморието ще преобладава облачно време, без съществени валежи. Ще духа до умерен североизточен вятър и с него ще проникне студен въздух, и температурите слабо ще се понижат. Максималните температури ще бъдат между 5° и 8°. Температурата на морската вода е 5°-7°. Вълнението на морето ще бъде 2-3 бала.   \r\nНад планините ще преобладава облачно време, но само на отделни места ще превали слаб сняг. Ще духа умерен юг-югозападен вятър. Максимална температура на височина 1200 метра около 2°, на 2000 метра – около минус 3°.", "date": "2019.01.19", "title": "НИМХ: Времето ще бъде облачно, като на отделни места ще превали слабо дъжд и сняг"}
{"url": "http://www.focus-news.net/news/2019/01/19/2613853/patuvashtata-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-otkrita-vav-vratsa.html", "text": "Пътуващата изложба „140 години от Учредителното събрание и приемането на Търновската конституция“ ще бъде открита в 11.00 часа в Малката зала на Художествена галерия „Иван Фунев“ при Регионален исторически музей – Враца. Това съобщиха от пресцентъра на  Народното събрание . Експозицията, която ще гостува във Враца до 24 януари 2019 г., ще бъде представена от областния управител Малина Николова.  \r\nПътуващата изложба е по инициатива на Народното събрание и Държавна агенция „Архиви“. Областна администрация Враца е съорганизатор на събитието, посветено на 140-годишнината от провеждането на Учредителното събрание, приело Търновската конституция на 16 април 1879 г.  \r\nВ експозицията на 40 пана са представени документи, предмети и снимки, разкриващи исторически и биографични данни за народните представители от състава на Учредителното събрание, портрети, документи за тяхната дейност, моменти от работата върху Търновската конституция, както и развитието на конституционния процес на фона на историческите събития, които го следват.", "date": "2019.01.19", "title": "Пътуващата изложба „140 години от Учредителното събрание и приемането на Търновската конституция“ ще бъде открита във Враца"}
{"url": "http://www.focus-news.net/news/2019/01/19/2613859/haskovo-ritual-po-polagane-na-ventsi-i-tsvetya-shte-se-provede-pred-pametnika-morena-po-povod-tarzhestveno-chestvane-na-141-godini-ot-osvobozhdenieto-na-grada.html", "text": "По повод тържествено честване на 141 години от Освобождението на град Хасково от османско владичество, Община Хасково организира от 11.00 часа ритуал по полагане на венци и цветя пред паметника-морена (срещу църквата “Света Богородица”). Това съобщиха от пресцентъра на  Община Хасково . Общината кани всички граждани, институции, обществени организации и политически партии да се присъединят към инициативата. Празничната програма продължава в 18.00 часа в театър „Иван Димов“ с концерт на Московски ансамбъл „Славица“ и Представителен танцов ансамбъл „Хасково“. Входът е свободен.", "date": "2019.01.19", "title": "Хасково: Ритуал по полагане на венци и цветя ще се проведе пред паметника-морена по повод тържествено честване на 141 години от Освобождението на града"}
{"url": "http://www.focus-news.net/news/2019/01/19/2613858/shumen-zhitelite-na-kv-makak-izlizat-na-protest-sreshtu-iziskvaneto-na-vinetki.html", "text": "Жителите на кв. „Макак“ в Шумен излизат на протест на 19 и 20 януари. Решението е взето на проведеното общоквартално събрание, съобщи за  Радио „Фокус“ - Шумен  Елка Александрова, гл. специалист за кв. „Макак“ в Община Шумен. Избран е Инициативен комитет, който днес ще внесе писмено уведомление в Община Шумен. Жителите на квартала ще протестират от 12.00 до 13.00 часа на пътя София-Варна, в района на кръговото кръстовище за „Макак“, и в двата почивни дни. Недоволството им е срещу изискването за винетки, за да пътуват до Шумен.   \r\n„В личните карти на хората от квартала в адресната регистрация е посочен град Шумен, а не „Макак“. Нямаме вина за това, че пътуваме от квартала до Шумен по републикански път. Нека ни осигурят алтернативен път до града, за който да не плащаме винетки, или да не ни изискват такива по настоящия участък“, каза Елка Александрова. Относно начина на протест, тя посочи, че тъй като хората нямат винетки, най- вероятно ще оставят автомобилите си на изхода на „Макак“ и ще се движат пеш до кръговото. Предстои казусът да бъде обсъден на заседанието на Общинския съвет на 31 януари. Иван Капралов, омбудсман на Шумен, който е присъствал на общокварталното събрание, е поел ангажимент да постави питанията на хората по време на сесията. Преди дни и кметът на Шумен Любомир Христов посочи, че ще поиска решение на Общинския съвет. Общината ще трябва да поеме поддръжката на двете пътни отсечки, която е около 600 000 лв. годишно, за да отпадане изискването за винетки до „Макак“ и „Мътница“.  \r\n„Хората от квартала не искат общината да поеме издръжката на пътната отсечка, защото отделянето на такива средства от бюджета ще лиши селата и половината град от редица строително- ремонтни дейности през годината, искат да продължат да пътуват до Шумен, както и до сега, без винетен стикер“, заяви Елка Александрова. \r\nИвелина ИВАНОВА", "date": "2019.01.19", "title": "Шумен: Жителите на кв. „Макак“ излизат на протест срещу изискването на винетки"}
{"url": "http://www.focus-news.net/news/2019/01/19/2613861/denyat-19-yanuari-v-svetovnata-istoriya.html", "text": "В далечната 1523 г. Улрих Цвингли публикува своите 67 тезиса, поставили началото на Реформацията в Швейцария. На 19 януари 1649 г. в Квебек се състои първата екзекуция в Канада. Екзекутирано е 16-годишно момиче обвинено за кражба. През 1853 г.в Рим се състои премиерата на операта “Трубадур” от Джузепе Верди. На този ден през 1903 г. е обявено провеждането на първата колоездачна обиколка на Франция “Тур дьо Франс” . През 1915 г. в Париж е патентована неоновата рекламна табела. През 1937 г. Хауърд Хюз прелетява разстоянието от Лос Анджелис, Калифирния до Ню Джърси за 7 часа и 28 минути и 25 секунди, поставяйки нов рекорд за скорост при полет. Година по-късно американската фирма “Дженерал Моторс” първа в света започва серийното производство на дизелови двигатели. Фирмата е основана през 1916 г. и контролира около 50% от автомобилното производство в САЩ и 20% в другите страни. През 1955 г. в продажба е пуснат първият комплект на играта “Скрабъл”. Първото изпълнение на групата “Бийтълс” по телевизията е на 19 януари 1963 г. Три години по-късно Индира Ганди става министър-председател на Индия. През 1991 г. по заповед на Саддам Хюсейн в Персийския залив са излети 816 хил. тона нефт в отговор на операция “Пустинна буря” на САЩ. През 2001 г. Бил Клинтън отменя въведените през 1999 г. икономически санкции на Югославия. На 19 януари са родени: Франсоа II, крал на Франция от династията Валоа, изобретателят Джеймс Уат, астрономът Йохан Естерт Боде, философът Огюст Конт, писателят Едгар Алън По, военачалникът Робърт Лий, изобретателят Хенри Бесемер, художникът Пол Сезан,  певицата Доли Партън. На тази дата умират:  писателят Бранислав Нушич, Уилям Бора - американски общественик, политик, държавник .  \r\n2018 г. \r\nГорещините в Австралия стават причина за няколко смъртни случая в югоизточния щат Виктория. В пет от осемте щата и федерални територии на Австралия температурите се покачват до над 40 градуса. \r\n2017 г. \r\nУмира Харолд Бойд Уудръф (99 г.), американски микробиолог, откривател на актиномицин, цианокобаламин(синтетичен витамин Б12), както и на други важни антибиотици. \r\n2017 г. \r\n17-етажна сграда се срутва след пожар в Техеран, Иран. Сградата е била евакуирана, но по време на колапса са убити 30 пожарникари. \r\n  \r\n2015 г \r\nНАСА публикува нови снимки от космическия апарат Dawn като той се приближава на 381 000 km от Церера, най-големият обект в астероидния пояс между Марс и Юпитер. Dawn ще влезе в орбита около планетата джудже на 6 март. \r\n2015 г. \r\nВ столицата на Чечения Грозни се организира протестен марш срещу карикатурите на пророк Мохамед. В митинга участват според Рамзан Кадиров над един милион човека \r\n2015 г. \r\nАржентински прокурор, обвинил правителството на Аржентина в тайни споразумения с Иран във връзка с разследването на терористичен атентат от 1994 г. е открит мъртъв в дома си. \r\n2015 г.  \r\nПрокурорът Алберто Нисман в заседание при закрити врата в Националния конгрес e трябвало да разкрие доказателства, че президентът Кристина Фернандес де Киршнер и министърът на външните работи Ектор Тимерман са прикрили тайна сделка с Техеран. \r\n2015 г. \r\nПрез януари 2014 г. бившият посланник на Израел в Аржентина отбелязва бездействието на аржентинските власти относно изпълнителите на атентатите през 1992 и 1994 г. и че израелските служби са се погрижили да ликвидират по-голямата част от виновните. \r\n2014 г. \r\nВ центъра на Киев започват ожесточени стълкновения между протестиращи и полиция. \r\n2014 г. \r\nПри наводнения на Филипините загиват 40 човека, а над 160 хиляди остават без дом. \r\n2013 г. \r\nФренските сили превземат град Диабали в Мали. \r\n2012 г. \r\nЗаконодателната комисия на френския Сенат отхвърля проектозакон, в който се предвиждат наказания за отричане на геноциди. \r\n2011 г. \r\nНа XI конгрес на управляващата Комунистическа партия на Виетнам, досегашния председател на Народното събрание на СР Виетнам Нгуен Фу Чонг е избран за нов генерален секретар. Анализаторите очакват, че въпреки официалния му статут на първи човек в държавата, той ще остане в сянката на властовата позиция на премиера Нгуен Тан Дунг. \r\n2011 г. \r\nВластите в Испания разбиват най-голямата лаборатория за кокаин в Европа. Арестувани са 25 души — колумбийци и испанци, и са конфискувани 300 килограма наркотици. Нелегалната фабрика действа в предградията на Мадрид. Иззети са два милиона евро в брой. \r\n2001 г. \r\nБил Клинтън отменя въведените през 1999 г. икономически санкции на Югославия. \r\n1991 г. \r\nПо заповед на Саддам Хюсейн в Персийският залив са излети 816 хил. тона нефт в отговор на операция “Пустинна буря” на САЩ. \r\n1966 г. \r\nИндира Ганди става министър-председател на Индия. След смъртта на индийския министър-председател Лал Бахадур Шастри Индира Ганди става водач на партията Индийски национален конгрес и министър-председател на Индия. Провежда важни социални реформи. Индира Ганди е първата жена, която застава начело на индийското правителството и една от най-противоречивите личности в историята на Индия. На 13 октомври 1984 г. е убита от терористи. След смъртта й нейният син Раджив Ганди заема поста министър-председател на Индия и остава на този пост в годините между 1984-1991 г. \r\n1963 г. \r\nИзлъчено е първото изпълнение на групата “Бийтълс” по телевизията. \r\n1955 г. \r\nВ продажба е пуснат първият комплект на играта “Скрабъл”. \r\n1946 г. \r\nИран се обръща към ООН с молба за защита от вмешателство на СССР в нейните вътрешни дела. \r\n1937 г. \r\nХауърд Хюз прелетява разстоянието от Лос Анджелис, Калифирния до Ню Джърси за 7 часа и 28 минути и 25 секунди, поставяйки нов рекорд за скорост при полет. \r\n1919 г. \r\nПо инициатива на Енрико Дамяни и Константин Вакаро е основано Италиано-българско дружество в София с председател Тодор Балабанов (от 1922 г. - проф. Венелин Ганев). Целта на дружеството е да разпространява италианския език и култура в България. \r\n1915 г. \r\nВ Париж е патентована неоновата рекламна табела. \r\n1915 г. \r\nПо време на Първата Световна война немски дирижабли извършват първия боен полет над Англия. \r\n1907 г. \r\nВ списание “Вариете” се появява първата рецензия на кинофилм. \r\n1906 г. \r\nЗапочва да се издава първото украинско сатирично списание “Стършел”. \r\n1905 г. \r\nВеликите сили връчват на Високата порта проект за финансови реформи в Македония, след военноморската демонстрация на обединения им флот от 26 ноември. На 14 декември 1905 г. Портата приема проекта. \r\n1903 г. \r\nОбявено е провеждането на първата колоездачна обиколка на Франция “Тур дьо Франс” \r\n1853 г. \r\nВ Рим се състои премиерата на операта “Трубадур” от Джузепе Верди. \r\n1840 г. \r\nПо време на научно-изследователска експедиция до Антарктида капитан Чарлз Уилкис обявява бреговете на източна Антарктида за американска територия. Изследвани са 1 500 мили от източния бряг на континента, по-късно известни като Земите на Уилкис. През 1842 г. експедицията се завръща в Ню Йорк след като прави пълна обиколка около света. \r\n1649 г. \r\nВ Квебек се състои първата екзекуция в Канада. Екзекутирано е 16-годишно момиче обвинено за кражба. \r\n1523 г. \r\nУлрих Цвингли публикува своите 67 тезиса, поставили началото на Реформацията в Швейцария. Улрих Цвингли е роден на 1 януари 1484 г. Той е швейцарски религиозен реформатор и политически деец. Създател е на цвинглианството - едно от теченията в Реформацията, близко до лутерианството, но по-рационалистично относно обредите на католическия култ. Той защитава дребната собственост, привърженик е на републиканската форма на управление, въведена в редица швейцарски градове. Цвингли умира през 1531 г. в битката при Капел. На тази дата са родени: \r\n1946 г. \r\nРодена е Доли Партън - американска кънтрипевица, китаристка, композиторка, киноактриса. Една от големите звезди на кънтримузиката през 70-те години. \r\n1938 г. \r\nАмериканската фирма “Дженерал Моторс” първа в света започва серийното производство на дизелови двигатели. Фирмата е основана през 1916 г. и контролира около 50% от автомобилното производство в САЩ и 20% в другите страни. \r\n1927 г. \r\nРодена е Евгения Дьомина - руска езиковедка, българистка. \r\n1922 г. \r\nРоден е Йежи Кавалерович - полски режисьор. \r\n1912 г. \r\nРоден е Леонид Канторович - руски математик и икономист, създател на линейното програмиране. \r\n1883 г. \r\nРоден е Херман Абендорт – немски диригент, ученик на Ф. Мотал. \r\n1839 г. \r\nВ Екс ан Прованс е роден френски художник постимпресионист - Пол Сезан. \r\n1813 г. \r\nРоден е Хенри Бесемер - английски изобретател. \r\n1809 г. \r\nРоден е Едгар Алън По - американски писател, поет, разказвач, редактор и литературен критик, известен е като един от водачите на американският Романтизъм. По е най-познат със своите изпълнени с мистерии и мрак, зловещи истории (виж макабра). Той е един от най-ранните американски писатели на разкази и един от прародителите на детективските и криминалните романи. По спомага и за възникването на научната фантастика като жанр. \r\n1807 г. \r\nРоден е Робърт Лий - американски военачалник, генерал. По време на Гражданската война в САЩ (1861-1865 г.) той командва армията на Конфедерацията (12-те южни щата). Участва в завоевателната война на САЩ срещу Мексико (1846-1848 г.) и в изтребителните войни против индианците в Тексас през 50-те години на ХIХ в. Ръководи потушаването на аболиционисткото въстание на Дж. Браун през 1859 г. В началото на юли 1863 г. войските на генерал Лий са разбити от северняците при Гетисбърг. На 9 април 1865 г. при Апоматокс армията му капитулира пред генерал Грант. \r\n1798 г. \r\nРоден е Огюст Конт - френски философ и социолог, един от основоположниците на позитивизма. \r\n1747 г. \r\nРоден е Йохан Естерт Боде - немски астроном. Той открива способ за изчисляване на относителните разстояния от планетите до Слънцето. Боде умира на 23 ноември1826 г. в Берлин. \r\n1736 г. \r\nДжеймс Уат е роден е Гринок, Шотландия. Уат е изобретател, създател на универсалната парна машина, чл. на Лондонското Кралско дружество (1785). \r\n1544 г. \r\nРоден е Франсоа II крал на Франция от династията Валоа. Франсоа II е роден в кралския замък Фонтебло. Той е първороден син на Анри II и Катерина Медичи. През 1548 г. той се сгодява за четири години по-голямата шотландска кралица Мария Стюарт. Бракът между 14 годишният дофин и Мери е сключен на 24 април 1558 г, което означава бъдещо обединяване на френския и шотландския трон. Година след сватбата му (1559), Франсоа е коронясан за крал. От негово име управлява като регент майка му Катерина Медичи. Франсоа умира на 5 декември 1560 г. в Орлеан от ушна инфекция, без да остави наследници. На трона се възкачва непълнолетният му брат Шарл IX (1560-1574), с което настъпва времето на Катерина Медичи - фактическият господар на Франция до смъртта и през 1589 г. На тази дата умират: \r\n1940 г. \r\nУмира Уилям Бора - американски общественик, политик, държавник. От 1907 г. сенатор от Републиканската партия; председател на Сенатската комисия по външните работи (1924-1933 г.). След Първата световна война се обявява против политиката на Уилсон, насочена срещу ратификацията на Версайския договор от 1919 г. и влизането на САЩ в ОН, както и срещу закона за ненамеса на страната във Втората световна война. \r\n1938 г. \r\nУмира в Белград на 74 годишна възраст сръбският писател Бранислав Нушич. \r\n1910 г. \r\nУмира Андреа Коста - лидер на италианските анархисти до 1879 г. През 1881 г. става един от основателите на Революционната социалистическа партия, а през 1892 г. и на Италианската социалистическа партия. Умира на 30 ноември 1851 г. в Имола. \r\n1881 г. \r\nУмира Франсоа Огюст Фердинан Мариет - френски археолог, египтолог. Роден е на 11 февруари 1821 г. През 1858 г. основава Египетския музей в Кайро. Ръководи разкопките в Тива, Абидос, Мемфис и др. Получава титлата паша, погребан е в двора на Египетския музей в Кайро. \r\n1868 г. \r\nРоден е Густав Майринк (псевдоним на Густав Майер) - австрийски писател, представител на експресионизма. Завършва търговска академия в Прага. От 1903 г. е сътрудник на сп. “Симплицисимус”. Автор е на сатирическия сборник “Вълшебният рог на немския еснаф” (1913 г.), романите “Голем” (1915 г.), “Зеленото лице” (1916 г.) и др. Създава няколко драми със сътрудничеството на Рода-Рода. \r\n1576 г. \r\nУмира Ханс Закс - германски поет (майстерзингер). Един от първите представители на новите реалистични и демократични тенденции в немска литература. Посреща с възторг Реформацията и идеите на М. Лутер. Автор е на повече от 6 000 песни, басни, диалози и др. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.01.19", "title": "Денят 19 януари в световната история"}
{"url": "http://www.focus-news.net/news/2019/01/19/2613856/denyat-19-yanuari-v-balgarskata-istoriya.html", "text": "Хасково е освободен на 19 януари 1878 г. по време на Руско-турската война (1877-1878 г.). В османотурски регистри Хасково присъства от 1488 г. като Хаскьой и Узунджаова. Градът е занаятчийски и търговски център през Възраждането. През 1919 г. е основано Италиано-българско дружество в София с председател Тодор Балабанов (от 1922 г. - проф. Венелин Ганев). Целта на дружеството е да разпространява италианския език и култура в България. На този ден през 1992 г. се провежда втори тур на първите преки президентски избори, спечелени от кандидат-президентската двойка Желю Желев и Блага Димитрова. Д-р Желев е първият демократично избран президент на България. На 19 януари 1997 г. клетва полагат Петър Стоянов и Тодор Кавалджиев, спечелили президентските изборите в края на 1996 г. срещу Иван Маразов и Ирина Бокова. През 2007 г. Георги Първанов и Ангел Марин повторно полагат клетва като президент и вицепрезидент на Република България. На 19 януари са родени: белетристът Ивайло Петров, певицата Доли Партън, княгиня Калина - дъщеря на Симеон Сакскобургготски. На тази дата  умира Петър Пешев - български общественик и книжовник .  \r\n2018 г.  \r\nПри учебна маневра на летище Граф Игнатиево са нанесени материални щети на военен транспортен самолет C-27J „Спартан“, няма пострадали военнослужещи от екипажа на самолета. \r\n2018 г. \r\nМеждународна група за пране на пари, използвала т.нар. виртуална валута уанкойн (OneCoin) е разбита след съвместна акция на ГДБОП, Специализираната прокуратура и ДАНС. \r\n2013 г. \r\nЛютви Ахмед Местан е избран е за председател на Движението за права и свободи (ДПС). \r\nТой е български политик. Народен представител е в XXXVI, XXXIX, XL, XLI и XLII Народно събрание. Председател е на Парламентарната група на ДПС. \r\nЗавършва „Българска филология“ във Великотърновския университет „Кирил и Методий“ (1985 г.) и „Право“, работи като учител в Угърчин, Ловешко и Момчилград. От 1991 г. е началник на общинския отдел „Образование и култура“, а след това – заместник-кмет на Момчилград. \r\nМестан е сред основателите на СДС в Момчилград. Преминава в ДПС през 1993 г. Поема поста заместник-председател на ДПС на 11 юли 2005 г.  \r\nДепутат е от Движението за права и свободи от 1997 г. - в 38-то (в коалицията „Обединение за национално спасение“, 39-то, 40-то и 41-то народно събрание. В парламентарната си дейност е член на следните комисии: \r\n-Временна комисия по Правилника за организацията и дейността на Народното събрание (11 юли - 18 август 2005 г.) \r\n-Временна комисия за проучване и ликвидиране на щетите от наводненията и за изготвяне на предложения за оптимизиране на модела на действия на държавните органи по управление при кризи (от 10 август 2005 г.) \r\n-Комисия по образованието и науката – председател (от 24 август 2005 г.) \r\n-Комисия по гражданското общество и медии (от 24 август 2005 г.)  \r\n-Делегация в Парламентарната асамблея на Организацията за сигурност и сътрудничество в Европа – заместник-ръководител (от 28 септември 2005 г.) 2012 г. \r\n2012 г. \r\nРосен Плевнелиев и Маргарита Попова полагат клетва като президент и вицепрезидент на Република България. \r\n2011 г. \r\nНа този ден Народното събрание приема Изобриния кодекс, според който се  регламентират Местните избори в България през 2011 г.  \r\n2007 г. \r\nГеорги Първанов и Ангел Марин повторно полагат клетва като президент и вицепрезидент на Република България. Георги Първанов е преизбран за президент на Република България на втори тур на президентските избори проведени в на 22 и 29 октомври 2006 г.  \r\n2002 г. \r\nНа същата дата през 2002 г. Георги Първанов полага клетва на тържествено заседание на парламента. В речта си Първанов обявява, че е дошъл краят на идеологическото противопоставяне.  \r\nПърванов участва в президентските избори през ноември 2001 г. от името на Коалиция за България. На 18 ноември печели изборите. Според Централната избирателна комисия, гласували са 54,5 процента от избирателите. Първанов печели изборите с 53,3 процента от гласовете. Опонентът му Петър Стоянов, получава 46,7 процента. \r\nГеорги Първанов е роден на 28 юни 1957 г. Той завършва история в Софийския университет \"Св. Климент Охридски\", след което постъпва като редовен аспирант в Института по история на Българската комунистическа партия.  \r\nПрез 1989 г. става член на Българската комунистическа партия, две години по-късно на Българската социалистическа партия. През 1992 г. става директор на Центъра за исторически и политически изследвания при Висшия съвет на БСП. През 1994 г. става заместник- председател, през декември 1996 г. е избран за председател на Висшия съвет на БСП. Преизбиран е два пъти - през май 1998 г. и 2000 г. За първи път е избран за народен представител в ХХXVII Народно събрание. Председател е на парламентарната група за дружба с Гърция и член на парламентарната Комисия по радио и телевизия. Депутат е в ХХXVIII Народно събрание и председател на парламентарната група на Демократичната левица. На парламентарните избори през юни 2001 г. е избран за депутат в ХХXIX Народно събрание. Председател е на парламентарната група на Коалиция за България. Избран е за президент на Република България на изборите през ноември 2001 г. \r\n1997 г. \r\nКлетва полагат Петър Стоянов и Тодор Кавалджиев, спечелили президентските изборите в края на 1996 г. срещу Иван Маразов и Ирина Бокова. На 22 януари Петър Стоянов встъпва в длъжност президент на Република Бъгария. Той е юрист, политически и държавен деец. Завършва право в Софийския университет \"Св. Кл. Охридски\" и до 1992 г. работи като адвокат в София. След 10 ноември 1989 г. се включва активно в обществено-политическия живот на страната. Влиза в Клуба за гласност и преустройство и в Съюза на демократичните сили (СДС). През 1993 г.е заместник-председател на Националния клуб за демокрация (НКД) . Депутат е в ХХXVII Народно събрание. Заема и отговорни държавни постове: заместник-министър на правосъдието в правителството на Филип Димитров (1991-1992 г.). Президент на Република България от 1997-2002 г. Автор е на \"Сериозно за развода\", на статии и др. \r\n1993 г. \r\nПарламентът гласува свалянето на депутатския имунитет на Александър Лилов, поискано на 8 януари от главният прокурор Иван Татарчев, заради започналото следствие за предоставянето от страна на БКП на безвъзмездни помощи за страните от Третия свят. \r\n1992 г. \r\nПровежда се втори тур на първите преки президентски избори, спечелени от кандидат-президентската двойка Желю Желев и Блага Димитрова. Те получават 2 738 420 гласа срещу 2 443 434 за независимите кандидати, подкрепени от БСП - Велко Вълканов и Румен Воденичаров. Д-р Желев е първият демократично избран президент на България. \r\n1991 г. \r\nПо заповед на Саддам Хюсейн в Персийският залив са излети 816 хил. тона нефт в отговор на операция “Пустинна буря” на САЩ. \r\n1950 г. \r\nОт българска страна е връчена нота в Държавният департамент на САЩ, в която се твърди, че в хода на процеса срещу Трайчо Костов се е установило, че пълномощния министър на САЩ в България Доналд Рийд Хийд е \"поддържал отношения\" с осъдения за \"измяна, шпионаж и предателство\" Тр. Костов и така е проявил \"грубо вмешателство във вътрешните работи на НРБ\". С този акт българското правителство обявява, че ще смята Д. Р. Хийд за \"персона нон грата\" и моли за незабавното му отзоваване. На 20 януари 1950 г. правителството на САЩ отправя нота, с която отхвърля българските обвинения към американския пълномощен министър в София Доналд Рийд Хийд и настоява българската страна да оттегли нотата си от 19 януари, като в противен случай САЩ ще оттеглят своята мисия от България. \r\n1950 г. \r\nУтвърден е съставът на новото правителство на Васил Коларов. В състава на правителството влизат 26 министри, от които 22 са от БКП, 3-ма - от БЗНС и 1 е безпартиен. За подпредседатели на Министерския съвет са избрани Вълко Червенков, Владимир Поптомов, Райко Дамянов и Георги Трайков. \r\n1899 г. \r\nСъставен е коалиционен кабинет от народнолиберали и либерали начело с Димитър Греков. \r\n1878 г. \r\nПо време на Руско-турската война (1877-1878 г.) е освободен град Хасково. В османотурски регистри Хасково присъства от 1488 г. като Хаскьой и Узунджаова. Градът е занаятчийски и търговски център през Възраждането. На тази дата са родени: \r\n1972 г. \r\nРодена е Калина - дъщеря на Симеон Сакскобургготски. Завършва френски лицей и английски колеж в Мадрид. Следва в Лондонската академия по изкуствата и филология в Германия. За първи път посещава България през декември 1999 г. с годеника си Китин Муньос. През 2002 г. двамата сключват брак в България. \r\n1936 г. \r\nРодена е Йорданка Юрукова - български специалист по нумизматика и археология, д-р на историческите науки, професор. Тя е директор на Института по археология при БАН. Преподава в университетите в София и В. Търново. По-важни нейни съчинения са: “Античните монети в България” (1976 г.), “Корпус на монетите от Бизие” (на немски език, 1976 г.), “Монетосеченето на градовете в Долна Мизия и Тракия (II-III в.) в Адрианопол” (1987 г.), “Монетите на тракийските племена и владетели” (1994 г.) и др. \r\n1927 г. \r\nРодена е Евгения Дьомина - руска езиковедка, българистка. \r\n1923 г. \r\nРоден е Ивайло Петров (псевдоним на Продан Петров Кючуков) - български белетрист. \r\n1922 г. \r\nРоден е Христо Веселинов Данов - български юрист, внук на Христо Г. Данов. Завършва право в Софийския университет. Адвокат е от 1947 г., предимно по граждански дела. Министър на вътрешните работи в правителството на Д. Попов (1990-1991 г.). От 2000 г. е председател на Конституционния съд. Автор е на монографиите: \"Правна система на жилищните строителни кооперации\", \"Проблеми на отчуждаването и обезщетяването на недвижими имоти\", \"Недостатъци на жилищното строителство\". \r\n1892 г. \r\nРоден е Кръстьо Миятев - български археолог и изкуствовед, академик от 1945 г. Завършва славянска филология и история на балканските народи във Виена, специализира история на изкуството в Берлин. Професор е в Софийския университет (1927-1956 г.). В периода 1946-1963 г. е директор на Археологическия институт. От 1949 г. е ръководител на археологическите разкопки на “Царевец” във В. Търново. Публикува около 200 труда върху средновековната архитектура и живопис. \r\n1882 г. \r\nРоден е Александър Миленков (А. М. Фурнаджиев) - български художник декоратор. Завършва театрална декорация в Мюнхен (ученик на Ханс Фрама). Негови творби са “Нощен покой”, “Улица в Охрид”, “Рилски манастир”, “Самуилова старина”, “Вътрешността на църквата “Св. Климент” и др. Миленков е първият сценичен декоратор на НАТ “Иван Вазов”. \r\n1879 г. \r\nРоден е Симеон Радев - български писател и общественик. тура. \r\n1875 г. \r\nРоден е Иван Вълков - български офицер, генерал от пехотата (1934 г.). \r\n1873 г. \r\nРоден е Харалампи Илиев - български художник. \r\n1862 г. \r\nРоден е д-р Иван Георгов – български философ, действителен член на БКД от 1902 г., професор, доктор, член-кореспондент на чуждестранни институти. На тази дата умират: \r\n1997 г. \r\nУмира Тодор Андрейков - български критик, киновед; професор. Един от организаторите на студийните кина в България. Диригент е на Българската национална филмотека. Режисьор е на 12 документални и 1 игрален филм - \"Неделни мачове\" (1974). Автор е на студиите: \"Ерих фон Щрохайм - сто години след рождението му\", сп. \"Киноизкуство\", (1986, книжка 7-8) \"Богът на танца в киното\", сп. \"Киноизкуство\" , (1987, книжка 10) на брошурата \"12-те най-хубави филма от всички времена\" (1964), както и на книгите \"Комичното на екрана\" (1984), \"История на киното\" (1996, том I). \r\n1931 г. \r\nУмира Димитър Бръзицов - български книжовник, преводач и публицист. Завършва богословска католическа гимназия в Одрин. Редактира 25 години екзархийския вестник в Цариград \"Вести\". Работи като преводач от гръцки, френски, полски, италиански, руски, сръбски, турски и други езици. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.01.19", "title": "Денят 19 януари в българската история"}
{"url": "http://www.focus-news.net/news/2019/01/19/2613863/kyustendil-obshtina-dupnitsa-shte-bade-domakin-na-informatsionnata-kampaniya-uchilishteto-svarshi-sega-nakadei.html", "text": "Община Дупница ще бъде домакин на информационната кампания „Училището свърши, сега накъде?”. Това съобщиха за  Радио „Фокус” – Кюстендил  организаторите на проявата от Ротаракт клуб – Дупница. Събитието ще се проведе от 12.00 часа в сградата на Община Дупница. Ще присъстват представители на различни висши учебни заведения в страната. Бъдещите студенти ще имат възможност да разговарят с тях за видовете специалности, начина на кандидатстване, предварителни и редовни изпити и всичко останало, което би им помогнало да направят най-добрия избор за бъдещето си образование. Всеки университет ще има собствен щанд. Повече от 17 висши учебни заведения са потвърдили, че ще имат свои представители. Всички присъстващи ще участват в томбола, като са осигурени три награди. \r\nВенцеслав ИЛЧЕВ", "date": "2019.01.19", "title": "Кюстендил: Община Дупница ще бъде домакин на информационната кампания „Училището свърши, сега накъде?”"}
{"url": "http://www.focus-news.net/news/2019/01/19/2613862/v-10-grada-u-nas-e-otcheteno-zamarsyavane-na-vazduha.html", "text": "В 10 града у нас е отчетено замърсяване на въздуха. Това сочат данни на показателя  „Air Quality Index“  на Европейската комисия. Данните от тази сутрин показват, че концентрацията на фини прахови частици (PM10) и (PM2.5) е над нормите в редица градове у нас. Най-мръсен е въздухът в София. Най-големи стойности в столицата са регистрирани в станциите в „Надежда“, „Хиподрума“, „Павлово“, „Младост“ и „Дружба“. Замърсяване е отчетено още в Благоевград, Перник, Пловдив, Хасково, Плевен, Велико Търново, Русе, Шумен, Варна.", "date": "2019.01.19", "title": "В 10 града у нас е отчетено замърсяване на въздуха"}
{"url": "http://www.focus-news.net/news/2019/01/19/2613855/pp-abv-organizira-mezhdunaroden-energien-forum-pod-naslov-energetika-ikonomika-sigurnost-aktualni-izmereniya.html", "text": "Ще се проведе международен енергиен форум под наслов „Енергетика, икономика, сигурност – актуални измерения“. Това съобщиха от пресцентъра на  ПП АБВ . Събитието е организирано от ПП АБВ и ще се състои в  хотел „Маринела“, зала „Витоша“ и е с начален час 10.00 часа. Във форума участие ще вземат редица видни експерти в областта на енергетиката от България и чужбина. Доклади ще бъдат представени по следните теми: „АЕЦ Белене – да бъде или да не бъде?“, „АЕЦ Белене – политика, икономика и заетост на гилдията“, „Кадрово обезпечаване на АЕЦ „Белене“, „Ролята на България в регионалния европейски пазар на газ”, „Европейско законодателство за въглеродни емисии - предизвикателства“, „Къде отиват въглищата?“, „Въглищна енергетика – Quo Vadis“, „Ролята на енергетиката в икономика на знание, добавена стойност и достойно заплащане на труд“ и „Кадрово и научно обезпечаване на енергетиката“.  \r\nИзказване ще направи и основателят на АБВ и президент на Р България (2002-2012) Георги Първанов. \r\nНа събитието ще присъстват представители на синдикални и работодателски организации, на държавната администрация, депутати, кметове на населени места и дипломати.", "date": "2019.01.19", "title": "ПП АБВ организира международен енергиен форум под наслов „Енергетика, икономика, сигурност – актуални измерения“"}
{"url": "http://www.focus-news.net/news/2019/01/19/2613865/sport-hetafe-pobedi-alaves-s-40-v-mach-ot-20-iya-krag-na-ispanskata-la-liga.html", "text": "Футбол: Хетафе победи Алавес с 4:0 в мач от 20-ия кръг на испанската Ла Лига. Головете реализираха Хайме Мата в 33-ата минута от дузпа и в 88-ата минута и Хорхе Молина в 46-ата и 55-ата минута. С победата Хетафе намали до една точка разликата от петия Алавес, който има 32 точки, като заема шесто място – двете места дават право за участие в турнира „Лига Европа“. Днес предстоят още три мача от същия 20-ти кръг: \r\nРеал Мадрид – Севиля \r\nУеска – Атлетико Мадрид \r\nСелта Виго – Валенсия", "date": "2019.01.19", "title": "Спорт: Хетафе победи Алавес с 4:0 в мач от 20-ия кръг на испанската Ла Лига"}
{"url": "http://www.focus-news.net/news/2019/01/19/2613866/burgas-rinker-youth-challenge-shte-podpomogne-500-mladi-hora-da-razviyat-predpriemacheski-svetogled.html", "text": "Rinker Youth Challenge е най-новата програма на Център „Ринкър“ на Фондация BCause и се осъществява с подкрепата на Citi Foundation. Това съобщиха от пресцентъра на  Община Бургас . Програмата цели да подкрепи развитието на предприемачески светоглед и лидерски умения сред младите хора, да ги вдъхнови и подготви за успех в предприемаческите им идеи или в кариерата. Четирите най-добри идеи ще получат безвъзмездно стартово финансиране в размер на 20 000 лв. Програмата ще бъде представена в Бургас в Хамалогика от 14.00 ч. до 19.00 ч., като входът е  свободен. Тогава бургазлии ще могат да се запознаят с програмата и условията за кандидатстване и ще се срещнат с няколко вдъхновяващи предприемачи – Дарин Маджаров от Уча.се, Александър Хубчев от littlegg, Антон Пенчев и Калоян Коев отBeer Bastards. Подкрепата на Фондация Citi е в рамките на инициативата Pathways to Progress (Пътеки към прогреса), която цели да помогне на младите хора да придобият знания и умения да стартират свой бизнес, както и да развият предприемаческо мислене, необходимо за успешна реализация на трудовия пазар през 21 век. Програмата ще работи с повече от 500 младежи от големите университетски центрове. За да достигне до повече младежи, Фондация BCause организира 5 регионални форума „Влез в Предизвикателството!“.  \r\nФорумите „Влез в предизвикателството!“ са еднодневна интерактивна среща на Център „Ринкър“ с млади хора, които имат намерения или интерес към предприемачеството и устойчивите социални проекти. Участниците ги очакват разкази на вече стартирали предприемачи, обучения, споделяне и работа по идеи с хора със сходни интереси, презентиране и обратна връзка и никакво стоене на едно място – в буквален и преносен смисъл. Участието във форумите е свободно и безплатно, но изисква регистрация. Включването в следващите етапи –  3-дневен лагер „Миксер“ и последващ интензивен Акселератор, ще става с кандидатстване и подбор. Преминалите успешно всички стъпки на програмата ще се изправят пред журито, за да ги убедят и спечелят 4 финансови награди, с които да започнат осъществяването на плановете си. В трудното начало ще ги подкрепят и ментори.  \r\nПълната информация за включване в отделните етапи на програмата има на www.rinkercentre.org. „С подкрепата на Сити продължаваме да откриваме и подкрепяме жизнеспособни предприемачески идеи със социален ефект. Младежите ще работят по усъвършенстване на инициативността си и ще развият много меки умения с приложение в кариерата, в житейски план и изобщо в изграждането на личността им“, заяви Елица Баракова, директор на Фондация BCause.", "date": "2019.01.19", "title": "Бургас: Rinker Youth Challenge ще подпомогне 500 млади хора да развият предприемачески светоглед"}
{"url": "http://www.focus-news.net/news/2019/01/19/2613867/plovdiv-opasnost-ot-padashti-kamani-ima-po-patishtata-v-planinskite-rayoni-na-oblastta.html", "text": "Трафикът по основните направления в областта се извършва с нормална интензивност и без затруднения. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пътя Пловдив-Карлово, както и по пловдивския участък на АМ „Тракия“. Пътищата на територията на областта са предимно сухи и нормално проходими, в планинските райони – обработени срещу заледявания и нормално проходими при зимни условия. Водачите трябва да шофират с повишено внимание и съобразена скорост, както и да не предприемат рискови изпреварвания, за да не се създават предпоставки за възникването на пътни инциденти. Опасност от падащи камъни има по пътищата в планинските райони на областта. Водачите трябва да бъдат особено бдителни по направленията Асеновград-Смолян, Кричим-Стамболийски и Юговско ханче-Югово-Лъки-Здравец. Проходът Троян-Кърнаре остава затворен за движение на всички моторни превозни средства. До 2 февруари е забранено преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. Забранено е и движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Трафикът на територията на град Пловдив също се извършва нормално и без затруднения към този час. Пътните настилки са сухи и нормално проходими. До 21 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“, до Тунела. Променени са маршрутите на 12 автобусни линии от вътрешноградския транспорт. \r\nТони МИХАЙЛОВ", "date": "2019.01.19", "title": "Пловдив: Опасност от падащи камъни има по пътищата в планинските райони на областта"}
{"url": "http://www.focus-news.net/news/2019/01/19/2613854/novak-rusiya-e-gotova-da-uvelichi-dostavkite-na-gaz-v-sarbiya.html", "text": "Русия е готова да увеличи доставките на газ в Сърбия и неговия транзит през страната. Това заяви министърът на енергетиката на Русия Александър Новак, съобщава  Eurasia Daily . \r\n„Понастоящем около 350 милиона кубически метра газ се доставят на Сърбия годишно. „В бъдеще се обмисля възможността за разширяване на обема на транспорта. През 2017 г. беше подписан протокол между Русия и Сърбия за разширяване на инфраструктурата за транспортиране на газ“.  \r\nНовак заяви, че най-вероятният път за увеличаване на обема на транспортирането на газ са доставките в посока България - Сърбия - Унгария по втора тръба на „Турски поток“.  \r\nСпоред него участието на Сърбия в изграждането на проекта за газопровода „Турски поток“ и новите транспортни маршрути ще бъде решено в съответствие с изискванията на европейското и сръбското законодателство. \r\nПрез ноември 2018 г. руският президент Владимир Путин взе участие в церемонията по приключването на строителството на морската част на „Турски поток“, която се проведе в Истанбул. Първата тръба с капацитет от 15,75 милиарда кубически метра е предназначена предимно за Турция, а втората - със същия капацитет - за Европа. До неотдавна имаше две възможности за доставка на газ през турския поток към ЕС - през Гърция или България.  \r\n„Турски поток“, който се очаква да стартира в края на 2019 г., ще може напълно да замени балканския газопровод от Русия, който минава през Украйна. Превод и редакция : Калоян Пенков", "date": "2019.01.19", "title": "Новак: Русия е готова да увеличи доставките на газ в Сърбия"}
{"url": "http://www.focus-news.net/news/2019/01/19/2613864/faktor-makedoniya-nadvisnalo-li-e-rusko-veto-nad-imeto-na-makedoniya.html", "text": "Надвиснало ли е руско вето над името на Македония, анализира в коментарна статия македонското електронно издание  \"Фактор\" . \r\nВ понеделник излезе коментар на руския министър на външните работи  след приемането на конституционните изменения в македонския парламент. \"Видно е, че продължаването на процеса е наложено отвън, за да може Скопие да бъде принудено да влезе в НАТО. Това става чрез нарушаване на македонското законодателство. Позицията на президента на Македония и мнението на мнозинството от населението, които отхвърлят сделката \"Преспа\", се пренебрегват \", се казва в коментара. След това се говори за протести в Скопие и в други градове, поляризация в обществото, спомената е експлозивна ситуация, която може да подкопае стабилността и сигурността на Балканите, свързани със събитията в Гърция, разпада на управляващата коалиция в Атина заради Преспанското споразумение ... И се стига до заключението, че: \"Позицията на Руската федерация по проблема с името на Македония остава непроменена - трябва да се намери стабилно решение без външен натиск, налагане на срокове отвън, което да има широка обществена подкрепа, както в Република Македония, така и в Гърция. Подчертава се факта, че въпросът трябва да бъде разгледан в Съвета за сигурност на ООН в съответствие с член 3 от Резолюция № 845 на Съвета за сигурност на ООН. \r\nНа първо място, Македония трябва да поиска от другите страни в Съвета за сигурност на ООН, които подкрепят процеса на евроинтеграция на страната да се подготвят за битка с аргументи с Руската федерация. Ясно е, че според резолюция 845 в доклада до Съвета за сигурност на ООН трябва да се отбележи, че различията в името са преодолени, проблемът е решен и се препоръчва да се приеме новото име и да се регистрира в системата на ООН, за да започне да се използва. Като се има предвид сегашното положение на Русия, в дискусията в Съвета за сигурност Русия може да направи невъзможно постигане на споразумението. Може да се окаже, че няма да може да се приеме нова резолюция, като се има предвид правото на вето на Русия. Като се има предвид опита с Тайван и китайското вето, вето може да бъде наложено и сега. Ако докладът не бъде приет, няма начин да реализира промяната в името, така че секретариатът на ООН да може да регистрира новото име и да то да започне да се използва. Алтернатива на резолюция, която няма да бъде приета, е изявление на генералния секретар, което от своя страна е документ, който не задължава никого и не създава правни последици. \r\nРусия е наясно, че Македония ще бъде само тежест за Алианса и няма да даде стратегически принос. Това, което се случва сега, е само част от това, което някои наричат, \"хибридната война\" между Русия и Запада за влиянието на Балканите.  Юлиян Марков", "date": "2019.01.19", "title": "„Фактор“ (Македония): Надвиснало ли е руско вето над името на Македония"}
{"url": "http://www.focus-news.net/news/2019/01/19/2613868/gabrovo-dvizhenieto-mezhdu-selata-selishte-i-stokite-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на област Габрово. По високите и усойни места има мокри и частично заледени пътни участъци. Пътищата са обработени и проходими при зимни условия. Това казаха за  Радио „Фокус“ – Велико Търново  от Областно пътно управление-Габрово. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Времето е облачно. Температурата е 2 градуса. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Mокри са пътните настилки на територията на област Габрово. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.01.19", "title": "Габрово: Движението между селата Селище и Стоките се осъществява с повишено внимание поради пропаднал участък"}
{"url": "http://www.focus-news.net/news/2019/01/19/2613869/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това каза за  Радио „Фокус“ – Бургас  дежурният от Областното пътно управление. Пътищата са сухи и проходими при зимни условия, няма затворени проходи. Нормално се извършва движението в град Бургас. По-натоварен е трафикът в някои участъци от бул. „Одрин“ и бул. „Тодор Александров“, както и по бул. „Димитър Димов“, в района на кръстовището с кръгово движение на входа на Бургас и по бул. „Захари Стоянов“ в посока ж. к. „Меден Рудник“. \r\nМария КУРТЕВА", "date": "2019.01.19", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/01/19/2613857/ria-novosti-vlastite-evakuiraha-zhitelite-v-rayona-na-vzriveniya-traboprovod-v-meksiko.html", "text": "Властите евакуираха жителите в района на взривения тръбопровод в мексиканския щат Идалго, съобщиха от компанията Pemex, предава  РИА Новости . \r\nПо последни данни на губернатора на щата Омар Фаяд, на мястото на взрива за загинали 20 души, а над 60 са ранени. Тези гора са събирали гориво от големия тръбопровод Тукспан-Тула. \r\nКметът на Мексико Сити Клаудия Шейнбаум съобщи в своя микроблог в Twitter, че четири медицински хеликоптера се изпращат на мястото на трагедията от града.  \r\nПрезидентът на Мексико Андрес Мануел Лопес Обрадор, който преди това обяви истинска война на похитителите, заяви, че властите ще помогнат на жертвите. Превод и редакция : Калоян Пенков", "date": "2019.01.19", "title": "РИА Новости: Властите евакуираха жителите в района на взривения тръбопровод в Мексико"}
{"url": "http://www.focus-news.net/news/2019/01/19/2613872/veliko-tarnovo-zapadnata-industrialna-zona-i-reditsa-ulitsi-v-svishtov-sa-bez-voda-zaradi-avariya-po-vodoprovodnata-mrezha.html", "text": "Авария по водопроводната мрежа остави Западната индустриална зона и редица улици в Свищов без вода. Това съобщиха за  Радио „Фокус“ – Велико Търново  от водоснабдителното дружество. До 14.00 часа ще бъде спряно водоподаването за улиците „Иларион Макариополски“, „Стефан Караджа“, „Георги Сава Раковски“, „Шипка“, „Тодор Хрулев“, „Черноризац Храбър“, „Кирил и Методи“, „Сан Стефано“, „Неофит Бозвели“, „Иконом Христо Василев“, „ Аксенти Велешки“, „Апостол Конкович“, „Неофит Рилски“, „Теодоси Тълтовски“, „Отец Пайсий“ и Западна индустриална зона град Свищов. От дружеството уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2019.01.19", "title": "Велико Търново: Западната индустриална зона и редица улици в Свищов са без вода заради авария по водопроводната мрежа"}
{"url": "http://www.focus-news.net/news/2019/01/19/2613871/sofiya-v-hram-sv-sedmochislenitsi-shte-bade-otsluzhena-arhiereyska-sv-liturgiya-i-litiya-do-pametnika-na-sv-evtimiy-20-yanuari.html", "text": "На 20 януари всяка година честваме паметта на преподобни Евтимий Велики и св. Евтимий, патриарх Търновски. По този повод в столичния храм „Св. Седмочисленици” ще бъде  отслужена архиерейска св. Литургия, след което ще бъде извършена традиционната лития до паметника му на бул. \"Патриарх Евтимий\", предаде репортер на  Агенция „Фокус“ . \r\nС благословението на Негово Светейшество Българския патриарх и Софийски митрополит Неофит богослужението ще бъде оглавено от Негово Преосвещенство Белоградчишки епископ Поликарп, викарий на Софийския митрополит. Началото на св. Литургия е от 9.00 часа.    \r\nНикола ПЕТКОВ", "date": "2019.01.19", "title": "София: В храм „Св. Седмочисленици” ще бъде  отслужена архиерейска св. Литургия и лития до паметника на св. Евтимий 20 януари"}
{"url": "http://www.focus-news.net/news/2019/01/19/2613873/plovdiv-namalyava-broyat-na-bolnite-ot-varitsela-i-virusen-hepatit-v-oblastta.html", "text": "Намалява броят на болните от варицела в Пловдивска област.  Това сочи справка на  Радио „Фокус“ – Пловдив  на сайта на  Регионалната здравна инспекция . 70 души са засегнатите от варицела през последната седмица, като през предходния отчетен период случаите са били общо 123. Засегнатите на територията на град Пловдив са 50. През изминалата седмица в Пловдивска област е регистрирано и намаление на болните от вирусен хепатит. Случаите са 2 срещу 9 през предходния отчетен период. Увеличение се отчита при болните от скарлатина – случаите са 11 срещу 7 през предходния отчетен период. Засегнати от чревни инфекции са 29 души.", "date": "2019.01.19", "title": "Пловдив: Намалява броят на болните от варицела и вирусен хепатит в областта"}
{"url": "http://www.focus-news.net/news/2019/01/19/2613874/pazardzhik-peshtera-otbelyazva-141-godini-ot-osvobozhdenieto-si-ot-tursko-robstvo.html", "text": "Празничните чествания по повод 141-та годишнина от Освобождението на Пещера ще се проведат от 11.00 часа  пред паметника на Капитан Николай Сафонов, съобщи за  Радио „Фокус“ – Пазарджик  Димитър Павлов, експерт в отдел Култура на общинската администрация в Пещера. Очаква се представители на общинската администрация и общественици да поднесат цветя и венци пред паметника на великия руски пълководец, починал в Пещера и погребан в двора на църквата „Св. Димитър“ в родопския град. „Капитан Николай Николаев Сафонов е роден през 1836 г. в Орловска губерния и е от дворянски произход. Носител е на много отличия като участник в Кримската война 1853 – 1856 г., а от 1870 г. е командир на рота. Като такъв той участва в Руско – турската война през 1877 – 1878 г. и е бил в състава на 123 пехотен Козловски полк от войските на 9 Армейски корпус. Днес паметникът на капитан Сафонов, изработен от черен полиран мрамор, е част от Пещера. Той е открит през 1962 г. точно в деня на Освобождението на Пещера – 19 януари. Всяка година на този ден и на това място признателното пещерско население отдава дължимото на този руски офицер и на всички загинали за освобождението на България“, уточни Павлов. \r\nАлбена ЖИЛЕКОВА", "date": "2019.01.19", "title": "Пазарджик: Пещера отбелязва 141 години от Освобождението си от турско робство"}
{"url": "http://www.focus-news.net/news/2019/01/19/2613876/varna-spokoyna-e-patnata-obstanovka-v-oblastta-patnite-nastilki-sa-suhi.html", "text": "Спокойна е пътната обстановка във Варна и областта, трафикът е слаб, предаде репортер на  Радио „Фокус“ – Варна . Пътните настилки са предимно сухи, на места мокри, възможни са заледявания по високите и усойни места. Слаб до умерен вятър духа в област Варна. Движението по автомагистрала „Черно море“ от км 0 до км 8 се осъществява двупосочно в платното за Бургас поради ремонтни дейности. Въведени ограничения им в участъка Кранево – Варна при км 83. Забранено е преминаването на моторни превозни средства над 10 тона поради опасност от свлачище. Към момента няма информация за ограничения по главните пътни артерии от и към Варна. Движението по двете автомагистрали на територията на областта – „Хемус“ и „Черно море“, се осъществява нормално. Обстановката на територията на Варна също е спокойна, няма данни за неизправни светофарни уредби или пътнотранспортни произшествия, които да усложняват трафика. \r\nБояна АТАНАСОВА", "date": "2019.01.19", "title": "Варна: Спокойна е пътната обстановка в областта, пътните настилки са сухи"}
{"url": "http://www.focus-news.net/news/2019/01/19/2613875/sitel-makedoniya-ochakvat-razrastvane-na-gripnata-epidemiya-v-makedoniya.html", "text": "Началото на втория срок в училище ще ускори разпространението на грипа, пише на електронната страница на скопския телевизионен канал  “Сител“ . \r\nВ допълнение към опасността от морбили, дължаща се на големия брой неваксинирани деца, епидемиолозите твърдят, че учениците са рискова група за други инфекциозни заболявания. Досега  Институтът по обществено здраве регистрира около 1700 случая на грип, но пикът се очаква през следващите седмици. Лекарите предупреждават, че грипът може да причини тежки усложнения и фатален изход, като дават пример със ситуацията в Хърватия, където има няколко смъртни случая и голям брой заболели. \r\nЕпидемиолозите казват, че от предишен опит тези, които са получили ваксина срещу грип, или не се разболяват от вируса, или го прекарват с леки симптоми. Лекарите напомнят, че случаите на морбили и грип в началото имат еднаква клинична картина, но при шарката скоро се явява и характерния обрив. \r\nГрипна ваксина досега е направена на  около 40 000 души, половината от които са били ваксинирани с безплатни ваксини, закупени от МЗ за хора над 65-годишна възраст със средна пенсия или пенсия под средната и без други доходи.  Юлиян Марков", "date": "2019.01.19", "title": "„Сител“ (Македония): Очакват разрастване на грипната епидемия в Македония"}
{"url": "http://www.focus-news.net/news/2019/01/19/2613877/pss-dobri-sa-usloviyata-za-turizam-v-planinite.html", "text": "Добри се условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Температурите варират от 0 до 3-4 градуса.  \r\nПистите в курортите са обработени и лифтовите съоръжения работят във всички туристически курорти, съобразно метеорологичните условия. Инциденти през изминалото денонощие няма.  \r\nОт ПСС съветват туристите да се движат само по зимната маркировка, особено по билото на Стара планина, защото там снежната покривка е около 80 см. и на много места е навят. Спасителите предупреждават планинарите да не тръгват вечер на поход, защото е много по-опасно и през зимата този маршрут се взима много по-бавно, отколкото през останалите сезони.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.01.19", "title": "ПСС: Добри са условията за туризъм в планините"}
{"url": "http://www.focus-news.net/news/2019/01/19/2613878/blagoevgrad-normalno-se-osashtestvyava-trafikat-v-oblastta.html", "text": "Нормално се осъществява трафикът в областта. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са частично мокри, на места може да има намалена видимост поради мъгла. В по-високите и усойни места са заледени и хлъзгави. Шофьорите да спазват необходимата дистанция. Нормално се осъществява движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от областта. В региона не се извършват ремонтни дейности, поради което няма въведени ограничения за движението. От Областно пътно управление-Благоевград отправят апел към водачите на моторни превозни средства, да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.19", "title": "Благоевград: Нормално се осъществява трафикът в областта"}
{"url": "http://www.focus-news.net/news/2019/01/19/2613880/kyustendil-dvizhenieto-mezhdu-selo-pastra-rilski-manastir-ot-km-27700-do-27750-se-osashtestvyava-v-edna-lenta-poradi-avariyno-vazstanovitelni-deynosti.html", "text": "Движението по третокласен път в участъка на село Пастра – Рилски манастир от км 27+700 до 27+750 в участък от 50 метра се осъществява в една лента поради извършване на аварийно-възстановителни дейности. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с пътни знаци. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nДенис НИКИФОРОВ", "date": "2019.01.19", "title": "Кюстендил: Движението между село Пастра – Рилски манастир от км 27+700 до 27+750 се осъществява в една лента поради аварийно-възстановителни дейности"}
{"url": "http://www.focus-news.net/news/2019/01/19/2613881/d-r-vladimir-nakov-ntsoza-20-ot-naselenieto-boleduva-ot-trevozhnite-i-depresivni-razstroystva.html", "text": "20% от населението боледува от тревожните и депресивни разстройства във вида от лека до умерена степен на тежест. Като тежките влизат в групата на голямото депресивно разстройство и са в друга група. Това каза в интервю за  Агенция „Фокус“  д-р Владимир Наков, главен експерт по психично здраве от Национален център по обществено здраве и анализи (НЦОЗА), за най-честите психични разстройства и създаването на регистър за психично болните. „Те могат да бъдат успешно амбулаторно лекувани. А най-честата диагноза в центровете за психично здраве са пациенти, които са с диагноза шизофрения - близо 40%. Това е първата група заболявания, тъй като това не е само едно заболяване, а група от заболявания. Следващото най-често срещано заболяване е разстройството на настроението или т. нар. афективни разстройства, като те са около 20%“, заяви д-р Владимир Наков, като подчерта, че около 2/3 от хората, които постъпват в центровете за психично здраве имат такъв тип проблеми. „Това са т. нар. тежки психични разстройства или психози - шизофрения или биполярно психично разстройство. В биполярното психично разстройство са включени и депресивните разстройства“, допълни още той.   \r\nИрина ИВАНОВА Пълния текст на интервюто четете по-късно в „Мнение”", "date": "2019.01.19", "title": "Д-р Владимир Наков, НЦОЗА: 20% от населението боледува от тревожните и депресивни разстройства"}
{"url": "http://www.focus-news.net/news/2019/01/19/2613884/veliko-tarnovo-horoteka-za-zdrave-shte-se-provede-v-park-druzhba.html", "text": "Хоротека за здраве ще се проведе в парк „Дружба“ във Велико Търново. Това съобщиха за  Радио „Фокус“ – Велико Търново  организаторите от групата за здравословен начин на живот „TurnovoRuns“ и клуб за народни танци „Плетеница“. Събитието ще започне в 12.00 часа. „Да покажем силен дух и желание за здраве с игране на хора, с български фолклор, с горещ билков чай с мед и стотици топли и усмихнати хора“, приканват организаторите. Те призовават желаещите да помогнат, да носят билки и мед, а всеки да си вземе керамична чаша от вкъщи. Ще се играят право, дунавско, ширто, чичово, дайчово, ганкино и други хора по желание на присъстващите. \r\n„Фокус“ припомня, че събитието се отлагаше на два пъти заради лоши метеорологични условия. То трябваше да се проведе на 31 декември за изпращане на 2018 година, но бе отложено за 6 януари /Йордановден/, след което бе обявено за неопределена дата. \r\nНадежда КРЪСТЕВА", "date": "2019.01.19", "title": "Велико Търново: Хоротека за здраве ще се проведе в парк „Дружба“"}
{"url": "http://www.focus-news.net/news/2019/01/19/2613883/plovdiv-zapochva-zapisvaneto-za-uchastie-v-konkursa-spektakal-tsaritsa-na-rozata-karlovo-2019.html", "text": "Започва записването за участие в конкурса-спектакъл „Царица на розата – Карлово 2019“. Това съобщиха за  Радио „Фокус“ – Пловдив  от отдел „Връзки с обществеността“ на Община Карлово. В конкурса могат да участват момичета на възраст от 16 до 20 години, като регистрацията се извършва на e-mail caricanarozata@abv.bg. Заявки за включване в конкурса-спектакъл се приемат до 25 март. Желаещите да участват трябва да изпратят автобиография, фотография и телефонен номер за връзка. Всяка година, дни преди Празника на розата, в Карлово се провежда уникалният конкурс-спектакъл „Царица на розата“. През 2019-та Карлово ще избира своята Царица на розата за 44-ти път. Конкурсът се провежда от 1975 година насам. \r\nТони МИХАЙЛОВ", "date": "2019.01.19", "title": "Пловдив: Започва записването за участие в конкурса-спектакъл „Царица на розата – Карлово 2019“"}
{"url": "http://www.focus-news.net/news/2019/01/19/2613860/kathimerini-turtsiya-povdigna-temata-za-tursko-maltsinstvov-severoiztochna-gartsiya.html", "text": "Турското външно министерство възобнови отново в петък въпроса за \"турско малцинство\" в Тракия, североизточна Гърция и призова Атина да спазва правата му, пише електронното издание на гръцкия вестник  Kathimerini . \r\nГоворителят на турското външно министерство Хами Аксой също така  призова Атина да екстрадира турските граждани в Гърция, свързани с движението на Фетулах Гюлен, за когото Анкара твърди, че е организирал неуспешния опит за преврат в Турция през 2016 г. \r\nМеждувременно гръцките източници от Министерство на отбраната съобщиха, че турски военни  самолети са нарушили гръцкото въздушно пространство три пъти в петък. \r\nТурските самолети бяха прихванати от Гръцките ВВС в съответствие с международното право, пише изданието.  Юлиян Марков", "date": "2019.01.19", "title": "Kathimerini: Турция повдигна темата за „турско малцинство“в североизточна Гърция"}
{"url": "http://www.focus-news.net/news/2019/01/19/2613870/cnn-donald-tramp-ne-planira-da-obyavi-izvanredno-polozhenie-smyata-che-shte-se-dogovori-s-demokratite.html", "text": "Американският президент Доналд Тръмп няма планове да обяви извънредно положение в страната поради частичното спиране на дейността на федералното правителство поради разногласия с Конгреса за изграждането на стена на границата с Мексико, съобщи  CNN , позовавайки се на собствени източници. \r\nТръмп заяви по-рано, че в събота ще направи специално обръщение  от Белия дом за бюджетната криза. Много местни коментатори веднага предположиха, че президентът възнамерява да обяви извънредно положение в страната, за да използва бюджетните средства на Пентагона за изграждане на стената, но, както съобщава CNN, той все още няма подобни планове. \r\nСпоред източниците на телевизионната компания, по време на речта си Тръмп възнамерява да се обърне към демократите с предложение, насочено към прекратяване на сегашната бюджетна криза и възстановяване на работата на правителството. Не са известни  подробностите на предложението, обаче, както отбелязва телевизионният канал, президентът възнамерява да направи някои отстъпки, за да принуди демократите да продължат преговорите, които са в застой. \r\nВ същото време американският лидер не възнамерява да се откаже от плановете за изграждане на стена на границата с Мексико и затова, според източници на CNN в Белия дом, не се очаква напредък в преговорите с демократите. В същото време, съобщава каналът, дискусиите в администрацията за възможността за въвеждане на извънредно положение продължават, но Тръмп не възнамерява да обяви подобна стъпка по време на речта си в събота в 15:00 часа местно време (22:00 часа българско време).  Юлиян Марков", "date": "2019.01.19", "title": "CNN: Доналд Тръмп не планира да обяви извънредно положение, смята, че ще се договори с демократите"}
{"url": "http://www.focus-news.net/news/2019/01/19/2613879/afp-nov-migrantski-kervan-dostigna-meksiko-razpalva-debata-za-granichna-stena.html", "text": "Стотици латиноамериканци влязоха в Мексико незаконно, след като последният мигрантски караван, който се опитва да стигне до Съединените щати, пресече границата между Мексико и Гватемала в петък, предава  AFP .  \r\nМигрантите не желаят да чакат пет дни за хуманитарните визи, които Мексико им предлага, и използват салове, за да пресекат реката Сучиате, която разделя двете страни или се промъкват през охранявания граничен мост през нощта, съобщи кореспондент на агенцията. \r\nДвижението на кервана предизвика нова буря в социалната мрежа от президента на САЩ Доналд Тръмп, който призова Мексико да спира такива кервани, като написа: \"Още един голям керван се отправя към нас. Много трудно е да ги спрем без стена!\" \r\nПоследният керван е по-малък от този, който достигна до седем хиляди мигранти в края на миналата година, когато Тръмп говори за \"нахлуването\" от \"закоравели престъпници\" и изпрати хиляди войници на американско-мексиканската граница.  Юлиян Марков", "date": "2019.01.19", "title": "AFP: Нов мигрантски керван достигна Мексико, разпалва дебата за гранична стена"}
{"url": "http://www.focus-news.net/news/2019/01/19/2613888/mvr-1-chovek-e-zaginal-a-24-sa-bili-raneni-pri-katastrofi-v-stranata-prez-poslednoto-denonoshtie.html", "text": "1 човек е загинал, а 24 са били ранени при катастрофи в страната през последното денонощие. Това съобщиха от пресцентъра на  МВР . В столицата е станало 1 тежко и 38 леки пътни инциденти, при които е пострадал 1 човек. От началото на годината при катастрофи на пътя са загинали 17 души, а 347 са били ранени. Данните за 2019 г. са динамични и не се считат за окончателни. \r\nДинамичните данни са на база текущи съобщения, получени от ОДМВР до 24:00 часа на 18 януари 2019 г. Информацията непрекъснато се актуализира според промяна статуса на ПТП, загиналите и ранените участници в движението, поради което може да се наблюдават колебания в ежедневните, месечните или годишните данни. При сравнение с реалните данни за загиналите (23) през същия период на 2018 г. се отчитат 6 по-малко загинали участници в движението по пътищата през 2019 г.", "date": "2019.01.19", "title": "МВР: 1 човек е загинал, а 24 са били ранени при катастрофи в страната през последното денонощие"}
{"url": "http://www.focus-news.net/news/2019/01/19/2613887/rumen-petkov-abv-vmesto-da-imame-raboteshta-moshtnost-v-aets-belene-prodalzhavame-da-sme-razkolebani-koga-kak-i-s-kogo.html", "text": "Вместо днес да имаме 3-ти и 4-ти работещи блокове в Козлодуй и работеща мощност в АЕЦ „Белене“, продължаваме да сме разколебани кога, как и с кого. Това каза на Международен енергиен форум „Енергетика, икономика, сигурност- актуални измерения“ председателят на АБВ Румен Петков, предаде репортер на  Агенция „Фокус“ . „Като държава удряме ТЕЦ „Марица Изток 2“, за сметка на огромни пари, които изсипваме в ТЕЦ „Марица Изток 1“ и ТЕЦ „Марица Изток 3“, коментира той. „Загубите на НЕК за 2017 година отиват на 600 млн. лева, за 2018 година вероятно ще бъдат 1 млрд. лева“, обяви Румен Петков. По думите му ТЕЦ „Марица Изток 1“ и ТЕЦ „Марица Изток 3“ са продадени от Иван Костов в условия на пряко посегателство върху икономиката. „Наслушахме се на заклинания за изграждането на пряк газопровод и пряка доставка на газ от Русия“, посочи лидерът на АБВ. „Грозни спекулации се извършиха с АЕЦ „Белене“, за евентуален 7-и блок в Козлодуй“, коментира Румен Петков. „Интересът от пряка доставка на газ за Европа през България е общ. Трябва да положим всички усилия той да бъде реализиран“, заяви той. „Изграждането на новата мощност в АЕЦ „Белене“ за получаване на достъпни цени и екологично чиста ел. енергия е заинтересованост за региона като цяло. Това прави отговорностите и предизвикателствата пред България още по-големи“, каза още Петков. \r\nБиляна ИВАНОВА", "date": "2019.01.19", "title": "Румен Петков, АБВ: Вместо да имаме работеща мощност в АЕЦ „Белене“, продължаваме да сме разколебани кога, как и с кого"}
{"url": "http://www.focus-news.net/news/2019/01/19/2613890/sofiya-152-dushi-sa-nastaneni-v-krizisniya-tsentar-za-nastanyavane-na-bezdomni-hora-prez-izminaloto-denonoshtie.html", "text": "152 души са настанени в Кризисния център за настаняване на бездомни хора в столичния кв. „Захарна фабрика“ през изминалото денонощие. Това съобщи за  Агенция „Фокус”  Йорданка Темелкова - директор на Центъра. По думите ѝ нощта в Кризисния център е минала спокойно, без инциденти и извънредни ситуации. Поради затоплянето на времето, Центърът няма да работи денонощно.  \r\nИрина ИВАНОВА", "date": "2019.01.19", "title": "София: 152 души са настанени в Кризисния център за настаняване на бездомни хора през изминалото денонощие"}
{"url": "http://www.focus-news.net/news/2019/01/19/2613882/politico-pentagonat-predstavi-doklad-za-zastrasheni-amerikanski-voenni-obekti-poradi-promenite-na-klimata.html", "text": "Пентагонът представи доклад за застрашени американски военни обекти поради промените на климата, съобщава електронното издание на американското списание  Politico .  \r\nНаводненията, сушата и горските пожари, причинени от изменението на климата, представляват пряка заплаха за две трети от американските военни съоръжения в страната. Съответната информация е изложена в доклада на Министерството на отбраната на САЩ, който беше изпратен до Конгреса. \r\nДокументът разглежда рисковете за най-малко 79 обекта, от които 53 са периодично повреждани от наводнения, 43 са засегнати от суша и 36 са редовно застрашавани от горски пожари. Шест от тях са застрашени от превръщане в пустиня на терена, на който се намират, а два обекта са изправени пред ефекта на топене на вечната замръзналост. В същото време експертите на Министерството на отбраната прогнозират, че в бъдеще още 60 обекта могат да бъдат наводнени, 48 може да бъдат засегнати от суша и 43 от горски пожари. \r\nАвторите на този документ съобщават, че той не разглежда в пълна степен заплахите, защото ситуацията е анализирана в момента и е направена прогноза само за следващите 20 години. В документа също така се посочва, че изменението на климата е \"катализатор на заплахата\", който може да повлияе на приоритетите на Пентагона. \r\nВ него се казва, че Министерството на отбраната вече е започнало да предприема мерки за укрепване на военните бази, като взема предвид последиците от изменението на климата, включително при проектирането и изграждането на нови съоръжения. Демократите в Камарата на представителите на Конгреса на САЩ, които вече се запознаха с подготвения документ, изразиха разочарование от информацията, съдържаща се в него. Те се оплакват, че в документа не се посочва дори колко пари са необходими, за да се подготвят обектите, като се вземат предвид съществуващите заплахи. „Въпреки че докладът за климата признава, че почти всички военни съоръжения са уязвими от последиците от изменението на климата и дава конкретни примери за такива въздействия, той дори не описва как да се премахнат съществуващите уязвимости“, коментираха конгресмените.   Юлиян Марков", "date": "2019.01.19", "title": "Politico: Пентагонът представи доклад за застрашени американски военни обекти поради промените на климата"}
{"url": "http://www.focus-news.net/news/2019/01/19/2613892/sport-dzhokovich-si-garantira-parvoto-myasto-v-sveta-sled-pobeda-nad-shapovalov.html", "text": "Тенис: Новак Джокович елиминира Денис Шаповалов и се класира за четвъртия кръг на Australian Open. Сърбинът спечели мача срещу 19-годишния канадец с 6:3, 6:4, 4:6, 6:0 за два часа и 22 минути игра, като за първи път загуби сет от началото на турнира. Това бе първа среща между 31-годишния сърбин и 12 години по-младия от него канадец, който е 27-и в света. За място на четвъртфиналите Джокович ще спори с руснака Даниил Медведев, който отстрани белгиеца Давид Гофен с 6:2, 7:6, 6:3. \r\nС днешната победа сърбинът запазва № 1 в мъжкия тенис след Откритото първенство на Австралия, без значение на останалите резултати до края на турнира.", "date": "2019.01.19", "title": "Спорт: Джокович си гарантира първото място в света след победа над Шаповалов"}
{"url": "http://www.focus-news.net/news/2019/01/19/2613891/d-r-vladimir-nakov-ntsoza-zakonat-za-zdraveto-predlozhi-nepriemliv-i-neprilozhim-chlen-v-registara-za-psihichno-bolnite.html", "text": "До момента фигурираше един член от Закон за здравето, който регламентираше създаването на такъв регистър. Той е неприложим, защото в неговия вид, искането беше да се използва за нуждите на полицията, а това е неприемливо. Това каза в интервю за  Агенция „Фокус“  д-р Владимир Наков, главен експерт по психично здраве от Национален център по обществено здраве и анализи (НЦОЗА), за най-честите психични разстройства и създаването на регистър за психично болните. „Това, което е като наше предложение, от Националния център по обществено здраве и анализи, е отпадането на този член и включването на нов, който да е само за хората, които са боледували опасно, защото когато говорим за психични заболявания, те са една много голяма група“, посочи д-р Владимир Наков. \r\n„Така или иначе, вече има нещо подобно, като такъв регистър, където са хората, които са настанявани на задължително лечение, поради опасност за себе си и околните, и такива данни има във всяко едно съдилище, а и би трябвало да има, защото там се водят регистрите за делата, които се случват. Но хората, които са настанени на задължително лечение, след извършване на правонарушение са били насочени към болница за лечение. Такъв тип са хората, които са признати за невменяеми или които са станали невменяеми след произнасяне на присъдата. Има такива категории, но те отново са със съдебно решение и насочени към психиатрично лечение. Нашата идея е хората, които потенциално са оценени като опасни или са били такива - да фигурират в такива регистри и те да не служат за нуждите на полицията, а да бъдат използвани най-вече за медицински цели, с цел да бъдат обгрижвани много по-добре. Тези, които веднъж вече са идентифицирани като опасни“, допълни още той, като подчерта, че това е основната превантивна роля - да не се повтаря опасното поведение и боледуване на тези хора. \r\nИрина ИВАНОВА Пълния текст на интервюто четете по-късно в „Мнение”", "date": "2019.01.19", "title": "Д-р Владимир Наков, НЦОЗА: Законът за здравето предложи неприемлив и неприложим член в регистъра за психично болните"}
{"url": "http://www.focus-news.net/news/2019/01/19/2613886/spiros-danelis-dogovorat-ot-prespa-e-istoricheski.html", "text": "Договорът от Преспа е исторически,заяви депутатът, изключен от десноцентристката партия „Реката“ („То Потами“) в интервю пред Македонската информационна агенция (МИА), цитирано от македонското електронно издание  “Локално“ .  \r\nИзданието припомня, че депутатът \"спаси\" правителството с гласа си и отказа да се оттегли от позицията си, формирана в началото на 90-те години във връзка с македонския въпрос Става въпрос за депутат, който именно поради тези нагласи е изключен от партията „Реката“, но също така и станал жертва на  анонимни заплахи. \r\nСпирос Данелис в интервюто за МИА говори за своите решения и дилеми за политическата цена, която е платил , както и за планирания утре протест срещу Договора от Преспа в Атина. \r\nВ разговор с кореспондента на МИА в Атина той отново потвърждава становището си, че Договорът от Преспа е исторически, изразява убеждението, че той ще бъде ратифициран в гръцкия парламент и казва: \"това ще бъде исторически ден, обръщайки нова страница в отношенията между двата народа, двете общества, които не само нищо не ги разделя, а дори могат да се движат заедно напред\". \r\nТой е убеден, че скоро онези граждани, които са заблудени и добронамерени ще разберат, че политиците ги използват. Според него политиците знаят много добре, че това е взаимноизгодно споразумение, просто използват национализма, представен като  патриотизъм, за получаване на гласове.  Юлиян Марков", "date": "2019.01.19", "title": "Спирос Данелис: Договорът от Преспа е исторически"}
{"url": "http://www.focus-news.net/news/2019/01/19/2613893/prof-atanas-tasev-ruskiyat-gaz-zaema-38-ot-dostavkite-chervenata-liniya-otdavna-e-preminata-no-evropa-ne-se-vazmushtava.html", "text": "Руският газ заема 38% от доставките на газ за Европа, което в термините на европейското законодателство, означава, че червената линия отдавна е премината, но Европа не се възмущава. Това каза енергийният експерт проф. Атанас Тасев на Международен енергиен форум „Енергетика, икономика, сигурност - актуални измерения“, предаде репортер на  Агенция „Фокус“ . „Доставките на газ от Норвегия ежегодно намаляват значително и трябва да бъдат покрити по някакъв начин“, обърна внимание той. „Най-важният въпрос е дали руският газ е нужен на Европа“, заяви енергийният експерт. „Проблемите на енергийния фронт, започват да стават критични за бъдещето, и на малка държавата като България“, коментира проф. Тасев. „За проекта „Южен поток“, когато всички твърдяха, че е геополитически проект, стана ясно, че Русия не желае да загуби най-големия си пазар- европейския“, обясни той. „Газът постепенно ще заеме значително по-голямо място, отколкото в момента“, заяви експертът. „Нашата енергийна зависимост е значително по-ниска от средните европейски показатели“, уточни Атанас Тасев. „Либерализирания газов пазар в Европа продава на по-високи цени, отколкото нелиберализирания енергиен пазар в България. Пита се кое е по-доброто“, коментира той. „Искаме да запазим ролята на България на газовата карта на Европа. Това е основателната причина да се случи газовият хъб „Балкан“, обяви експертът. \r\nБиляна ИВАНОВА", "date": "2019.01.19", "title": "Проф. Атанас Тасев: Руският газ заема 38% от доставките - червената линия отдавна е премината, но Европа не се възмущава"}
{"url": "http://www.focus-news.net/news/2019/01/19/2613897/gabrovo-darzhavniyat-kuklen-teatar-shte-predstavi-premiernoto-si-zaglavie-printsesata-i-svinaryat-vav-veliko-tarnovo.html", "text": "Държавен куклен театър – Габрово ще представи премиерното си заглавие “Принцесата и свинарят” по Ханс Кристиян Андерсен във Велико Търново, съобщават от  Куклен театър „Весел“ . Режисьор на приказната история е Теменужка Коларова, сценографията, куклите са на Светлана Атанасова, а музиката – на Йохан Себастиан Бах (аранжимент – Георги Гарчов). В спектакъла участват актьорите Радостина Андреева, Жулиета Колева и Богдан Богданов. „Сега трябва да я накарам да обикне не само мен, а и всичко истинско!” – в тези думи са събрани всички причини, за да се случи този спектакъл. В чистото детско съзнание на принцесата е натрапено, че тя не обича нищо истинско. Това е причина детето да не вижда нещата около себе си със своите очи, а с очите на другите. Красивата клетка, в която живее принцесата e още една причина тя да не вижда истинския свят и истинските неща от живота. Но както във всяка приказка, и в тази идва красивият принц, за да спаси едно заблудено сърце. Чрез любовта принцесата открива не само истинските човешки чувства, но и истинския свят около себе си. Открива, че всичко истинско е по-хубаво – и птиците, и цветята… Живеем в свят, изпълнен с най-различни предизвикателства – лъскави дрънкулки, подаръци, играчки. Те лесно пленяват сърцата ни с „блестяща“ красота….Важно е да разберем, че те не могат да заменят любовта, радостта, свободата… „Принцесата и свинарят“ е забавно представление, което без дидактика ще подскаже на малките зрители защо е важно да ценим стойностното и истинското в живота. И защо обичта е безценен дар, трудно постижим от хората – за разлика от материалните придобивки, с които са обградени съвременните деца от малки. Великолепната актьорска игра, прекрасните и одухотворени кукли, завладяващата музика създават емоционален и въздействащ спектакъл. Представлението ще се играе на сцената на читалище „Искра”, от 11.00 часа. То е част от афиша на Куклен театър „Весел“. Проектът за съботните спектакли за семейна публика на Куклен театър „Весел“ се реализира с подкрепата на Община Велико Търново.", "date": "2019.01.19", "title": "Габрово: Държавният куклен театър ще представи премиерното си заглавие “Принцесата и свинарят” във Велико Търново"}
{"url": "http://www.focus-news.net/news/2019/01/19/2613894/georgi-shopov-istorik-zhitelite-na-grad-peshtera-nikoga-ne-sa-se-strahuvali-da-uchastvat-aktivno-vav-vsichki-proyavi-na-vazrozhdenskite-borbi-na-balgarskiya-narod.html", "text": "Жителите на Пещера никога не са се страхували да участват активно във всички прояви на възрожденските борби на българския народ, каза за  Радио „Фокус“ – Пазарджик  Георги Шопов, директор на историческия музей в града по повод отбелязването на 141 години от Освобождението на Пещера. По думите му гордост е, че и в Руско-турската освободителна война се включват като опълченци пещерците Нешо Чипев, Никола Марков Донски и Георги Стоилов, тръгнали към свободата от Кишинев през Дунав и воювали на Шипка и при Стара Загора. „Като разузнавач в руската армия известният пещерец Димитър Горов участва в обсадата и превземането на Плевен, а председателят на местния революционен комитет от 1876 година Стоян Попов е един от водачите на руските войски в Родопите. Като доброволец участва и бъдещият генерал Атила Зафиров. С уважение и гордост трябва да споменем и името на Георги Теохаров, който като юрист е назначен за началник на съдебния отдел във Временното руско управление на българските земи. След това той става министър на правосъдието и просветата във възстановената Трета българска държава“, уточни Шопов. Той допълни, че през всичките тези вече 141 години отношението на пещерци към датата 19 януари не се е променило, а остава един празничен ден, в който те съпреживяват радостта на техните предци от извоюваната свобода. \r\nАлбена ЖИЛЕКОВА", "date": "2019.01.19", "title": "Георги Шопов, историк: Жителите на град Пещера никога не са се страхували да участват активно във всички прояви на възрожденските борби на българския народ"}
{"url": "http://www.focus-news.net/news/2019/01/19/2613899/elena-arnaudova-obshtina-blagoevgrad-v-grada-shte-bade-izgradena-ledena-parzalka-tova-e-edno-mnogo-ochakvano-sabitie.html", "text": "Изненадващо и много очаквано събитие е, че в града ще има ледена пързалка. Това каза за  Радио „Фокус“- Пирин  Елена Арнаудова, отдел „Култура“ в Община Благоевград. Тя посочи, че съоръжението ще бъде разположено на площад „Македония“. Ледената пързалка ще бъде открита с шоу по фигурно пързаляне, на 21 януари от 18.00 часа. В програмата ще вземат участие Спортен клуб „Ледени Искри“. „Ледената пързалка ще работи от 10.00 до 22.00 часа. Тя ще е с размери 12×25 м. Цената за ползване на съоръжението, заедно с наем на кънки, е 7 лева за 30 минути. За деца под 12 годишна възраст – 5 лева. Капацитетът ще бъде за 50 души. Хубавото е, че ще предоставя на всички желаещи кънки в голям диапазон на размери. Пързалката ще бъде снабдена с необходимите инструктури, както и аниматори. Малки и големи ще могат да се докоснат до този атракцион“, каза Елена Арнаудова. По думите й 1 час ще струва 9 лева, а за деца под 12 години – 7 лева. Има възможност и за целодневно ползване на пързалката, като цената, заедно с наема на кънки е 18 лева. Неограничено ползване на съоръжението за целия престой е 75 лева. Придружителите на деца до 7 години могат да използват пързалката срещу 50% от цената.Ледената пързалка ще остане в Благоевград до 1 март. \r\nЛора КАЛЧЕВА", "date": "2019.01.19", "title": "Елена Арнаудова, Община Благоевград: В града ще бъде изградена ледена пързалка, това е едно много очаквано събитие"}
{"url": "http://www.focus-news.net/news/2019/01/19/2613898/ivaylo-kalfin-sled-2025-godina-darzhavata-nyama-da-mozhe-da-pomaga-na-tets-ovete-si-sas-studen-rezerv.html", "text": "След 2025 година държавата няма да може да помага на ТЕЦ-овете си със студен резерв. Това каза бившият външен министър Ивайло Калфин на Международен енергиен форум „Енергетика, икономика, сигурност - актуални измерения“ във връзка с постигнато предварително споразумение между ЕП и Съвета на ЕС по пакета „Енергетика и климат“, предаде репортер на  Агенция „Фокус“ . „Предполага се, че те трябва да работят на чисто пазарни условия. Според „зелените организации“ това означава ускорен край на производството на електроенергия от въглища“, обясни той. „ЕП и Съвета на ЕС са се договорили по общо законодателство, с което затварят пакета „Енергетика и климат“. До края на март би трябвало да бъде довършено това, за което вече са се договорили, вероятно без промени“, уточни Ивайло Калфин. „В това законодателство, което предстои да се приеме, има лимит от 550 гр. въглеродни емисии за производство на 1 киловат час електроенергия“, посочи той и обясни, че всички нови централи би трябвало да се правят така, че да не получават държавна помощ, като в ЕС е позволено тази помощ да бъде студеният резерв. Ивайло Калфин призова да се помисли за механизъм, в който европейското законодателство може да се следи в достатъчно ранна фаза. „За да не ни бъде „сервирано“ след това законодателство, на което трябва да се подчиняваме“, коментира той. \r\nБиляна ИВАНОВА", "date": "2019.01.19", "title": "Ивайло Калфин: След 2025 година държавата няма да може да помага на ТЕЦ-овете си със студен резерв"}
{"url": "http://www.focus-news.net/news/2019/01/19/2613895/vitseprezidentat-iliyana-yotova-ostanalite-strani-ot-es-zalagat-na-tvard-brekzit-pregovorniyat-ekip-prez-tezi-dve-godini-se-okaza-na-nedostatachno-nivo-v-moite-ochi.html", "text": "Останалите страни от ЕС залагат на твърд Брекзит, екипът, който водеше преговорите през тези две години се оказа на недостатъчно ниво в моите очи. Това каза вицепрезидентът Илияна Йотова в предаването „Седмицата“ по  Дарик радио . „От няколко дни в политическа посока, останалите страни в ЕС залагат буквално на твърд Брекзит. Имаше едно погрешно схващане, че интересът на ЕС е в споразумението. Като виждам реакциите на големите страни в Европа, имам някакво тайно усещане, че потриват ръце и чакат да няма споразумение“, коментира Йотова и уточни, че оттук нататък неизвестните са много. „Според мен този екип, който правеше преговорите през тези две години с Барние и съответно ЕС се оказа на недостатъчно ниво в моите очи. През тези 2 години г-жа Мей имаше достатъчно време да понаобиколи онези страни, в които образът на кралицата все още доминира. Самият факт, че е разделено английското общество, е показател“, каза още Илияна Йотова.", "date": "2019.01.19", "title": "Вицепрезидентът Илияна Йотова: Останалите страни от ЕС залагат на твърд Брекзит, преговорният екип през тези две години се оказа на недостатъчно ниво в моите очи"}
{"url": "http://www.focus-news.net/news/2019/01/19/2613885/kaloyan-baychev-student-v-angliya-zasega-nyama-problemi-za-balgarskite-studenti-vav-vrazka-sas-sabitiyata-okolo-brekzit.html", "text": "Засега няма проблеми за българските студенти във връзка със събитията около Брекзит. Това каза в интервю за  Радио „Фокус“ – Варна  българският студент във Великобритания Калоян Байчев. Според 24-годишният мъж има много неясноти около напускането на Англия от Европейския съюз. Но той смята, че те няма да засегнат студентите като него. „Що се отнася до Брекзит, въпреки, че остават около 2 месеца до официалното излизане, все още не се знае, какво ще се случи. Има различни изходи и различни варианти. Що се отнася до образованието, поне това са гарантирали и обещали, че тези, които учат, не би трябвало да имат проблеми с финансите или заемите, които покриват таксите за обучението“, съобщи Калоян Байчев. Според информацията разкрита до момента, Англия ще продължи да дава студентски кредити на студенти от Европа и след Брекзит през март догодина. Фиксирана е и годишната такса за обучение в повечето английски университети. Относно събитията покрай напускането на страната от Европейския съюз той коментира, че всекидневният поток от новини вече изтощава, както англичаните, така и българите. „Чета новини, особено когато беше референдума и се видя, че англичаните искат да излязат от зоната, беше ми интересно. Но с течение на времето малко взе да ми омръзва да чета новини за това като цяло. Сега предимно чета най-важните неща и каквото видя от приятели. Следя доколкото мога, но вече ми идва малко в повече да чета едни и същи неща по темата. Мен лично, надявам, се не би трябвало да ме засегне чак толкова много. Вече за хората, които само работят в Англия, не е ясно какво ще се случи“, обясни Калоян Байчев. По думите му най-голямата трудност след Брекзит ще бъде за тези българи във Великобритания, които не са завършили образованието си там, а пребивават в страната заради работата си. Според него неяснотата в промените, които ще настъпят след напускането на страната от ЕС създават редица притеснения в сънародниците ни там. \r\nБояна АТАНАСОВА", "date": "2019.01.19", "title": "Калоян Байчев, студент в Англия: Засега няма проблеми за българските студенти във връзка със събитията около Брекзит"}
{"url": "http://www.focus-news.net/news/2019/01/19/2613889/aa-predi-vizitata-na-erdogan-v-moskva-zasneti-sa-obshti-patruli-na-rusnatsi-i-siriyski-kordi-v-rayona-na-manbidzh.html", "text": "В района на Манбидж са заснети кадри на независими, както и на „общи патрули” на Русия с Отрядите за народна самозащита (ОНС) на сирийските кюрди, предаде  Анадолската агенция (АА) .  \r\nАгенцията се позовава на „достоверни източници”, според които на някои места в Манбидж руската армия патрулира самостоятелно, но на други действа заедно с ОНС, които са сформирали т.нар.  „Военен Меджлис в Ал Баб”. На снимките се вижда как бронирани военни машини с руски знамена патрулират в покрайнините на община Арима в югозападните части на околия Манбидж. Успоредно с това руската армия извършва „съвместни патрулни дейности” с представители на ОНС, използващи името „Военен Меджлис в Ал Баб”.  \r\nВъпросният „Военен Меджлис в Ал Баб” е създаден непосредствено преди първата военна операция на Турция в Сирия „Щитът на Ефрат” през 2017-та, с цел да освободи Ал Баб от ДАЕШ и да заеме нейното място, посочва още АА.  Георги Димов", "date": "2019.01.19", "title": "АА: Преди визитата на Ердоган в Москва: Заснети са „общи патрули” на руснаци и сирийски корди в района на Манбидж"}
{"url": "http://www.focus-news.net/news/2019/01/19/2613905/lyubomira-gancheva-abv-balgariya-ima-nuzhda-ot-nova-i-dalgosrochna-strategiya-s-energetikata-kato-klyuchov-otrasal.html", "text": "България има нужда от нова и дългосрочна стратегия поне до 2024 година с енергетиката като ключов отрасъл. Това каза зам.-председателят на АБВ Любомира Ганчева на Международен енергиен форум „Енергетика, икономика, сигурност - актуални измерения“, предаде репортер на  Агенция „Фокус“ . „Проектът за АЕЦ „Белене“ трябва да бъде реализиран, защото е в името на енергийната ни независимост и националната сигурност“, заяви тя. „Позицията ни за енергетиката винаги е била последователна и категорична“, посочи Любомира Ганчева. „Имаме икономика като на държавите от третия свят. Единствено климатът ни пречи да се наречем „бананова република“, коментира тя и допълни, че България от години е на челно място в класации, които измерват бедността. „Бъдещето предоставя много възможности, но да се случат трябва радикална промяна“, обърна внимание Любомира Ганчева. „Моята формула за решаване на демографската и икономическата криза в България е тази на образование и икономика“, обяви тя. „Държавата трябва да се ангажира като инвеститор, да подбере няколко сектора с добавена стойност и там да се насочат усилията“, посочи зам.-председателят на АБВ. „Енергетиката е такъв отрасъл. Десетилетия наред сме имали лидерска позиция, тя гарантира високо заплащане на труда“, каза още Ганчева. \r\nБиляна ИВАНОВА", "date": "2019.01.19", "title": "Любомира Ганчева, АБВ: България има нужда от нова и дългосрочна стратегия с енергетиката като ключов отрасъл"}
{"url": "http://www.focus-news.net/news/2019/01/19/2613903/vitseprezidentat-iliyana-yotova-tvardiyat-brekzit-nosi-mnogo-tezhki-posleditsi-i-za-es-i-za-velikobritaniya.html", "text": "Твърдият Брекзит носи много тежки последици и за ЕС, и за Великобритания. Това каза вицепрезидентът Илияна Йотова в предаването „Седмицата“ по  Дарик радио . „Може би повече и от 200 хил. души са във Великобритания, но нямаме никакъв поглед и никаква политика до този момент към хората, в условията на един твърд „Брекзит“, който е все по-вероятен. Всъщност, след 2 дни ще стане ясно какъв ще бъде план „Б“, който министър-председателят Тереза Мей, ще предложи понеделник в понеделник (на 21-ви). Тя трябва да каже какво е новото ѝ виждане и новите варианти, както и офертата към европейските институции“, подчерта вицепрезидентът Илияна Йотова. \r\n„Не искам да правя сравнения дали нашите съграждани трябва да се върнат, или да останат, защото тези сравнения са опасни. Само преди два дни двете големи страни в Европа - Франция и Германия, от които Германия гласува специален закон при твърд „Брекзит“ - какво става със сънародниците във Великобритания, а Франция задели на първо четене 50 млн. за французите, които живеят там“, заяви вицепрезидентът, като допълни, че информационната кампания е инструментариум и тя е нещо задължително, което така или иначе трябва да върви и хората да се ориентират до колкото могат. „При тези 200 хил. условно пребиваващи българи във Великобритания, само около 90 са регистрирани“, заяви вицепрезидентът, като попита как ще се направи информационна кампания, като за всички останали и дори българската държава няма информация къде са те. „По-скоро трябва да има конкретна стратегия, а защо не облечена в решение на Народното събрание - как да дадем условия на тези българи да се върнат обратно в България и какво ще срещнат те, връщайки се тук. Нима рискът от трайно безработни е преминал? Каква е социалната инфраструктура на тези хора и как  ще се вместят в нашата социална система“, каза Йотова. \r\nПо думите ѝ трудовият стаж ще бъде признат на българите в Англия, защото Великобритания все още е държава членка в Европейския съюз, но проблемът е, че една част от хората работят на черно и именно за това трябва да има мерки. А относно програмата и стратегията за връщането на българите от чужбина, тя заяви, че това не може да бъде измислено в един кабинет лабораторно, защото за това е необходимо съгласието и на българския бизнес. „Има достатъчно неправителствени организации, като например „Стопанска камера“, която трябва да излезе със своя анализ пред правителството и тези, които взимат решение да кажат от каква работна ръка има нужда българският бизнес. Непрекъснато говорим, че не ни достигат хора в някои позиции, че има остър дефицит на работна ръка в България. Второ, какво ще бъде нашето предложение към тези хора? „Елате в България, защото:..“. Но на този етап има само многоточие и нищо повече. И на следващия и най-важен въпрос трябва да си отговорим категорично ясно - искаме ли тези хора да ги стимулираме да се върнат в България или искаме да си останат там и да си живеем тук сами и самодостатъчни за себе си“, посочи вицепремиерът, като подчерта, че има цялостна българска политика.  \r\n„Има грешна политика, защото не трябва да бъдем наивници. Една част от тези хора ще останат, а друга част от тези български граждани ще се преместят в друга страна в ЕС, защото имаме хора на много високи позиции, които са в този глобален свят и ще изберат клона на същата фирма във Франция или в Полша, например. Но една част от тях ще се замислят дали да не се завърнат в България и за това мисля, че трябва да се погрижим за тях“, каза още тя. \r\nПо думите ѝ по отношение на фармацията и двустранните икономически отношения, това е голям дял и може да се замисли за нещо друго в парламента, защото специалната стратегия и заделените пари за това, вероятно на българската държава ще се наложи и за един определен период от време да компенсира цените. \r\n„Твърд „Брекзит“ означава митнически такси, непременно поскъпване на медикаментите и тези луфтове ще трябва да се обират в един момент. Аз за това казвам, че е въпрос на цялостна визия и подготовка на страната, а не само да се плъзгаме по линията дали ще се върнат българите или не“, подчерта Йотова, като посочи, че твърдият „Брекзит“ носи много тежки последици и за ЕС, и за Великобритания.", "date": "2019.01.19", "title": "Вицепрезидентът Илияна Йотова: Твърдият Брекзит носи много тежки последици и за ЕС, и за Великобритания"}
{"url": "http://www.focus-news.net/news/2019/01/19/2613900/ministar-petya-avramova-avtomagistrala-hemus-za-severna-balgariya-e-neobratim-protses.html", "text": "АМ „Хемус“ за Северна България е необратим процес. Това каза министърът на регионалното развитие и благоустройството Петя Аврамова в предаването „Седмицата“ по  Дарик радио . „Правителството отпусна 1 млрд. 350 млн. лв., с  които тази магистрала да бъде построена, като индикативният срок за завършване на цялата магистрала е 2024 г. Общо 420 км е магистралата, 170 км от тях са построени. В момента се строят две пътни отсечки. Сега ще започне строителството на участъка от разклона Плевен-Ловеч до Русе-Велико Търново. Това са 134 км с осигурено финансиране. Не виждам нищо лошо в това да има повече държава в пътния сектор“, коментира Аврамова. По думите ѝ и до момента „Автомагистрали“ изпълнява проекти, възложени от Агенция „Пътна инфраструктура“. „Има договор между АПИ и „Автомагистрали“, няма договори с подизпълнители за изграждане на АМ „Хемус“. Има рамкови споразумения за текуща дейност. „Автомагистрали“ може да назначава в дружеството специалисти и работници. Законът не забранява наемането на техника и ползването на чужд ресурс при изпълнение на определени обекти. „Автомагистрали“ със своя мениджмънт ще изпълни тези 134 км, сключвайки всички видове споразумения и договори за техника, материали и всичко, което е необходимо. МРРБ е принципал на „Автомагистрали“, но мениджмънта го взима ръководството на дружеството“, каза още Петя Аврамова и уточни, че е очаквала от опозицията конструктивизъм и подкрепа за добрите политики.", "date": "2019.01.19", "title": "Министър Петя Аврамова: Автомагистрала „Хемус“ за Северна България е необратим процес"}
{"url": "http://www.focus-news.net/news/2019/01/19/2613907/sport-finlandski-gigant-se-izpravya-sreshtu-kubrat-pulev.html", "text": "Бокс: Кубрат Пулев най-вероятно ще се изправи срещу финландеца Роберт Хелениус в следващия си мач. Според ESPN двубоят ще се проведе на 20 април в Съединените щати. Детайлите все още се уточняват и ако всичко е наред, срещата ще бъде част от гала-вечер на \"Топ Ранк\". В нея главно събитие ще бъде битката между Терънс Крауфорд и Амир Хан. \r\nВисокият 2 метра Роберт Хелениус има почти безупречен актив - само две загуби в 30 мача. Едната е от Дилиън Уайт през октомври 2017 година, след която записа три последователни победи.  \r\nКубрат Пулев има актив от 26 победи и 1 загуба. Българинът стана претендент за световната титла на Ай-Би-Еф - притежание на Антъни Джошуа, но този мач по всичко личи, че няма да се проведе през 2019 година.", "date": "2019.01.19", "title": "Спорт: Финландски гигант се изправя срещу Кубрат Пулев"}
{"url": "http://www.focus-news.net/news/2019/01/19/2613906/vitseprezidentat-iliyana-yotova-balgariya-tryabvashe-kategorichno-da-postavi-na-masata-paketa-mobilnost-oshte-pri-poseshtenieto-na-prezidenta-makron-vav-varna.html", "text": "България трябваше категорично да постави на масата пакета „Мобилност“ още при посещението на президента Макрон във Варна. Това каза вицепрезидентът Илияна Йотова в предаването „Седмицата“ по  Дарик радио . „Не бих го определила като победа, а като глътка въздух, защото все още няма никакво решение. Ще бъде прецедент за европейските правила, ако въпреки отказа от гласуване и неприемане на две от директивите или досиетата в един пакет от три, бъдат взети насилствени решения да се вкарат в пленарна зала без одобрение на съответната транспортна комисия. Моята информация е, че в понеделник или вторник координаторите на политическите партии, ще вземат решения за процедурата какво да правят оттук нататък. Това е типичен пример как Европа не разбра защо хората гласуваха за излизане от ЕС във Великобритания“, заяви Йотова. „Когато група демонстрация на двойни стандарти, незачитане на интересите и правата на всички държави в ЕС, нежелание за търсене на компромис, за каква солидарност и ценности говорим? Според мен трябва да се отложи това досие. Смятам, че България направи няколко съществени пропуска в това отношение“, допълни вицепрезидентът. Според Йотова това са стари директиви и регламенти от 2006 г., които сега са допълнени с тези нови текстове, които са лобистки и по отношение на конкретни кръгове в бизнеса в Европа, както и на съответните страни. „Още тогава страната ни трябваше да потърси своите естествени съюзници, които имат същите проблеми. Втората ни грешка беше при идването на президента Макрон във Варна, когато повече се говореше другата спорна за нас директива за командироването, а частта за превозвачите беше косвено засегната. Още тогава трябваше категорично на масата да бъде поставен пакетът „Мобилност“ и ясно да се разбере каква е позицията на България, че ние ще защитаваме и ще търсим други, които са в нашата ситуация“, допълни тя. Според нея третият пункт на изоставане е бил по време на нашето председателство и това за нея е била най-благоприятната почва. „Темата за превозвачите трябваше да бъде в първите 4 конкретни приоритета, които държавата постави. Други две големи грешки са темата за Шенген и за мониторинга. Демонстрирахме ниско самочувствие и страх да се поставят с цялата острота“, каза още Илияна Йотова.", "date": "2019.01.19", "title": "Вицепрезидентът Илияна Йотова: България трябваше категорично да постави на масата пакета „Мобилност“ още при посещението на президента Макрон във Варна"}
{"url": "http://www.focus-news.net/news/2019/01/19/2613908/plovdiv-s-1-750-000-hilyadi-leva-obshtinata-shte-finansira-kulturniya-kalendar-na-grada-prez-2019-godina.html", "text": "С 1 750 000 лева Община Пловдив ще финансира културния календар на града през 2019 година, предаде репортер на  Радио „Фокус“ – Пловдив . 104 200 лева са предвидени за отбелязването на годишнини, национални и местни празници. 721 500 лева са необходими за провеждането на фестивали, конкурси и награди, организирани от Общината или съвместно с държавни и международни културни институти. От тях, 95 000 лева са за събития през годината, които са в подкрепа на „Европейска столица на културата“. Сред финансираните прояви са Международния ден на културно-историческото наследство през април, Международния фолклорен фестивал през лятото, Националните есенни изложби, Празниците на Стария град, Международния театрален фестивал „Сцена на кръстопът“, рок форума „Sound of the ages“ и много други. 90 000 лева са предвидени за организирането на събития със световно известни изпълнители, а други 28 000 лева се очаква да бъдат заделени за културни прояви, организирани от регионалните културни институти. 869 000 лева са предвидени за реализирането на проекти по Наредбата за финансиране на инициативи, които са част от културния календар на Пловдив. Включени са над 40 събития, като сред тях са „Дни на музиката в Балабановата къща, театралният фестивал „Черната кутия“, „Пловдив чете“, „Капана фест“, Панаир на кулинарното изкуство, „Пловдив мези/Plovdiv Mezi“, „Две-три бири фест“ и други. За оперативни разходи за междувременно възникнали събития с местно, национално и международно значение, за популяризиране на Пловдив и културния календар, са предвидени 55 300 лева. Средствата трябва да бъдат гласувани от Общинския съвет на предстоящата сесия на 22 януари. Календарът на културните събития на Община Пловдив за 2019 година е насочен изцяло в подкрепа на домакинството на града на инициативата „Европейска столица на културата“. Проектът за Календар на културните събития в Пловдив бе публикуван на сайта на Общината през декември. \r\nТони МИХАЙЛОВ", "date": "2019.01.19", "title": "Пловдив: С 1 750 000 хиляди лева Общината ще финансира културния календар на града през 2019 година"}
{"url": "http://www.focus-news.net/news/2019/01/19/2613901/deutsche-welle-rusiya-v-opit-da-uvelichi-vliyanieto-si-na-balkanite-otdalechava-i-dalgogodishnite-si-priyateli.html", "text": "Русия в опит да увеличи влиянието си на Балканите и да я запази като зона на хаос и несигурност, прави точно обратното. Тя премахва и дългогодишните си приятели, пише македонската редакция на  Deutsche Welle . \r\nС много неща можете да бъде свързано посещението на Владимир Путин в Белград и отзвукът му в целия регион, но фактите показват, че Москва работи усилено, за да намали вредите за себе си от развитието на ситуацията на Балканите. Фактът, че единствените й съюзници остават само Сърбия и Република Сръбска в Босна и Херцеговина, драстично намалява обхвата на стратегическите интереси на Москва.  \r\nМнозина ще кажат, че с различните хакерски намеси в различни  европейски избори и обществена подкрепа за крайно десните популисти, Кремъл е увеличил влиянието си, но подмолната му политика всъщност го отдалечава от възможността да бъде истински партньор на Европа, пише медията.  \r\nРедакцията дава за пример промяната на отношението на гръцките власти към Кремъл. През 2015 година лявото гръцко правителство е гледало с големи симпатии към Русия, но след опитите на Москва да се намеси във вътрешните работи на Атина и опитите да попречи на реализацията на Преспанското споразумение, гръцките власти погледнаха към Вашонгтон, а оттам дадоха да се разбере, че те залагат на Гърция, като техен основен съюзник на Балканите след промяната на политическите настроения в Турция срещу американската политика в региона. \r\nСпоред Deutsche Welle, подобно агресивно и деструктивно поведение кара приятелите на Русия да отвръщат поглед от нея и така вместо приятели Кремъл си създава нови врагове в района.  Юлиян Марков", "date": "2019.01.19", "title": "Deutsche Welle: Русия в опит да увеличи влиянието си на Балканите, отдалечава и дългогодишните си приятели"}
{"url": "http://www.focus-news.net/news/2019/01/19/2613909/vratsa-otkriha-patuvashtata-izlozhba-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya.html", "text": "Във Враца беше открита пътуващата изложба, посветена на 140 години от Учредителното събрание и приемането на Търновската конституция. Това съобщиха от пресцентъра на  Народното събрание . Инициативата за представителната експозиция, която ще обиколи всички областни центрове на страната, е на Народното събрание на Република България и на Държавна агенция „Архиви“. Изложбата беше открита от областния управител Малина Николова. Тя отбеляза, че този емблематичен период от историята поставя началото на самоопределянето на България като модерна правова държава. Конституцията на Княжество България от април 1879 г. е исторически успех за цялото българско общество, защото чрез нея се утвърждават икономическите и обществени отношения и се поставят рамките на демократичната система, добави още Малина Николова. Тя изказа благодарност на председателя на 44-ото Народно събрание Цвета Караянчева, под чийто патронаж се провежда инициативата. Гост на откриването беше и евродепутатът инж. Владимир Уручев, който заяви, че Търновската конституция не само слага основите на новата държава, но и предопределя пътя на една модерна държава. Той допълни, че 140 години след създаването на Търновската конституция можем да се гордеем с този акт и да надграждаме свободите и ценностите, заложени в него. Експозицията съдържа 40 платна, представящи ценни документи и моменти от историческото събитие през 1879 г. Изложбата е експонирана до 24 януари 2019 г. в Малка зала на Художествена галерия „Иван Фунев“ при Регионален исторически музей – Враца.", "date": "2019.01.19", "title": "Враца: Откриха пътуващата изложба, посветена на 140 години от Учредителното събрание и приемането на Търновската конституция"}
{"url": "http://www.focus-news.net/news/2019/01/19/2613914/rzi-blagoevgrad-samo-na-edin-punkt-sa-ustanoveni-otkloneniya-v-kachestvoto-na-piteynata-voda-v-oblastta.html", "text": "Само на един пункт са установени отклонения в качеството на питейната вода в областта. Това съобщиха за  Радио „Фокус“ – Пирин  от Регионална здравна инспекция (РЗИ) – Благоевград. Пунктът се намира в село Черниче, като инспекторите са констатирали, че водата не отговаря по показател амониев йон. Три са населените места с въведено режимно водоподаване селата Гълъбово и Палатик, Община Белица и село Рибново, Община Гърмен. \r\nЛора КАЛЧЕВА", "date": "2019.01.19", "title": "РЗИ- Благоевград: Само на един пункт са установени отклонения в качеството на питейната вода в областта"}
{"url": "http://www.focus-news.net/news/2019/01/19/2613910/d-r-lilyana-nestorova-lekar-trihinelozata-e-razprostranena-parazitoza-po-vsichki-kontinenti.html", "text": "Трихинелозата е разпространена паразитоза по всички континенти. Това каза за  Радио „Фокус“ – Пирин  д-р Лиляна Несторова, специалист по инфекциозни болести и вътрешни болести. По думите й трихинелозата е остро заболяване при човека и при някои млекопитаещи животни, свързано с паразитирането на трихинелите. „Те се размножават и развиват най-често в тънките и дебели черва, както и в мускулите на човека след консумиране на заразено с трихинели месо“, допълни д-р Несторова. Тя заяви, че хората се заразяват от трихинелоза, когато консумират инфектирано месо, което не е добре термично обработено и без да е диагностицирано под микроскоп. „Затова е необходимо дори и домашната свиня да се изследва за трихинелоза“, каза още специалистът. Д-р Лиляна Несторова добави, че най-често хората се заразяват от домашната и дивата свиня. „Мечките, кучетата, котките и лисицата също може да се страдат от заболяването, но човекът най-често се инфектира чрез консумирането на месо, което не е добре преработено или не е изследвано“, посочи лекарят. \r\nДенис НИКИФОРОВ", "date": "2019.01.19", "title": "Д-р Лиляна Несторова, лекар: Трихинелозата е разпространена паразитоза по всички континенти"}
{"url": "http://www.focus-news.net/news/2019/01/19/2613913/api-vremenno-dvizhenieto-se-osashtestvyava-v-aktivnata-lenta-pri-km-78-v-posoka-varna-na-am-hemus-pri-patna-vrazka-prelog-poradi-otstranyavane-na-padnala-skalna-masa.html", "text": "Временно движението се осъществява само в активната лента при км 78 в посока Варна на АМ “Хемус” при пътна връзка \"Прелог\" поради отстраняване на паднала скална маса. Това съобщиха от пресцентъра на  Агенция \"Пътна инфраструктура\" .", "date": "2019.01.19", "title": "АПИ: Временно движението се осъществява в активната лента при км 78 в посока Варна на АМ “Хемус” при пътна връзка \"Прелог\" поради отстраняване на паднала скална маса"}
{"url": "http://www.focus-news.net/news/2019/01/19/2613915/velizar-shalamanov-demagogiya-e-da-se-govori-che-razhodite-za-prevaorazhavane-sa-v-konkurentsiya-sas-sotsialnite-programi.html", "text": "Демагогия е да се говори, че разходите за превъоръжаване са в конкуренция със социалните програми.  Това каза за обзорното предаване „Метроном“ на  Радио „Фокус“  министърът на отбраната в служебното правителство на Георги Близнашки 2014 година и член на Атлантическия съвет на България Велизар Шаламанов. „Отбраната ни се гарантира от член 5-ти на Вашингтонския договор, който е много по-различен от Вършавския. Член 5-ти е свързан с член 3-ти и изисква всяка страна да развива отбранителни способности в рамките на нейните човешки и бюджетни възможности. От срещата в Уелс изискванията са съвсем ясни -  2% от БВП за отбрана, като над 20% от тях за превъоръжаване. Това е много по-малко от времето на Вършавския договор, когато харчехме от 6 до 10% за отбрана“, уточни той. Според Велизар Шаламанов има шанс страната ни да плати приемлива цена за превъоръжаването.  Отбраната ни се гарантира по най-ефективен начин от членството ни в НАТО, каза още той. \r\nРосица АНГЕЛОВА", "date": "2019.01.19", "title": "Велизар Шаламанов: Демагогия е да се говори, че разходите за превъоръжаване са в конкуренция със социалните програми"}
{"url": "http://www.focus-news.net/news/2019/01/19/2613916/plovdiv-zhitelite-na-pet-sela-v-oblastta-sa-s-narusheno-vodopodavane-zaradi-avarii.html", "text": "Жителите на пет села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са населените места Голям чардак, Церетелево, Любен и Тополово, а с частично нарушено водоподаване са абонатите от село Маноле. Очаква се нормалното водоподаване към живущите в Голям чардак да бъде възстановено до 13.00 часа, като за останалите села не е посочен краен срок за отстраняване на авариите. С нарушено водоподаване са също живущите в района на ул. „Ловен парк“ в град Карлово и абонатите в района на гарата в град Калофер. \r\nТони МИХАЙЛОВ", "date": "2019.01.19", "title": "Пловдив: Жителите на пет села в областта са с нарушено водоподаване заради аварии"}
{"url": "http://www.focus-news.net/news/2019/01/19/2613902/aa-bivsh-amerikanski-general-e-ubeden-che-sasht-imat-osnovatelna-prichina-da-napusnat-siriya.html", "text": "САЩ имат основателни причини да решат да изтеглят войските си от Сирия, заяви бившият бригаден генерал Марк Кимит , цитиран от  “Анадолската агенция“ . \r\n\"Съществуват законни причини и преобладаващо положителни причини, поради които САЩ  трябва да излязат от Сирия, вместо да останат в нея\", каза Кимит. \r\nТой изложи причините за защитата на решението, като заяви, че от една страна, терористичната групировка „Ислямска държава“ вече не е заплаха за САЩ. \r\nКато повтори коментарите на специалния представител на САЩ в Сирия Джеймс Джефри, бившият генерал отбеляза също, че характерът на американския съюз със сирийските кюрди е \"временен, преходен и тактически\".  \r\nСпоред него създаденото впечатление, че кюрдите са смели борци за демокрация може да бъде поставено под въпрос.  Юлиян Марков", "date": "2019.01.19", "title": "AA: Бивш американски генерал е убеден, че САЩ имат основателна причина да напуснат Сирия"}
{"url": "http://www.focus-news.net/news/2019/01/19/2613904/vladimir-yotov-lekar-ot-pazardzhik-nelekuvaneto-na-gripa-mozhe-da-dovede-do-meningit-miokardit-kakto-i-zabolyavane-na-hranosmilatelniya-trakt.html", "text": "Хората смятат грипа за безобидно заболяване, но в действителност той е сериозна болест, понякога с много тежки последствия, каза за  Радио „Фокус“ – Пазарджик  д-р Владимир Йотов, лекар от Пазарджик. Той обясни, че нелекуването му може да доведе до менингит, миокардит, както и заболяване на храносмилателния тракт. „Съвременната медицина лекува успешно грипните заболявания с антибиотици и ваксини. Причините за грипа са микроорганизми, които се характеризират с бързата си изменчивост. Заразяването става по въздушно-капков път. Заболяването започва внезапно със симптоми за висока температура, болки в мускулите, главоболие, парене в очите и обща отпадналост. Най-тежко грипът протича при малките деца и възрастните хора над 60 години, които имат отслабен имунитет. Билколечението също е ефикасно при грипни заболявания, особено чаят от шипка, подбел, мащерка и жълт кантарион. За да не се заразим от грип, освен че трябва да избягваме контакт с болни хора, също трябва да избягваме промяната на атмосферното налягане и дългия престой на открито“, уточни д-р Йотов. Той допълни, че върлуващите щамове тази зима са „Мичиган“ и „Сингапур“, които са включени в противогрипната ваксина за 2019 година. \r\nАлбена ЖИЛЕКОВА", "date": "2019.01.19", "title": "Владимир Йотов, лекар от Пазарджик: Нелекуването на грипа може да доведе до менингит, миокардит, както и заболяване на храносмилателния тракт"}
{"url": "http://www.focus-news.net/news/2019/01/19/2613919/adv-marin-markovski-promenite-v-nakazatelno-protsesualniya-kodeks-ne-zastrashavat-choveshkite-prava.html", "text": "Промените в Наказателно-процесуалния кодекс не застрашават човешките права. Това каза за обзорното обществено-политическо предаване „Метроном“ на  Радио „Фокус“  адвокатът Марин Марковски по повод преодоляното вето на президента Румен Радев върху последните промени в Наказателния кодекс. Формулировките на текстовете и изваждането им от общия смисъл от останалите разпоредби създават напрежение, обясни той. “Промените в Наказателния кодекс не са толкова опасни практически, но се разминават с конституционния принцип, че непълнолетните и децата са поставени под особена закрила. Задържането на непълнолетните лица без уведомяване на близките им не е толкова необходимо за следствието, защото ако се работи професионално, няма нужда от задържани деца. Няма нищо страшно, ако се премахне този текст, ако остане, може да създаде ситуации, в които родителите мога да бъдат много притеснени, защото детето им го няма и не знаят къде е”, обясни адвокат Марин Марковски. Той каза още, че непълнолетните не могат да представляват заплаха за сигурността. Никой не може да забрани на адвоката да се свърже с близките на задържания, независимо от възрастта му, заяви той. Когато става дума за закона, политиката трябва да отиде в коша, каза още адвокатът, като уточни той не е арена за политическа борба. \r\nРосица АНГЕЛОВА", "date": "2019.01.19", "title": "Адв. Марин Марковски: Промените в Наказателно-процесуалния кодекс не застрашават човешките права"}
{"url": "http://www.focus-news.net/news/2019/01/19/2613896/mkd-makedoniya-vsichki-pomognali-za-byagstvoto-na-nikola-gruevski-shte-badat-sadeni.html", "text": "Всички, помогнали за бягството на Никола Груевски ще бъдат съдени, заявиха от македонското правителство, цитирани от македонското електронно издание  “МКД“ \r\nСъобщението на правителството посочва, че разследването, провеждано от прокуратурата, трябва да бъде приключено преди да бъдат публикувани публични данни, особено що се отнася до информации за граждани на трети страни. \r\n\"Правителството и Министерството на вътрешните работи са решени да спазват законите и няма да позволят на изпълнителната власт да наруши разследването, провеждано от прокуратурата, което беше редовна практика в миналото,\" се казва в изявлението, като добавя, че е необходимо напълно да се изяснят всички въпроси в разследването,които недвусмислено и без съмнение ще покажат пълната картина и всички участници. \r\nСъобщението изяснява, че според компетенциите и процедурите  с информация относно реконструкцията на бягството и участието на помагачи, основана на сериозни подозрения, подкрепена с доказателства, първо трябва да излезе прокуратурата.  Юлиян Марков", "date": "2019.01.19", "title": "„МКД“ (Македония): Всички, помогнали за бягството на Никола Груевски ще бъдат съдени"}
{"url": "http://www.focus-news.net/news/2019/01/19/2613921/plovdiv-praznitsite-na-vinoto-v-asenovgrad-shte-zapochnat-na-29-yanuari-predvidena-e-bogata-kulturna-programa.html", "text": "Празниците на виното в Асеновград ще започнат на 29 януари. Това каза за  Радио „Фокус“ – Пловдив  Венелина Алексиева от отдел „Връзки с обществеността“ на Общината. Празниците на виното стартират в 17.30 часа на 29 януари в Градската библиотека „Паисий Хилендарски“, където ще бъдат обявени и наградени най-изкусните творци на любовна поезия от Шестия национален конкурс за любовна лирика „Наздравица за любовта“. Тази година  в него се надпреварват 166 творби на автори от цялата страна. „Още едно събитие, което съпътства Празниците на виното в Асеновград е седмото издание на кулинарния конкурс „Най-вкусни станимашки сармички“. Станимашките сармички са кулинарен специалитет от изключително местно значение. Те са уникални със своя миниатюрен размер. Смята се, че майстор на сармичките е този, който може да ги вие на малкия си пръст, точно затова защото са големи колкото кутрето на ръката на човек. Всеки, който има желание, може да се включи в кулинарната надпревара. По регламент, трябва да е направил своите сармички от половин килограм кайма и да ги донесе на 30 януари в ресторанта под сградата на Общината, във времето от 15.30 до 16.30 часа в подходящ съд. Могат да бъдат аранжирани по преценка на участника, като естетическото им представяне също ще се вземе под внимание от журито при оценката“, каза още Венелина Алексиева. \r\nТя посочи, че кулминацията на Празниците на виното в Асеновград е на 31 януари, когато е и награждаването на победителите в конкурса „Най-добро домашно вино“. „С нас през целия ден и водещ на празника ще бъде вечно усмихнатия и обичан артист Руслан Мъйнов. Празникът ще започне в 12.00 часа, по традиция пред паметника на най-големия ни винар и „баща“ на станимашката малага Аристи Чорбаджака. Оттам ще тръгне винарското шествие с музика, което ще стигне до църквата „Света Богородица – Благовещение“, или както местните я наричаме – Рибната. На този ден тук става магия и от чешмата на църквата потича не вода, а истинско вино. След като станем свидетели на това забележително чудо и вдигнем първата наздравица с виното от чешмата, шествието ще се отправи към градския площад, където празникът ще бъде в разгара си. Тукашни производители на местни деликатеси и колбаси ще предлагат всевъзможни мезета, местни винарски изби ще предлагат от най-хубавите си вина , а пък оркестър „Калофер“ ще бъдат наш екскурзовод в магията на народната музика и ритми“, разказа Алексиева. Конкурсът „Най-добро домашно вино“ се организира от Община Асеновград за 27-ма година. Тази година 56 вина участват в конкурса, като освен винари от Асеновград и региона, са се включили такива от Куклен, Крумово, Пазарджик, Съединение, Троян, дори и от Варна. Заедно с традиционните сортове като мавруд, мерло и каберне, ще се надпреварват и сортове като марселан и карменер. Има и няколко букета, които са взели участие в конкурса. Най-добрите от всички тях ще станат известни по време на награждаването, което ще бъде на 31 януари от 14.00 часа на градския площад „Акад. Николай Хайтов“. Програма на Празниците на виното в Асеновград ще завърши на 1 февруари с народно веселие и пехливански борби на местността „Св. Трифон“. „Това е още едно традиционно за Асеновград събитие. На местността се събират най-добрите спортисти по борба от региона, а и от цяла България. При нас на 1 февруари са идвали национални състезатели по борба. Тук състезанието няма толкова спортен характер, колкото традиционен, за да се покаже традицията на т.нар. „мазни борби“. Това също е много зрелищно събитие, идват стотици хора да го гледат, а момчетата правят впечатляващи неща на тепиха“, каза още Венелина Алексиева от Общината. \r\nТони МИХАЙЛОВ", "date": "2019.01.19", "title": "Пловдив: Празниците на виното в Асеновград ще започнат на 29 януари, предвидена е богата културна програма"}
{"url": "http://www.focus-news.net/news/2019/01/19/2613918/georgi-parvanov-abv-kategorichno-tryabva-da-se-pristapi-kam-izrabotvane-na-nova-energiyna-strategiya.html", "text": "Според мен категорично трябва да се пристъпи към изработване на нова енергийна стратегия, по-дългосрочна, по-всеобхватна, стъпваща на реални проблеми и търсеща решения. Това каза основателят на АБВ и президент на Р България в периода 2002-2012 година Георги Първанов на Международен енергиен форум „Енергетика, икономика, сигурност - актуални измерения“, предаде репортер на  Агенция „Фокус“ . „Бих препоръчал да се върви към обиране на напрежението. Формиране на такъв документ. Това е добър повод да се свали градусът на напреженията между институциите, нямам предвид между президента  и правителството, а в по-широк план“, заяви той. „Експертизата и енергийната дипломация е важно да се съединят“, коментира Георги Първанов. „Да не подвеждаме под един негативен знаменател работата на всички политици. Имаше и такива, които искрено се бореха нещата да се получат“, посочи той. „Едни хора продължават в качеството си на евродепутати да тичат в Брюксел да доносничат против АЕЦ „Белене“ или каквото и да е българско“, заяви Първанов. „В енергийната стратегия темата за ядрената енергетика е сдъвкана на една страница. АЕЦ „Белене“ отсъства“, обърна внимание той. „Направили сме енергийна стратегия за външна консумация, да я покажем на някого навън“, коментира Георги Първанов. „Бягахме от зависимост от Русия, а сега имаме зависимост и от Русия, и от Турция“, каза още той. \r\nБиляна ИВАНОВА", "date": "2019.01.19", "title": "Георги Първанов, АБВ: Категорично трябва да се пристъпи към изработване на нова енергийна стратегия"}
{"url": "http://www.focus-news.net/news/2019/01/19/2613911/velizar-shalamanov-balgariya-bi-tryabvalo-da-ratifitsira-dogovora-za-f-16-predi-lyatnata-vakantsiya.html", "text": "България би трябвало да ратифицира договора за F-16 преди лятната ваканция. Това каза за обзорното предаване „Метроном“ на  Радио „Фокус“  министърът на отбраната в служебното правителство на Георги Близнашки 2014 година и член на Атлантическия съвет на България Велизар Шаламанов. Той обясни, че след ваканцията, с приближаването на предстоящите местни избори, парламентът може да има проблеми с вземането на решения в срок. „България трябва максимално бързо да изпрати писмо заявка за придобиване на F-16 до САЩ. В рамките на 3-4 месеца след това САЩ трябва да изпрати до България писмо с приемане на предложението. Това е и договорът, който страната ни трябва да подпише и ратифицира. Следващата критична стъпка е да бъде платена цялата сума по договора, за да започнат първите стъпки на изпълнението“, обясни той. Велизар Шаламанов обясни, че този проект за превъоръжаване е сложен и за доброто му решение е необходимо създаване на силен програмен офис, който да води преговорите със САЩ и след подписването на договора да стане съвместен офис за цялостна трансформация на ВВС и армията.“ F-16 е най-добрият самолет във военно-технически и стратегически план. Предстои подготовка на пилотите ни за управлението на такъв самолет“, каза още той. \r\nРосица АНГЕЛОВА", "date": "2019.01.19", "title": "Велизар Шаламанов: България би трябвало да ратифицира договора за F-16 преди лятната ваканция"}
{"url": "http://www.focus-news.net/news/2019/01/19/2613923/yuriy-aslanov-sotsiolog-prezidentat-rumen-radev-e-mnogo-po-uspeshen-ot-predshestvenitsite-si.html", "text": "Президентът Румен Радев е много по-успешен от предшествениците си. Това каза за обзорното предаване „Метроном“ на  Радио „Фокус“  социологът и управител на социологическа агенция АФИС Юрий Асланов по повод навършването на две години от полагането на клетва на президента пред НС. Според него той е защитил по-голямата част о предизборните си обещания. \r\n„Зад заклинанието „президент на всички българи“ стои изискване към това президентът да е политически кастрат, а това не може да бъде. Той е бил кандидат на една от партиите и по някакъв начин е влязъл в президентската институция в резултат на политическите си убеждения, изразявани от част от политическият спектър. Дали Радев е президент на всички българи може да се съди по доверието към него, което остава високо“, каза той. Юрий Асланов  уточни, че някои предшественици на Радев  все още го водят по брой върнати законопроекти, така че все още е рано да се каже, че той е президентът, който е оспорил най-много закони. \r\nРосица АНГЕЛОВА", "date": "2019.01.19", "title": "Юрий Асланов, социолог: Президентът Румен Радев е много по-успешен от предшествениците си"}
{"url": "http://www.focus-news.net/news/2019/01/19/2613922/georgi-parvanov-abv-tryabva-da-zadelim-2-3-mlrd-za-energetikata-kakto-gi-zadelihme-za-novite-samoleti.html", "text": "Енергетиката е високо технологичният ни отрасъл. От него трябва да започнем. Да заделим и там 2-3 милиарда, както ги заделихме за новите самолети. Това каза основателят на АБВ и президент на Р България в периода 2002-2012 година Георги Първанов на Международен енергиен форум „Енергетика, икономика, сигурност - актуални измерения“, предаде репортер на  Агенция „Фокус“ . „Идват евроизбори, много ми се иска по-малко да дебатираме по Истанбулската конвенция“, коментира той. „Не мисля, че това е парлив проблем за българското общество, да се хванем с реалните проблеми“, посочи Георги Първанов. По думите му демографската катастрофа е проблемът на проблемите. „Проблемът няма да се реши с изкуствени мерки, каквито и тези дни чувам от процедурната опозиция. Трябва реално и дълбоко да се влезе в икономиката, да се влезе в енергетиката“, заяви Първанов. \r\nБиляна ИВАНОВА", "date": "2019.01.19", "title": "Георги Първанов, АБВ: Трябва да заделим 2-3 млрд. за енергетиката, както ги заделихме за новите самолети"}
{"url": "http://www.focus-news.net/news/2019/01/19/2613924/api-vazstanoveno-e-dvizhenieto-pri-km-78-v-posoka-varna-na-am-hemus-pri-patna-vrazka-prelog.html", "text": "Възстановено е движението при км 78 в посока Варна на АМ \"Хемус\" при пътна връзка \"Прелог\". Това съобщиха от пресцентъра на  Агенция \"Пътна инфраструктура\" .", "date": "2019.01.19", "title": "АПИ: Възстановено е движението при км 78 в посока Варна на АМ \"Хемус\" при пътна връзка \"Прелог\""}
{"url": "http://www.focus-news.net/news/2019/01/19/2613912/nova-makedoniya-makedoniya-zashto-bosna-i-hertsegovina-ne-mozhe-da-stane-chlen-na-nato.html", "text": "Защо Босна и Херцеговина не може да стане член на НАТО, анализира македонския вестник  „Нова Македония“ .  \r\nАко САЩ сериозно се застъпват за подкрепата на членството на Босна и Херцеговина в НАТО, те трябва да осъзнаят провала на Дейтънското мирно споразумение и вече не стоят зад него като система на управление в Босна. Споразумението  може да е сложило край на гражданската война в Босна през 1995 г., но е станало синоним на стагнация, разочарование, отчаяние, лошо управление и слаби институции. Това не само предотвратява съвместните американско-босненски стремежи за членство в НАТО, но и в пълна степен предизвиква застоя в Босна, легитимирайки етническите разделения (и напрежение) между босненци, хървати и сърби, които оставиха Босна, разделена и я превърнаха в терен за геополитическите цели на Русия, пише в статията. \r\nПоследните президентски избори, проведени през октомври, спечелени от сръбски националист, който категорично се противопоставя на Запада и НАТО, са доказателство за това и в същото време са стимул за Вашингтон да се активира отново в Босна. НАТО официално я покани, след като страната се съгласи да приложи Плана за действие за членство на 5 декември 2018 г. Това се случва в периода преди срещата на НАТО в Брюксел през юли, на която НАТО заяви, че \"демократичните ценности, върховенството на закона, вътрешните реформи и добросъседските отношения (в Босна) са от ключово значение за регионалното сътрудничество и за евроатлантическите интеграционни процеси\" . Тази позиция беше изразена от вицепрезидента Майк Пенс и американския посланик в Босна Ерик Джордж Нелсън. Заместник-държавният секретар на САЩ Джон Съливан наскоро заяви, че позицията на САЩ е ясна след среща с членове на тристранното председателство на Босна, като той заяви, че \"позицията на САЩ е най-силната досега и подкрепя решението на правителството да се присъедини към НАТО. Правителството на САЩ винаги ще реагира силно на всякакви заплахи за стабилността (на Босна)“. \r\nСъщността на проблема се крие в Анекс 4 от Споразумението, който е в основата на конституцията на Босна и законово гарантира в много отношения етнически разделения между воюващите страни в гражданската война. С него Босна е разделена на две федерални единици, една, доминирана от сърбите и друга от босненци и хървати. В допълнение, Босна е определена  като държава с три съставни народа (босненци, хървати и сърби), но също така и на всички граждани. Държавата има тристранно председателство, като всяка конституционна нация има свой президент, които се редуват на ротационен признак. Също така, всички босненски кантони трябва да изберат най-малко един член от всеки съставен народ за техен представител, независимо от етническата принадлежност на кантона. Това етническо разделение присъства в цялата босненска политическа система, поради което етническата принадлежност на индивида е по-важна от националната идентичност и също така предотвратява формирането на  национална идентичност и поставя етническата идентичност над всички други въпроси, които остават с второстепенно значение. \r\nИзбирането на двама изявени националисти, от които единият е твърдо проруски и антинатовски настроен – Милорад Додик е резултат от тази политика, но и пречка за формирането на единна национална цел и превръщането на евроатлантическата интеграция в такава цел е практически невъзможно.  Юлиян Марков", "date": "2019.01.19", "title": "„Нова Македония“ (Македония): Защо Босна и Херцеговина не може да стане член на НАТО"}
{"url": "http://www.focus-news.net/news/2019/01/19/2613925/afp-ne-e-postignat-probiv-v-targovskite-razgovori-mezhdu-sasht-i-kitay.html", "text": "Икономическият съветник на Белия дом Лари Кудлоу отхвърли информациите за пробив в търговските преговори между САЩ и Китай, но отбеляза, че е постигнат напредък, предава  AFP . \r\n\"Постигнахме известен напредък с Китай по време на срещата в Пекин,\" каза Лари Кудлоу, директор на Националния икономически съвет, като добави: \"Нищо не е договорено черно на бяло, няма договори.\" \r\n\"Последните новинарски съобщения за предстоящо споразумение са неточни\", каза той. \r\nАгенция Bloomberg съобщи по-рано в петък, че Пекин е предложил да ограничи нарастването на търговския си излишък със САЩ в рамките на пет години. \r\nПо-рано този месец САЩ изпратиха делегация, водена от заместник търговския представител Джефри Гериш, в Пекин, където проведоха разговори с китайското външно министерство, за да търсят начини за прекратяване на търговската война между двете страни .  Юлиян Марков", "date": "2019.01.19", "title": "AFP: Не е постигнат пробив в търговските разговори между САЩ и Китай"}
{"url": "http://www.focus-news.net/news/2019/01/19/2613928/d-r-lilyana-nestorova-lekar-inkubatsionniyat-period-pri-trihinelozata-e-ot-10-do-30-dni.html", "text": "Инкубационният период при трихинелозата е от 10 до 30 дни. Това каза за  Радио „Фокус“ – Пирин  д-р Лиляна Несторова, специалист по инфекциозни болести и вътрешни болести. Тя посочи, че понякога може да бъде по-кратък или по-дълъг. „Трихинелите загиват за секунди при термична обработка над 70 градуса, а при минус 20 градуса се унищожават за 20 дни, а при осоляване и консервиране на месото, когато е инфектирано те загиват отново за няколко седмици“, посочи специалистът. Д-р Лиляна Несторова каза още, че първите симптоми на заболяването са отпадналост, безапетитие и гадене, които симптоми с нищо не показват за развитие на трихинелоза. „В последствие се появява оток на клепачите и конюнктивитите и това се смята за сигурен белег за развитие и наличие на заболяването“, коментира лекарят. Тя допълни, че понякога отокът обхваща цялата глава, шията и горните крайници. „Вторият белег са мускулните болки, които насочват към диагнозата трихинелоза. Те се появяват при дълбоко дишане, кашляне, дъвчене, хранене както и в очните и шийните мускули“, добави д-р Лиляна Несторова. Тя заяви, че заедно с болките се появява и повишаване на температура, което е третият признак за наличието на заболяването. „Три дни след проява на симптомите се наблюдава повишение на температурата до максимални стойности около 39 градуса. При по-леките форми заболяването може да протече и без температура“, съобщи медикът. По думите й четвъртият белег на заболеваемост е появата на кожни обриви. \r\nДенис НИКИФОРОВ", "date": "2019.01.19", "title": "Д-р Лиляна Несторова, лекар: Инкубационният период при трихинелозата е от 10 до 30 дни"}
{"url": "http://www.focus-news.net/news/2019/01/19/2613930/vitseprezidentat-iliyana-yotova-evrosigurnostta-i-migratsiyata-sa-nay-golemiyat-proval-na-dosegashniya-mandat-na-evropeyskite-institutsii.html", "text": "Евросигурността и миграцията са най-големият провал на досегашният мандат на европейските институции. Това каза вицепрезидентът Илияна Йотова в предаването „Седмицата“ по  Дарик радио . По думите ѝ относно предстоящите евроизбори, най-вероятно няма да има дебат, но най-голямата тема ще бъде за евросигурността и миграцията. „Тези теми са големия провал на този мандат на европейските институции, защото няма никаква политика. Това, което се опитаха да направят беше погрешно и това беше ясно от самото начало“, подчерта още тя, като заяви, че единственият коз на европейските институции е бил, че ще бъде постигнато споразумение с Турция за миграцията, но по думите й това е само временно решение и не може да бъде дългосрочна политика. „Разбира се, сред темите ще бъдат и тероризъм и социална несигурност, но след 2008 година това е окото на бурята и пика на финансовата и икономическата криза в света и в Европа. Ние 10 години живеем под сянката на тази криза и има определени икономически показатели, които вървят нагоре, особено за някои страни. Така или иначе, Европа не е дала своя политически отговор на този криза и аз очаквам, че с гласуването за европейския парламент, част от този отговор ще се получи“, каза още тя, като посочи, че ще има затруднения и за т. нар. автентични партии, за да убедят европейските граждани, че са си свършили работата.  \r\nПо думите ѝ най-голямата грешка за тези 10 години, която води до големия срив на доверието в европейските институции и в партиите и политическата система е фактът, че Европа е заложила само на рестриктивни мерки. „Това са: да направи бедните още по-бедни и да направи мизерията още по-голяма и да затвърди силата на големите корпорации, които дадоха мило и драго, за да оцелеят в тази криза без да мислят за гражданите. И когато не можеш да намериш нито политическите, нито икономическите отговори на всички тези въпроси и да предложиш как да се развиваш от тук нататък, е добре да си говорим за хибридни войни“, подчерта Йотова.  \r\nТя посочи още, че вторият мандат на европейският политик Жозе Мануел Дурао Барозо и колегиума на европейската комисия са с изключително нисък капацитет. Тя подчерта още, че чака да бъдат качени за обществено обсъждане текстовете за промените в Закон за българското гражданство, но вероятно още не е готова работната група.", "date": "2019.01.19", "title": "Вицепрезидентът Илияна Йотова: Евросигурността и миграцията са най-големият провал на досегашния мандат на европейските институции"}
{"url": "http://www.focus-news.net/news/2019/01/19/2613931/pregled-na-mezhdunarodnite-novini-do-13-chasa-agentsiya-fokus.html", "text": "Властите евакуираха жителите в района на взривения тръбопровод в мексиканския щат Идалго, съобщиха от компанията Pemex, предава  РИА Новости . \r\nПо последни данни на губернатора на щата Омар Фаяд, на мястото на взрива за загинали 20 души, а над 60 са ранени. Тези гора са събирали гориво от големия тръбопровод Тукспан-Тула. \r\nКметът на Мексико Сити Клаудия Шейнбаум съобщи в своя микроблог в Twitter, че четири медицински хеликоптера се изпращат на мястото на трагедията от града.  \r\nПрезидентът на Мексико Андрес Мануел Лопес Обрадор, който преди това обяви истинска война на похитителите, заяви, че властите ще помогнат на жертвите. \r\n*** Турското външно министерство възобнови отново в петък въпроса за \"турско малцинство\" в Тракия, североизточна Гърция и призова Атина да спазва правата му, пише електронното издание на гръцкия вестник  Kathimerini . \r\nГоворителят на турското външно министерство Хами Аксой също така  призова Атина да екстрадира турските граждани в Гърция, свързани с движението на Фетулах Гюлен, за когото Анкара твърди, че е организирал неуспешния опит за преврат в Турция през 2016 г. \r\nМеждувременно гръцките източници от Министерство на отбраната съобщиха, че турски военни  самолети са нарушили гръцкото въздушно пространство три пъти в петък. \r\nТурските самолети бяха прихванати от Гръцките ВВС в съответствие с международното право, пише изданието. \r\n*** Американският президент Доналд Тръмп няма планове да обяви извънредно положение в страната поради частичното спиране на дейността на федералното правителство поради разногласия с Конгреса за изграждането на стена на границата с Мексико, съобщи  CNN , позовавайки се на собствени източници. \r\nТръмп заяви по-рано, че в събота ще направи специално обръщение  от Белия дом за бюджетната криза. Много местни коментатори веднага предположиха, че президентът възнамерява да обяви извънредно положение в страната, за да използва бюджетните средства на Пентагона за изграждане на стената, но, както съобщава CNN, той все още няма подобни планове. \r\nСпоред източниците на телевизионната компания, по време на речта си Тръмп възнамерява да се обърне към демократите с предложение, насочено към прекратяване на сегашната бюджетна криза и възстановяване на работата на правителството. Не са известни  подробностите на предложението, обаче, както отбелязва телевизионният канал, президентът възнамерява да направи някои отстъпки, за да принуди демократите да продължат преговорите, които са в застой. \r\nВ същото време американският лидер не възнамерява да се откаже от плановете за изграждане на стена на границата с Мексико и затова, според източници на CNN в Белия дом, не се очаква напредък в преговорите с демократите. В същото време, съобщава каналът, дискусиите в администрацията за възможността за въвеждане на извънредно положение продължават, но Тръмп не възнамерява да обяви подобна стъпка по време на речта си в събота в 15:00 часа местно време (22:00 часа българско време). \r\n*** Стотици латиноамериканци влязоха в Мексико незаконно, след като последният мигрантски караван, който се опитва да стигне до Съединените щати, пресече границата между Мексико и Гватемала в петък, предава  AFP .  \r\nМигрантите не желаят да чакат пет дни за хуманитарните визи, които Мексико им предлага, и използват салове, за да пресекат реката Сучиате, която разделя двете страни или се промъкват през охранявания граничен мост през нощта, съобщи кореспондент на агенцията. \r\nДвижението на кервана предизвика нова буря в социалната мрежа от президента на САЩ Доналд Тръмп, който призова Мексико да спира такива кервани, като написа: \"Още един голям керван се отправя към нас. Много трудно е да ги спрем без стена!\" \r\nПоследният керван е по-малък от този, който достигна до седем хиляди мигранти в края на миналата година, когато Тръмп говори за \"нахлуването\" от \"закоравели престъпници\" и изпрати хиляди войници на американско-мексиканската граница. \r\n*** В района на Манбидж са заснети кадри на независими, както и на „общи патрули” на Русия с Отрядите за народна самозащита (ОНС) на сирийските кюрди, предаде  Анадолската агенция (АА) .  \r\nАгенцията се позовава на „достоверни източници”, според които на някои места в Манбидж руската армия патрулира самостоятелно, но на други действа заедно с ОНС, които са сформирали т.нар.  „Военен Меджлис в Ал Баб”. На снимките се вижда как бронирани военни машини с руски знамена патрулират в покрайнините на община Арима в югозападните части на околия Манбидж. Успоредно с това руската армия извършва „съвместни патрулни дейности” с представители на ОНС, използващи името „Военен Меджлис в Ал Баб”.  \r\nВъпросният „Военен Меджлис в Ал Баб” е създаден непосредствено преди първата военна операция на Турция в Сирия „Щитът на Ефрат” през 2017-та, с цел да освободи Ал Баб от ДАЕШ и да заеме нейното място, посочва още АА. \r\n*** Правоохранителните органи в Париж се подготвят за нова вълна от протести, значителни сили са разположени в централните части на града, предава  TACC .  \r\nСпоред кадрите, които телевизионните канали излъчват на живо, бронираните автомобили на жандармерията се намират в центъра - на площад Шарл де Гол, но автомобилният трафик все още не е нарушен. \r\nЗагражденията в централната част на града засягат и райони в близост до Елисейския дворец, парламента и двореца Матиньон. Има барикади и  на моста, водещ към площад Конкорд, както и на моста Александър III, разположен в седми район. Там се очаква да се проведе митинг в подкрепа на пострадалите по време на минали протести. \r\nСъбирането на \"жълти жилетки\" пред Дома на инвалидите, според информацията на тематичната страница в социалната мрежа „Фейсбук“, е насрочено в 11:00 местно време (12 часа българско време), но първите участници започнаха да се появяват там час по-рано. \r\nМеждувременно в други градове на страната участниците в движението също започват да се събират по улиците, въпреки че все още няма точна информация за техния брой.  \r\nПо-рано беше съобщено, че общо 80 хиляди служители на реда ще бъдат мобилизирани в събота във Франция, за да се гарантира безопасността по улиците на страната. От тях 5 000 души трябва да осигуряват реда в Париж. \r\n*** Икономическият съветник на Белия дом Лари Кудлоу отхвърли информациите за пробив в търговските преговори между САЩ и Китай, но отбеляза, че е постигнат напредък, предава  AFP . \r\n\"Постигнахме известен напредък с Китай по време на срещата в Пекин,\" каза Лари Кудлоу, директор на Националния икономически съвет, като добави: \"Нищо не е договорено черно на бяло, няма договори.\" \r\n\"Последните новинарски съобщения за предстоящо споразумение са неточни\", каза той. \r\nАгенция Bloomberg съобщи по-рано в петък, че Пекин е предложил да ограничи нарастването на търговския си излишък със САЩ в рамките на пет години. \r\nПо-рано този месец САЩ изпратиха делегация, водена от заместник търговския представител Джефри Гериш, в Пекин, където проведоха разговори с китайското външно министерство, за да търсят начини за прекратяване на търговската война между двете страни . \r\n***", "date": "2019.01.19", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/01/19/2613932/yuriy-aslanov-sotsiolog-opovestyavaneto-na-mezhdinnite-rezultati-ot-sotsiologicheskite-danni-v-izborniya-den-ne-mogat-da-obarnat-rezultata.html", "text": "Оповестяването на междинните резултати от социологическите данни в изборния ден не могат да обърнат резултата. Това каза за обзорното предаване „Метроном“ на  Радио „Фокус“  социологът и управител на социологическа агенция АФИС Юрий Асланов относно идеята на ГЕРБ за  отпадане на забраната за огласяване на социологически данни в изборния ден. „В повечето европейски държави това не е разрешено. Този дебат трябва да се води по продължително и законодателните решения да не се взимат така бързо, защото могат да увеличат и без това високото недоверие към изборния процес у нас. Дали може да обърне вота е сложен въпрос. Публикациите влияят на вота, но влиянието им е преувеличено. Чак да обърне резултатът такава публикация не може“, каза социологът. Според Юрий Асланов около 90 % от избирателите, които ще идат до урните са взели своето решение преди изборния ден. Колкото до така наречените “мъртви души“ , според него те са около 2,5 милиона и имат отношение само при провеждането на референдуми и първият тур на президентските избори.  \r\nРосица АНГЕЛОВА", "date": "2019.01.19", "title": "Юрий Асланов, социолог:  Оповестяването на междинните резултати от социологическите данни в изборния ден не могат да обърнат резултата"}
{"url": "http://www.focus-news.net/news/2019/01/19/2613917/tass-politsiyata-v-parizh-se-podgotvya-za-poredniya-protest-na-zhaltite-zhiletki.html", "text": "Правоохранителните органи в Париж се подготвят за нова вълна от протести, значителни сили са разположени в централните части на града, предава  TACC .  \r\nСпоред кадрите, които телевизионните канали излъчват на живо, бронираните автомобили на жандармерията се намират в центъра - на площад Шарл де Гол, но автомобилният трафик все още не е нарушен. \r\nЗагражденията в централната част на града засягат и райони в близост до Елисейския дворец, парламента и двореца Матиньон. Има барикади и  на моста, водещ към площад Конкорд, както и на моста Александър III, разположен в седми район. Там се очаква да се проведе митинг в подкрепа на пострадалите по време на минали протести. \r\nСъбирането на \"жълти жилетки\" пред Дома на инвалидите, според информацията на тематичната страница в социалната мрежа „Фейсбук“, е насрочено в 11:00 местно време (12 часа българско време), но първите участници започнаха да се появяват там час по-рано. \r\nМеждувременно в други градове на страната участниците в движението също започват да се събират по улиците, въпреки че все още няма точна информация за техния брой.  \r\nПо-рано беше съобщено, че общо 80 хиляди служители на реда ще бъдат мобилизирани в събота във Франция, за да се гарантира безопасността по улиците на страната. От тях 5 000 души трябва да осигуряват реда в Париж.  Юлиян Марков", "date": "2019.01.19", "title": "ТАСС: Полицията в Париж се подготвя за поредния протест на „жълтите жилетки“"}
{"url": "http://www.focus-news.net/news/2019/01/19/2613927/vitseprezidentat-iliyana-yotova-pozitsiyata-na-balgariya-kam-makedoniya-tryabva-da-bade-dostatachno-kategorichna-i-tvarda.html", "text": "Позицията на България към Македония трябва да бъде категорична и твърда. Това каза вицепрезидентът Илияна Йотова в предаването „Седмицата“ по  Дарик радио . По думите ѝ относно становището на президента Румен Радев, че Северна Македония е против интересите на България и българските управляващи е трябвало да се включат в преговорите заедно с Гърция и да не бъде допускано така да се казва, защото в него се включва и българска територия, тя заяви, че споделя неговите опасения за рискове в тази посока. Според нея споразумението трябва да има колкото се може по-скоро анекс, в който да се определят решенията и постановките по определени спорни въпроси, за да няма съмнения за териториалните претенции и населението на хората.  \r\n„Никак не е трудно точно сега, в този момент, анексът да бъде подписан, още повече, има вече и решение на парламента в Македония. Както виждате дори и гръцкият премиер Алексис Ципръс оцеля по тази тема, дори и само с един глас, за това средата е благоприятна сега да се направи такъв документ. Моите уважения към хората, които работят в тази комисия, със своите македонски колеги по изясняването на спорните исторически моменти, но аз до този момент не съм разбрала да има някакъв конкретен резултат“, подчерта Йотова, като допълни, че според нея много затворено работи тази комисия и за това не очаква резултатите да бъдат сериозни.  \r\n„Не могат да се предявяват каквито и да било претенции в определени рискови посоки. Точно това е смисълът на този анекс - политическото решение. Аз смятам, че точно в този момент, позициите, които има Македония и пътят, който трябва да извърви към евроструктурите или НАТО, е една благоприятна среда, в която може да се говори по този въпрос“, каза вицепрезидентът, като подчерта, че позицията на България трябва да бъде достатъчно категорична и твърда, въпреки, че в момента според нея не е такава. „Някак си затихна тази тема и е добре, че празнуваме заедно общи празници, но не е добре, че на другия ден отново се присвояват исторически събития, както намерят за добре. Именно за това казвам, че е по-добре да има документ и когато стане дума за дискусия или се поставят под съмнения факти или има претенции, това ще е доказателството, което Македония ще е подписала“, посочи Йотова.  \r\n„Няма да коментирам президента и избора на самолет, защото виждам как все повече хора в последните дни започнаха да разбират от самолети и особено от изтребители. Не искам да съм да бъда в това мнозинство. Това, което ме интересува е сделката да бъде изключително прозрачна. Парламентът даде мандат за преговори и от тук на натъка, те трябва да бъдат пред всички нас, за да се вижда какви ангажименти се поемат“, подчерта също тя.", "date": "2019.01.19", "title": "Вицепрезидентът Илияна Йотова: Позицията на България към Македония трябва да бъде достатъчно категорична и твърда"}
{"url": "http://www.focus-news.net/news/2019/01/19/2613920/ministar-petya-avramova-sledvashtata-sedmitsa-tryabva-da-se-vzeme-reshenie-koy-shte-e-noviyat-predsedatel-na-agentsiya-patna-infrastruktura.html", "text": "Следващата седмица трябва да се вземе решение кой ще е новият председател на Агенция „Пътна инфраструктура“. Това каза министърът на регионалното развитие и благоустройството Петя Аврамова в предаването „Седмицата“ по  Дарик радио . „Обмисляме различни варианти и търсим най-доброто решение. Нямаме време, трябва да реагираме бързо. Следващата седмица трябва да се вземе решение, защото това е в интерес на АПИ“, коментира Аврамова. \r\nПо отношение на винетките, тя обясни, че няма законов механизъм, по който да се отмени глобяването. „Всички трябва да имат закупени електронни винетки и всички трябва да бъдат редовни при използването на републиканската пътна мрежа. 2019 г. е годината, в която въвеждаме електронната система за платена пътна такса. Понеже 2018 г. са продавани хартиени винетки, които имат срок и 2019 г., системата ще работи на смесен режим. Тоест, ако имате винетен хартиен стикер и ви спрат контролните органи, вие няма да бъдете глобен. Системата  ще заработи в идеалния си вид през 2020 г. Снимането и правоприлагането за липса на винетка ще бъде от контролните автомобили на пътя. През 2019 г. няма да има електронно правоприлагане“, каза още Петя Аврамова.", "date": "2019.01.19", "title": "Министър Петя Аврамова: Следващата седмица трябва да се вземе решение кой ще е новият председател на Агенция „Пътна инфраструктура“"}
{"url": "http://www.focus-news.net/news/2019/01/19/2613933/vitseprezidentat-iliyana-yotova-problemite-s-balgarskoto-grazhdanstvo-mogat-da-se-izbegnat-ako-ne-se-iziskvat-dokumenti-za-proizhod-zashtoto-tova-vsashtnost-e-kutiyata-na-pandora.html", "text": "Проблемите с българското гражданство могат да се избегнат, ако не се изискват документи за произход, защото това, всъщност е кутията на Пандора. Това каза вицепрезидентът Илияна Йотова в предаването „Седмицата“ по  Дарик радио . „Българското законодателство е изключително либерално, не познавам друго законодателство, поне не и в Европа, което да създава толкова много възможности и да липса на какъвто и да било контрол от страна на България. Прословутата агенция на българите в чужбина, не съществува в закона за българите в чужбина. Там са записани от няколко години ясно и категорично механизмите за действие на Национален съвет за българите в чужбина, с участие на нашите сънародници зад граница, но това не е станало“, заяви вицепрезидентът, като подчерта, че не е убедена дали само със създаването на Министерство за българите в чужбина и превръщането на агенцията в министерство ще реши проблемите по този въпрос.  \r\n„Страхувам се само да не създадем една нова администрация, която да бъде с много малък коефициент на полезност. За мен по-важно е да накараме представители на нашите общности навън, да участват в реалната политика в България“, заяви още тя, като подчерта, че подкрепя идеята за национален съвет.  \r\n„Няма нищо лошо и вицепрезидентът да се срещне с този, който иска да има българско гражданство, защото при мен всичко идва само документално и аз нямам възможност дори за контрол на тези документи. Всичко, което идва от Съвета по правосъдие, трябва да се взима едно към едно“, допълни още тя, като подчерта, че хората, които искат да получат българско гражданство, трябва да имат норми на уседналост, да знаят езика и химна на България.  \r\nПо думите ѝ относно средствата изразходвани за празника на Пловдив за европейска столица на културата, няма представа как са изразходвани, но е разочарована. „Европейската комисия има един сериозен финансов ангажимент към тези столици, когато те се изберат, но от тук нататък ще трябват проверки на тези средства. Аз умишлено бях долу сред хората и слушах, това, което говореха. Те са разочаровани. Аз не разбрах замисъла на това, което видях“, подчерта вицепрезидентът Илияна Йотова.", "date": "2019.01.19", "title": "Вицепрезидентът Илияна Йотова: Проблемите с българското гражданство могат да се избегнат, ако не се изискват документи за произход, защото това, всъщност е кутията на Пандора"}
{"url": "http://www.focus-news.net/news/2019/01/19/2613926/elitsa-petkova-it-spetsialist-vav-velikobritaniya-ne-ochakvam-uslozhneniya-za-balgarite-v-stranata-poradi-brekzit-i-ne-smyatam-da-se-vrashtam-v-balgariya.html", "text": "Не очаквам усложнения за българите в страната поради Брекзит и не смятам да се връщам в България. Това каза в интервю за  Радио „Фокус“ – Варна  IT специалистът в сферата на строителните дейности Елица Петкова. Тя завършва образованието си във Великобритания, и оттогава работи и живее в страната. Според нея строителната индустрия със сигурност ще бъде повлияна от събитията на Острова, но самата тя ще може да продължи работата си след Брекзит. „Работя във фирма, която се занимава с предоставянето на услуги за строителния сектор. Като цяло нямам досег директно със строителството, но всеки ден в офиса чувам разни неща. Все пак строителството е една от сферите, които много биха се променили в зависимост от това, какво точно ще се случи с Брекзит. За мен на индивидуално ниво, не мисля че ще има особена разлика, тъй като съм тук от 5 години – работя, изучих се, плащам си данъците. Свикнала съм тук и не би следвало да има някаква особена промяна“, каза Елица Петкова. По думите й хората, които пребивават в Англия от дълги години, донякъде са облагодетелствани. Според нея системата там е направена с идеята да улесни гражданите, които посещават държавните институции и много голяма част от документите се попълват онлайн. Единственият проблем идва при възрастните, които може би изпитват трудност да навигират процедурите в Интернет пространството. Информацията, която получават българите на Острова е най-вече от държавните уеб сайтове и от уста на уста, каза Елица Петкова. Според нея въпреки масовото недоволство на англичаните, процесите по напускането на Великобритания от Европейския съюз вече са започнали и най-вероятно не могат да бъдат предотвратени. Тя се надява на достигането на финално решение по сделката за Брекзит, тъй като в момента ситуацията се променя ежедневно и създава несигурност в англичаните. \r\nБояна АТАНАСОВА", "date": "2019.01.19", "title": "Елица Петкова, IT специалист във Великобритания: Не очаквам усложнения за българите в страната поради Брекзит и не смятам да се връщам в България"}
{"url": "http://www.focus-news.net/news/2019/01/19/2613935/radostina-gerganova-priyateli-na-zhivotnite-vt-populatsiyata-na-bezdomni-kucheta-i-kotki-vav-veliko-tarnovo-se-uvelichava-progresivno.html", "text": "Популацията на бездомни кучета и котки във Велико Търново се увеличава прогресивно. Това каза за  Радио „Фокус“ – Велико Търново  Радостина Герганова от Фондация „Приятели на животните ВТ“. Тя допълни, че към момента няма точна статистика какъв е техният брой, но те се увеличат драстично и то не само през пролетта и есента. По думите и проблемът идва основното от изхвърлянето на домашни животни или на тяхното поколение, което е целогодишен процес. „През януари имахме два сигнала за изхвърлени домашни кучета. Единият беше за пет, а другия – за шест кученца. Те бяха намерени в кашончета, прилежно поставени край пътя. Статистика трудно се води, тъй като има постоянно текучество на бездомни животни. Нашето наблюдение е, че в последно време основното количество бездомни кучета в града са такива, които са изхвърлени от хора от околните села“, посочи Герганова. Тя допълни, че популацията на бездомни котки в града също е голяма, тъй като за тях не се предлага безплатна кастрация. Кучетата се кастрират без пари в общински приют в село Шемшево, но по думите и малко хора се възползват от това. „Искам да призова хората, особено тези по селата, които имат кучета, но нямат финансовата възможност да си позволят кастрация, да отидат в приюта. Там кучето им ще бъде обезпаразитено, прегледно и кастрирано. Това е напълно безплатно. Нека се възползват от тази услуга. Трябва само да го закарат до приюта и после да си го вземат“, допълни Герганова. Тя припомни, че за кастрирано куче не се плаща данък. \r\nНадежда КРЪСТЕВА", "date": "2019.01.19", "title": "Радостина Герганова, „Приятели на животните ВТ“: Популацията на бездомни кучета и котки във Велико Търново се увеличава прогресивно"}
{"url": "http://www.focus-news.net/news/2019/01/19/2613939/antoaneta-bares-2018-g-e-nay-silnata-godina-na-natsionalna-kompaniya-industrialni-zoni-do-momenta-otvorihme-nad-3000-rabotni-mesta.html", "text": "2018 г. е най-силната година на компанията до момента, като над 820 млн. лв. и над 3000 работни места са отворени в индустриалните зони, управлявани от „Национална компания индустриални зони“. Това каза изпълнителният директор на „Национална компания индустриални зони“ Антоанета Барес в предаването „Седмицата“ по  Дарик радио . „Действат Русе, Видин, Свиленград, Бургас, Кърджали, Телиш. Миналата година разширихме семейството си със зоната ни в Стара Загора. Най-добре върви Божурище. Там има над 30 големи компании. Следващата ни по сила зона е тази в Бургас. В момента там работим по разширение на терените. Работим с всякакви инвеститори. Нашите български компании, за да могат да растат и да се развиват, имат нужда се ситуират някъде. Към момента бизнесът на автомобилни части е най-сериозен. Почти всяка кола пътува с части, произведени в България“, коментира Барес.  \r\nПо думите ѝ на 6 февруари под егидата на Министерството на икономика ще се състои кръгла маса с университетите в България, специализираните средни и професионални училища и инвеститорите от зоните на компанията. „Ние подпомагаме бизнеса да намира своите кадри, да може пряко да общува с университетите и училищата. В същото време подпомагаме и университетите и професионалните училища да намират стажове за своите студенти, да работят в тясна връзка с бизнеса. Да адаптират програмите си така, че те да отговарят на изискванията на бизнеса и на търсенето им“, посочи тя. Попитана какво отблъсква чуждестранните инвеститори от бизнеса в България, тя отговори, че едно от нещата е мудността на някои процедури.", "date": "2019.01.19", "title": "Антоанета Барес: 2018 г. е най-силната година на „Национална компания индустриални зони“ до момента, отворихме над 3000 работни места"}
{"url": "http://www.focus-news.net/news/2019/01/19/2613937/gd-granichna-politsiya-intenziven-e-trafikat-na-kontrolno-propuskatelen-punkt-kapitan-andreevo-na-izhod-ot-stranata.html", "text": "Интензивен е трафикът на контролно-пропускателен пункт „Капитан Андреево“ на изход от страната. Това съобщиха от пресцентъра на  Главна дирекция „Гранична полиция“ . Информацията за трафика на българските гранични контролно-пропускателни пунктове е към 13:00 часа. На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2019.01.19", "title": "ГД „Гранична полиция“: Интензивен е трафикът на контролно-пропускателен пункт „Капитан Андреево“ на изход от страната"}
{"url": "http://www.focus-news.net/news/2019/01/19/2613940/d-r-yovan-daskalov-bolnitsa-sv-sofiya-za-izminalata-godina-imame-2-487-bebeta-koeto-e-s-50-po-malko-v-sravnenie-s-predishni-godini.html", "text": "За изминалата година в ПСАГБАЛ „Света София“  са се родили  2 487 бебета, което е с  50 по-малко в сравнение с предишни години. Това каза в интервю за обзорното предаване „Метроном“ на  Радио „Фокус“  д-р Йован Даскалов, управител на медицински център ПСАГБАЛ „Света София“ по повод предстоящият ден на родилната помощ. По думите му българските жени все по-често поставят кариерата и красотата преди децата. По повод нарасналия брой на ражданията със секцио, д-р Даскалов обясни,  че в повечето случаи жените сами избират цезаровото сечение, защото свързват естественото раждане с болка, но не си дават сметка какви рискове има при оперативното раждане. Д-р Даскалов коментира и отказът на много майки да кърмят децата си. „Жената пази фигурата си. Освен това българката бърза да излезе на работа  и по този начин съкращава ангажимента си към храненето на бебето. Все повече са пациентките, които спират кърмата си тенденциозно с медикаменти. Причините за това в повечето случаи не са свързани с медицината“, обясни той. Д-р Йован Даскалов  каза още, че раждането на първо дете на 37 годишна възраст в днешно време се възприема за нормално. По думите му българската медицина остава на високо ниво спрямо европейската.  \r\nРосица АНГЕЛОВА", "date": "2019.01.19", "title": "Д-р Йован Даскалов, болница „Св. София“: За изминалата година имаме 2 487 бебета, което е с  50 по-малко в сравнение с предишни години"}
{"url": "http://www.focus-news.net/news/2019/01/19/2613936/shumen-zhiteli-na-kv-makak-i-matnitsa-protestiraha-sreshtu-iziskvaneto-za-vinetka-po-dvete-otsechki-do-grada.html", "text": "Жители на кв. \"Макак\" и \"Мътница\" протестираха срещу винетки до Шумен. Те изразиха своето недоволство, събирайки се на изхода на кв.\"Макак\", каза за  Радио \"Фокус\"-Шумен  Елка Александрова, гл. специалист в квартал \"Макак\". Протестът е продължил един час. Хората са развявали трибагреници, играли са хора. По думите на Елка Александрова не се е стигнало до напрежение. Хората са заявили недоволството си от изискването за винетка по двете отсечки до Шумен. По време на протеста е имало скандирания с искане за оставка на директора на ОПУ - Шумен Димитър Ковачев. Утре жителите на двата квартала ще протестират от 12.00 до 13.00 часа на входа на квартал \"Мътница\". \r\nИвелина ИВАНОВА", "date": "2019.01.19", "title": "Шумен: Жители на кв. \"Макак\" и \"Мътница\" протестираха срещу изискването за винетка по двете отсечки до града"}
{"url": "http://www.focus-news.net/news/2019/01/19/2613942/ivaylo-kalfin-balgarskoto-pravitelstvoto-tryabva-da-predstavi-plan-za-varianta-brekzit-bez-sporazumenie.html", "text": "Българското правителството трябва да представи план за варианта - Брекзит без споразумение. Това каза за обзорното политическо предаване „Метроном“ на  Радио „Фокус“  Ивайло Калфин, бивш външен министър. По думите му това е  една от темите, по които правителството трябва да работи, тъй като е  очевидно, че не можем да стоим само зад това, което се договаря от ЕК. „Без споразумение Великобритания става трета страна и сключва за много неща двустранни споразумения. В ЕС действително трябва да има реципрочност, което не пречи българите да имат визи заедно с още три държави за САЩ.  ЕК не е могла до този момент да защити тези интереси. Така че да не изпаднем и в подобна ситуация и във Великобритания. Между другото Германия и Франция след гласуването в британския парламент веднага представиха планове и гласуваха специални закони какво да се прави при положение, че се стигне до излизане без споразумение. В България ние казваме – чакаме Комисията да ни защити. Много грешна е тази позиция“, обясни Ивайло Калфин. Той каза още, че излизането без споразумение става все по-вероятен вариант, което ще рефлектира и върху България. Най-голям ще бъде ефектът върху българските и британските граждани, взаимните инвестиции и търговските отношения при фармацевтичната индустрия, обясни бившият външен министър. \r\nРосица АНГЕЛОВА", "date": "2019.01.19", "title": "Ивайло Калфин: Българското правителството трябва да представи план за варианта - Брекзит без споразумение"}
{"url": "http://www.focus-news.net/news/2019/01/19/2613943/la-republica-italiya-toni-blear-e-ubeden-v-neobhodimostta-ot-vtori-referendum-za-brekzit.html", "text": "Единственият изход от безизходицата около Брекзит е провеждането на нов референдум във Великобритания според бившия премиер на Обединеното кралство Тони Блеър, който даде интервю за италианския вестник  La Repubblica  в събота.  \r\n„Споразумението с Европейския съюз за напускането на Великобритания, никога няма да премине през парламента, алтернативен план няма достатъчна подкрепа, а„ твърд Брекзит“е почти невъзможен, защото парламентът ще възрази. Което показва, че проблемът е в задънена улица, ”- каза политикът. Той вярва, че ако Европа не се притече на помощ в случай на промяна в позицията на Лондон, ще направи колосална грешка. \r\n\"Европа трябва да остане обединена, защото ситуацията в света се променя: Китай натрупва мощ, други ветрове духат от Америка, а трансатлантическата ос отслабва. Ако европейските страни искат да могат да защитават собствените си интереси, сега единството е по-необходимо от всякога\", каза Блеър. В същото време той призна, че някои европейски лидери скрито се надяват на напускането на Великобритания. \r\nСпоред него вторият референдум, за разлика от първия, който раздели британското общество, ще послужи на обединението на британците. \"Сега британците знаят много повече за Брекзит, а вторият референдум ще бъде последната дума\", смята бившият премиер. Той също така се опасява, че поддръжниците на какъвто и да е Брекзит застрашават съществуването на самото Обединеното кралство в сегашната му форма при положение, че в Северна Ирландия повечето от жителите са били за запазване на членството на страната в ЕС.  Юлиян Марков", "date": "2019.01.19", "title": "La Republica (Италия): Тони Блеър е убеден в необходимостта от втори референдум за Брекзит"}
{"url": "http://www.focus-news.net/news/2019/01/19/2613929/", "text": "С въоръжаването на така наречените „Отряди за народна самоотбрана“ (ОНС) в Сирия Вашингтон \"създаде кошмар за Турция\", заяви американският сенатор Линдзи Греъм по време на посещението си в турската столица в събота, предава  “Анадолската агенция“ . \r\nПодчертавайки, че ОНС са \"ясно\" свързани с ПКК, признати  като терористична група от Турция, САЩ и Европейския съюз сенатор Линдзи Греъм заяви пред репортери, че стратегията на САЩ в Сирия има потенциал да причини вреда за Турция. \r\nСенаторът от Южна Каролина подчерта важността на защитата на Турция и решаването на проблема, който САЩ „създадоха“ за Анкара, като се позовава на подкрепата на САЩ за ОНС в името на борбата с терористите от „Ислямска държава“. \r\nГреъм, член на Конгреса от 1995 г. и сенатор от 2003 г., работи в Комисията по въоръжените сили на Сената. \r\nТурция отдавна възразява срещу това, че САЩ оказват подкрепа и въоръжават  ОНС, като твърди, че използването на една терористична групировка за борба с друга няма смисъл, припомня агенцията.  Юлиян Марков", "date": "2019.01.19", "title": "Сенатор Линдзи Греъм: Въоръжаването на Отрядите за народна самоотбрана на кюрдите създаде кошмар за Турция"}
{"url": "http://www.focus-news.net/news/2019/01/19/2613938/rumen-petkov-abv-shte-si-kupuvame-samoleti-ot-zavod-koyto-ne-e-postroen-mozhe-da-tragnem-i-s-reaktorite-v-tazi-posoka.html", "text": "Ще си купуваме самолети от завод, който не е построен. Може да тръгнем и с реакторите в тази посока. Това каза на Международен енергиен форум „Енергетика, икономика, сигурност - актуални измерения“ председателят на АБВ Румен Петков, предаде репортер на  Агенция „Фокус“ . „Относно гласуването за „Северен поток 2“ - всички партии в България се кълнат, че ще се борим за пряка доставка на руски газ за България и от нас за Европа, за да избегнем оскъпяването на трасето с 300 км“, посочи той. „Как гласуват евродепутатите ни идеята за „Северен поток 2“- „против“ са групата на либералите, групата на ЕНП/ ГЕРБ плюс Светослав Малинов; от групата на ПЕС/БСП двама се въздържат, двама не участват в гласуването. Изтъкнатият ни патриот Ангел Джамбазки също гласува „против“. Николай Бареков се е приобщил към групата на тарикатите и не е взел участие в гласуването“, заяви Румен Петков. „Бих предложил да подготви анализ от либерализацията на пазара на ел-енергия“, обяви той. „Внушаваме, че либерализацията ще бъде с благотворен ефект върху ценообразуването, а реалността като че ли е обратната“, коментира лидерът на АБВ. „Да направим анализ за резултатите от очакваната диверсификация на доставките на газ“, допълни Петков. Според него трябва да се направи анализ и на инвестициите на „Булгартрансгаз“, да се види какво е развитието на всеки един от проектите. „Като партия, която 4 години организира такива дискусии, бихме могли на всеки 6 месеца подобен дебат, с анализ и оценка на всички събития“, каза още Румен Петков. \r\nБиляна ИВАНОВА", "date": "2019.01.19", "title": "Румен Петков, АБВ: Ще си купуваме самолети от завод, който не е построен - може да тръгнем и с реакторите в тази посока"}
{"url": "http://www.focus-news.net/news/2019/01/19/2613944/sport-simona-halep-otstrani-vinas-uilyams-i-e-na-osminafinal-sreshtu-serina.html", "text": "Световната №1 Симона Халеп изигра без проблеми двубоя срещу Винъс Уилямс и я победи с 6:2, 6:3 в третия кръг на Australian Open. Преди този мач американката водеше с 3:2 победи в мачовете помежду им, но статистиката показва, че румънката е спечелила последните три срещи. \r\nЗа пореден път ключът за успеха на румънката се оказа нейната защита. Халеп отрази пет от шестте точки за пробив, които предостави на Винъс, а в същото време осъществи 5 брейка от 10 възможности. \r\nНа осминафиналите миналогодишната финалистка ще играе срещу другата от сестрите Уилямс – Серина. Тук статистиката в мачовете не е положителна за водачката в ранглистата – тя е загубила 8 от десетте мача.", "date": "2019.01.19", "title": "Спорт: Симона Халеп отстрани Винъс Уилямс и е на осминафинал срещу Серина"}
{"url": "http://www.focus-news.net/news/2019/01/19/2613941/hristo-hristov-fizioterapevt-ot-varna-zalezhavaneto-i-lipsata-na-razdvizhvane-zabavya-vazstanovyavaneto-na-dadena-fraktura.html", "text": "Залежаването и липсата на раздвижване забавя възстановяването на дадена фрактура. Това каза в интервю за  Радио „Фокус“ – Варна  физиотерапевтът Христо Христов, който работи във възстановителен център в града. Според него близо 90 процента от случаите на фрактури след падане, се лекуват чрез хирургическа интервенция. Рискът, след каквото и да било операция се крие в неправилното натоварване на пострадалия крайник, обясни физиотерапевтът. Трябва да се спазва препоръката на ортопеда-хирург. В повечето случаи в днешно време, даже да не кажа 90% от тях, фрактурите се лекуват оперативно. Това може да стане със слагане на стави, плаки, зависи в коя зона е фрактурата. Вече рискът, който се крие след операцията, е например при по-голямото натоварване на крака, може да доведе до счупване на импланта“, обясни той. По думите му пациентите, които се залежават и чакат твърде дълго преди да започнат, какъвто и да било възстановителен процес, забавят възможното си подобрение. „От тази гледна точка пациентите, които не се занимават с физиотерапия, които лежат и чакат, процесът става по-бавен. Просто защото самите тъкани не се движат, не се подхранват, намалява кръвотока. Когато е изградена една по-правилна рехабилитация, един правилен комплекс, този процес се ускорява“, уточни Христо Христов. \r\nСпоред него такъв тип раздвижване може да варира от гимнастика, кинезитерапия или използването на медицинска техника, ако е наложително. \r\nБояна АТАНАСОВА", "date": "2019.01.19", "title": "Христо Христов, физиотерапевт от Варна: Залежаването и липсата на раздвижване забавя възстановяването на дадена фрактура"}
{"url": "http://www.focus-news.net/news/2019/01/19/2613947/tass-angela-merkel-shte-se-bori-za-reguliran-brekzit-do-posledniya-moment.html", "text": "Германският канцлер Ангела Меркел заяви, че регулираният Брекзит въз основа на споразумение между Лондон и ЕС остава приоритет за нея, предава  TACC . \r\nРечта на канцлера на събитието на Християндемократическия съюз в Рощок в събота бе излъчена от немски телевизионни канали. \r\n\"Ще работя до последния ден, за да гарантирам, че Брекзит ще бъде осъществен въз основа на споразумение, така че да имаме най-добрите отношения [по-късно]\", отбеляза канцлерът. \r\nСпоред нея Обединеното кралство е част от Европа, но изборът на жителите на страната, направен на референдум, трябва да се уважава.  Юлиян Марков", "date": "2019.01.19", "title": "ТАСС: Ангела Меркел ще се бори за регулиран Брекзит до последния момент"}
{"url": "http://www.focus-news.net/news/2019/01/19/2613951/prof-gencho-nachev-ot-vseki-edin-balgarin-zavisi-vazrazhdaneto-na-vremenata-na-patriotizam-i-duhovna-izvisenost.html", "text": "От всеки един българин зависи възраждането на времената на патриотизъм и духовна извисеност. Това каза за обзорното политическо предаване „Метроном“ на  Радио „Фокус“  проф. Генчо Начев по повод  130 годишнината от създаването на 23-ти пехотен Шипченски полк. „Лудият полк“ е най-точното име, с което трябва да бъде наричан полкът, обясни проф. Начев, който е един от авторите на книгата \"Историята на 23-ти пехотен Шипченски полк 1912-1918 г.“ „Полкът получава това прозвище, когато превзема Одринската крепост Айваз Баба и слага края на одринската отбрана. Светът е смятал, че крепостта е непревземаема, обаче нашите момчета не са знаели това. Както пише едни вестник: „Благодарение на това, че те не знаеха, че тя е непревземаема, я превзеха“. Турците пък пишат „Лудият полк“, защото никой не е вярвал, че само на щик можеш да се изправиш срещу куршумите на врага“, обясни проф. Генчо Начев. Той каза още, че днес думата „Отечество“ се заменя със „страна“, не е ясно кой какви интереси защитава и на кой господар служи. Българите не могат да градят бъдещето си, когато нямат ясна представа за миналото и не почитат историята си, добави проф. Начев.   \r\nРосица АНГЕЛОВА", "date": "2019.01.19", "title": "Проф. Генчо Начев: От всеки един българин зависи възраждането на времената на патриотизъм и духовна извисеност"}
{"url": "http://www.focus-news.net/news/2019/01/19/2613950/plovdiv-predsedatelyat-na-pg-na-gerb-tsvetan-tsvetanov-vze-uchastie-v-parvata-za-balgariya-gradska-molitvena-zakuska.html", "text": "Председателят на ПГ на ГЕРБ и заместник-председател на партията Цветан Цветанов  взе участие в първата за България градска молитвена закуска, която събра днес в Пловдив представители на много етноси и религии, общественици, политици от различни партии. Това съобщиха от пресцентъра на  ГЕРБ . „Заедно сме много по-силни и можем да преодоляваме по-лесно препятствията пред нас“, подчерта Цветан Цветанов и допълни: „В тази зала присъстват много хора със своите различия, но които изповядват ценности, които ни правят по-силни и полезни за обществото. Прекрасно е, че началото на тази инициатива съвпада със старта на домакинството на Пловдив като Европейска столица на културата“. Председателят на ПГ на ГЕРБ Цветан Цветанов подчерта, че при срещите си с посланици и дипломати те дават само положителни оценки за домакинството и откриването на това домакинство. „Фактът, че се очакват около 2 милиона посетители, означава, че градът става все по-привлекателно място за хора от цял свят, които да се заредят с вашия позитивизъм“, каза още той. „Днес имаме шанса да поставим начало, което да се превърне в традиция“, заяви символичният домакин на срещата инж. Иван Тотев. „Понякога забравяме, че нещата, които ни обединяват, са повече от тези, които ни разделят. Затова събития като това са изключително важни, особено във важната за града ни 2019 година, в която сме си избрали мотото ЗАЕДНО“, допълни кметът на Пловдив. Всички присъстващи поздравиха за инициативата Мария Каназирска и за възможността чрез нея да бъдат изградени нови мостове. Пловдив е пример за етническа толерантност и взаимоуважение, подчертаха в изказванията си и представителите на арменската общност в града д-р Анави Кеворкян, на еврейската инж. Светлозар Калев, на мюсюлманската Ахмед Пехливан.  \r\nСред присъстващите на събитието бяха бившият министър-председател на България Филип Димитров, бившият кмет на Пловдив д-р Иван Чомаков, председателят на Българския лекарски съюз и много други. Доц. д-р Нарцис Калева обяви дарителска кампания за набиране на средства за строителство на нов педиатричен и онкохематологичен комплекс в УМБАЛ „Св. Георги“. Открита е дарителска банкова сметка и е поставено началото на кампания за изпращане на дарителски sms-и на латиница DMS KLINIKA на номер 17 777.", "date": "2019.01.19", "title": "Пловдив: Председателят на ПГ на ГЕРБ Цветан Цветанов взе участие в първата за България градска молитвена закуска"}
{"url": "http://www.focus-news.net/news/2019/01/19/2613945/d-r-lilyana-nestorova-lekar-pri-zabolelite-ot-trihineloza-se-nablyudava-nalichie-na-levkotsitoza-i-eozinofiliya.html", "text": "При заболелите от трихинелоза се наблюдава наличие на левкоцитоза и еозинофилия. Това каза за  Радио „Фокус“ – Пирин  д-р Лиляна Несторова, специалист по инфекциозни и вътрешни болести. По думите й повишеният брой на левкоцити заедно с останалите симптоми могат да насочат специалистите, че става дума за трихинелоза. Тя допълни, че еозинофилията е повишено количество на определен вид левкоцити в кръвта и се проявява като алергично състояние. „Колкото по-изразена и по-ранна е еозинофилията, толкова по-тежко протича трихинелозата“, заяви д-р Лиляна Несторова. Тя допълни, че еозинофилията се запазва при хората дори три-четири месеца след оздравяване. „Много често при тези пациенти се появява уртикариален хеморагичен или полиморфен обрив“, посочи специалистът. \r\nДенис НИКИФОРОВ", "date": "2019.01.19", "title": "Д-р Лиляна Несторова, лекар: При заболелите от трихинелоза се наблюдава наличие на левкоцитоза и еозинофилия"}
{"url": "http://www.focus-news.net/news/2019/01/19/2613946/prokuror-rumyana-arnaudova-6-dushi-sa-obvineni-sled-aktsiyata-za-terorizam-edin-ot-tyah-e-obyaven-za-mezhdunarodno-izdirvane.html", "text": "Към настоящия момент към наказателна отговорност са привлечени 6 лица, 5 от които са задържани от прокурор за 72 часа, а шестото лице е обвинено задочно и е обявено за международно издирване, тъй като не е установено на територията на страната. Това каза за  Агенция „Фокус“  говорителят на главния прокурор Румяна Арнаудова във връзка с реализацията, която беше осъществена вчера на територията на страната от Специализираната прокуратура за тероризъм. „Обвиненията, които са повдигнати на шестте лица, са на всяко от тях по две обвинения за престъпления против републиката. Първото обвинение е за това, че в периода от началото на 2016 г. до 18 януари 2019 г. на територията на страната всяко едно лице поотделно е извършвало небанкови парични операции по метода „хавала“ в особено големи размери – общо от всички лица, не по-малко от 25 млн. евро, и е участвало в закупуване на леки автомобили в България и други държави и прекарването им до сирийски територии“, коментира Арнаудова. По думите ѝ всички тези действия са извършени от лицата, като са предполагали, че ще бъдат използвани изцяло или частично за извършване на терористични актове на територията на чужда държава. „Второто обвинение, което всяко едно от лицата са получили, е за това, че са участвали в група, която си е поставяла за цел извършване на терористични действия на територията на чужда държава. Автомобилите, които са били прекарвани от членовете на тази група от България до Сирия в инкриминирания период са не по-малко от 100“, обясни Арнаудова и уточни, че групата се състои от общо 6 лица, като 5 от тях са мъже. „Всички те са сирийски граждани, законно пребиваващи на територията на Р България. Шестият е жена – българска гражданка. По отношение на чужденците, трима от тях са с постоянно пребиваване на територията на страната, а останалите с временно пребиваване“, допълни тя.  \r\nРумяна Арнаудова уточни още, че в рамките на утрешния ден прокуратурата ще поиска от съда вземане на най-тежките мерки за неотклонение на петимата задържани. Продължава и издирването не шестия участник в групата.  \r\nЛюба АЛЕКСИЕВА", "date": "2019.01.19", "title": "Прокурор Румяна Арнаудова: 6 души са обвинени след акцията за тероризъм, един от тях е обявен за международно издирване"}
{"url": "http://www.focus-news.net/news/2019/01/19/2613948/mvr-kriminalisti-na-odmvr-pazardzhik-sa-zadarzhali-21-godishen-mazh-uchastval-v-telefonna-izmama.html", "text": "Криминалисти на ОДМВР -Пазарджик задържаха участник в телефонна измама. Това съобщиха от пресцентъра на  МВР . Действията на служители на секторите „Криминална полиция“ при ОДМВР и РУ-Пазарджик стартирали след получена информация за телефонна измама. Непознат се е обадил на възрастна жена от Пазарджик, представил се e за лекар и й казал, че дъщеря й е претърпяла инцидент. За това спешно била необходима операция, за която трябвало да се плати 17 000 лева. Притеснената жената обяснила, че няма толкова пари в жилището си, най-много може да събере 3000 лева. Непознатият пояснил, че и тази първоначална вноска е достатъчна за извършване на операцията и дал насоки на възрастната жена да чака куриер, на когото да предаде парите. Отивайки на мястото, за да получи парите, криминалистите изненадали и задържали 21-годишен мъж от село Звъничево. Наложена му е полицейска мярка за 24 часа. По случая е образувано полицейско производство. В хода на допълнителните оперативни действия, било установено, че в ролята си на „муле“ той е съпричастен и към две други телефонни измами, станали преди седмица на територията на областния град. Тогава от две жени на 72 и 86 години получил общо 12 400 лева и златни накити.  \r\nРаботата по документиране на цялостната престъпна дейност на 21-годишния мъж продължава под наблюдението на прокуратурата.", "date": "2019.01.19", "title": "МВР: Криминалисти на ОДМВР-Пазарджик са задържали 21-годишен мъж, участвал в телефонна измама"}
{"url": "http://www.focus-news.net/news/2019/01/19/2613949/antoaneta-bares-s-partnyorite-ot-kitayskiya-grad-ninbo-shte-rabotim-po-proekt-za-privlichane-na-zona-s-kitayski-investitori.html", "text": "С партньорите от китайския град Нинбо ще работим по проект за привличане на зона с китайски инвеститори. Това каза изпълнителният директор на „Национална компания индустриални зони“ Антоанета Барес в  Дарик радио . „Предвидено е партньорите ни от град Нинбо да дойдат в България, за да вървим напред по общата ни инициатива. По-скоро акциите ще са собственост на индустриалните зони, ще работим съвместно по проект за привличане на зона с китайски инвеститори“, допълни тя. „Когато дойде един инвеститор и се интересува от терени, които ние не можем да предложим от наличните наши или на нашите дъщерни дружества, ние имаме набор от общинни терени, с които работим и предлагаме на този инвеститор. Има ли инвеститор за тези терени, ние имаме готовност да подпомогнем с изграждане на инфраструктура“, обясни изпълнителният директор.  На въпрос на водещия какво предстои през тази година Барес отговори, че предстои работа с университет, доизграждане на инфраструктурата в зоните ни. „Тъй като до сега нямаме проблем с изградената инфраструктура, но голямото търсене вече отива на терени, където няма изградена инфраструктура, така че трябва да продължим напред. Включително имаме проекти за изграждане на халета, за изграждане на офис сграда, за възможности за осигуряване на детска градина на инвеститорите. Планираме ние да осигурим инфраструктурата и материалната база за възможността да бъде направена такава детска градина. Частна естествено предполагаме, няма как държавна детска градина да се направи, която да се оперира и да бъде в интерес на инвеститорите. Ние можем да построим и сградата и да я дадем под наем, за да могат инвеститорите да получават повече услуги в зоната, както и техните работници и служители, за да се чувстват по-добре“, допълни тя. „Много важен и сериозен е проектът, който са предали още миналата година в икономиката. Би трябвало да излезе тази година, да се получи всъщност финансиране от министерството на финансите с решение на Министерски съвет за достъпа до зоната в Божурище, което е от изключително важно решение. Става въпрос за продължението на булевард „Царица Йоанна“ до индустриалната зона“, каза още Антоанета Барес.", "date": "2019.01.19", "title": "Антоанета Барес: С партньорите от китайския град Нинбо ще работим по проект за привличане на зона с китайски инвеститори"}
{"url": "http://www.focus-news.net/news/2019/01/19/2613934/sabah-nad-15-hilyadi-gyulenisti-sa-izgoneni-ot-turskata-armiya-sreshtu-blizo-7-hilyadi-se-vodyat-sadebni-administrativni-protseduri.html", "text": "Министерството на националната отбрана на Турция оповести, че в рамките на борбата срещу т.нар. „Терористична организация на гюленистите/Паралелна държавна структура” (ФЕТО/ПДС), от армията са били изгонени над 15 хиляди военнослужещи, а срещу близо 7 хиляди са предприети съдебни и административни процедури,  съобщава  електронното издание на вестник „Сабах” .  \r\nОсвен това, от началото на 2018 година са били „обезвредени” близо 2.5 хиляди терористи, сред които над 70 лица – техни лидери. Също така продължават и дейностите по въвеждането на нова система за военна служба, която ще бъде представена за утвърждаване от президента Реджеп Тайип Ердоган. В рамките на сегашната военна служба към 4 януари т.г. над 630 хиляди турски граждани са подала молби за откупуване от военна служба. От тях близо 100 хиляди са преминали основно военно обучение посочва още „Сабах”.   Георги Димов", "date": "2019.01.19", "title": "„Сабах”: Над 15 хиляди „гюленисти” са изгонени от турската армия, срещу близо 7 хиляди се водят съдебни  административни процедури"}
{"url": "http://www.focus-news.net/news/2019/01/19/2613953/plovdiv-blizo-180-000-lv-ot-nalozheni-sanktsii-sa-postapili-v-regionalnata-inspektsiya-po-okolnata-sreda-i-vodite-prez-2018-godina.html", "text": "Близо 180 000 лв. от наложени санкции са постъпили в Регионалната инспекция по околната среда и водите в Пловдив през 2018 година. Това съобщиха за  Радио „Фокус“-Пловдив  от екоинспекцията. Над 143 000 лв. от постъпилите суми за нарушаване на Закона за опазване на околната среда и водите са разпределени и преведени на съответните общини, на чиято територия се намират санкционираните субекти. Над 196 000 лв. е постъпилата сума от издадени наказателни постановления на юридически лица и еднолични търговци през цялата 2018 година. Събраните суми от НАП в полза на Регионалната инспекция по околната среда и водите в Пловдив през миналата година са на стойност около 93 000 лв. Обектите, които са подлежали на контрол от Регионалната инспекция по околната среда и водите в Пловдив през 2018 година са били общо 2333. \r\nТони МИХАЙЛОВ", "date": "2019.01.19", "title": "Пловдив: Близо 180 000 лв. от наложени санкции са постъпили в Регионалната инспекция по околната среда и водите през 2018 година"}
{"url": "http://www.focus-news.net/news/2019/01/19/2613956/d-r-lilyana-nestorova-lekar-tezhkite-uslozhneniyata-ot-trihinelozata-mogat-da-imat-letalen-izhod.html", "text": "Тежките усложненията от трихинелозата могат да имат летален изход. Това каза за  Радио „Фокус“ – Пирин  д-р Лиляна Несторова, специалист по инфекциозни и вътрешни болести. По думите й усложненията от трихинелозата може да настъпят три-четири седмици след първите симптоми от заболяването, които водят до много висок леталитет. „Те могат да бъдат миокардит, пневмония и менингоенцефалит“, посочи специалистът. Д-р Несторова допълни, че у нас със закон е регламентирана трихинелоскопията на свинското месо както на дивечовото, така и това от домашните свински меса. „Необходим е сериозен ветеринарен и санитарен контрол на свинско месо, което може да изключи наличието на зараза в консумираното месо“, заяви медикът. Тя добави, че така може да се профилактира и да се води борба с трихинелозата. „Пациентите при по-тежките форми се настаняват  в лечебни заведения, за да може да се предотвратят усложненията“, каза още д-р Лиляна Несторова. Тя обясни, че съществува лечение за трихинолозата и се избягват усложнения, когато заболяването се открие навременно. „Колкото по-рано се започне, толкова рискът от усложнения намалява като заразяването се получа при консумирането на заразено от трихинели месо“, коментира медикът. По думите й консумирането на меса, които не са термично обработени крие повече рискове и трихинелите загиват за секунди при термична обработка над 70 градуса. \r\nДенис НИКИФОРОВ", "date": "2019.01.19", "title": "Д-р Лиляна Несторова, лекар: Тежките усложненията от трихинелозата могат да имат летален изход"}
{"url": "http://www.focus-news.net/news/2019/01/19/2613958/snezhana-peneva-spetsialno-uchilishte-za-detsa-s-narusheno-zrenie-varna-grapavinata-na-parichnite-banknoti-izchezva-pri-upotreba-i-te-trudno-se-razpoznavat-ot-nezryashtite.html", "text": "При употреба грапавината на паричните банкноти изчезва и трудно се разпознават от незрящите. Това съобщи в интервю за  Радио „Фокус“ – Варна  учителят в Специалното училище за деца с нарушено зрение „Проф. д-р Иван Шишманов“ във Варна – Снежана Пенева, във връзка с новата банкнота от 100 лв. Тази нова банкнота има допълнителен знак за незрящи, състоящ се от 5 дебели и 6 тънки линии, разположени под ъгъл на двете къси страни на банкнотата. Според Снежана Пенева един от основните проблеми на хартиените пари е факта, че хартията се износва и грапавината, която е нужда за тяхното разпознаване от хората с нарушено зрение изчезва с времето. Според нея дори и новата столевка ще бъде подходяща само при наскоро вкараните в употреба пари. „В момента на тези банкноти, които имат обозначение, но те не са толкова добре четими. Надявам се тази нова столевка, която излезе, видях я само на снимка, не съм я пипала – там ми изглежда, че са малко по-добри тези брайлови обозначения. Досегашните брайлови банкноти, обозначенията в момента не са много четливи“, обясни Снежана Пенева. Общият дизайн и основните елементи на банкнотата от сто лева се запазват без съществени изменения. Новата столевка остава зелена и с лика на Алеко Константинов. Според Снежана Пенева до момента банкнотите не са разполагали с подходяща система за хората с нарушено зрение, затова незрящите основно използват големината на банкнотата, като метод за разпознаване на парите. \r\nБояна АТАНАСОВА", "date": "2019.01.19", "title": "Снежана Пенева, Специално училище за деца с нарушено зрение – Варна: Грапавината на паричните банкноти изчезва при употреба и те трудно се разпознават от незрящите"}
{"url": "http://www.focus-news.net/news/2019/01/19/2613962/ruse-mazh-e-zaginal-pri-pozhar-v-tavansko-pomeshtenie.html", "text": "Мъж е загинал при пожар в таванско помещение. Това съобщиха от  ГД „Пожарна безопасност и защита на населението“ . Сигналът за инцидента е подаден на 18 януари в 02.37 часа. Пожарът е възникнал на покрива на 4-етажен жилищен блок в Русе. Самоличността на загиналия мъж не е установена. При пожара са пострадали мъж на 65 години и две жени на 69 и на 88 години. Тримата са били обгазени, настанени са в интензивно отделение на УМБАЛ-Русе.", "date": "2019.01.19", "title": "Русе: Мъж е загинал при пожар в таванско помещение"}
{"url": "http://www.focus-news.net/news/2019/01/19/2613960/sport-aleksandar-zverev-i-borna-chorich-stignaha-za-prav-pat-do-osminafinalite-v-melbarn.html", "text": "Тенис: Александър Зверев се класира за осминафиналната фаза след три последователни участия на Australian Open, в които отпадаше в третия кръг. Представителят на домакините Алекс Болт създаде известни проблеми на световния № 4, но в крайна сметка отстъпи след 3:6, 3:6, 2:6. В следващия кръг Зверев ще се изправи срещу първото си по-сериозно предизвикателство – 16-ия в схемата Милош Раонич. \r\nВ друг мач Борна Чорич също достигна осминафиналите в Мелбърн за първи път. Хърватинът, който е 11-и поставен в схемата, победи Филип Краинович след 2:6, 6:3, 6:4, 6:3. Така в следващата фаза на турнира 22-годишният талант ще играе  срещу победителя от мача между Лука Пуй и Алексей Попирин.", "date": "2019.01.19", "title": "Спорт: Александър Зверев и Борна Чорич стигнаха за пръв път до осминафиналите в Мелбърн"}
{"url": "http://www.focus-news.net/news/2019/01/19/2613961/gabrovo-pozhar-e-goryal-v-tri-kashti-v-grada-nyama-postradali-grazhdani.html", "text": "Пожар е бил обхванал три къщи в Габрово. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът за горящи жилищни сгради на ул. „Опълченска“ е бил получен тази сутрин. На място са изпратени екипи на Районната служба, които успели да локализират огъня. Няма пострадали граждани. Нанесени са материални щети. Причините за възникването на пожара се уточняват. \r\nНадежда КРЪСТЕВА", "date": "2019.01.19", "title": "Габрово: Пожар е горял в три къщи в града, няма пострадали граждани"}
{"url": "http://www.focus-news.net/news/2019/01/19/2613955/ivan-takov-bsp-v-sofiya-ne-mozhem-da-dishame-kade-sa-merkite-na-stolichna-obshtina-sreshtu-mrasniya-vazduhi.html", "text": "Отдавна е ясно, че не работи системата за ранно предупреждение, с която толкова се хвали Столична община, каза общинският съветник от БСП. В София от два дни не можем да дишаме, а къде са мерките на Столична община срещу мръсния въздух? Това попита общинският съветник от БСП Иван Таков, който е член на Комисията по опазване на околната среда, земеделие и гори, съобщиха от пресцентъра на  БСП . Според него пълното бездействие на управляващите в Столична община в последните дни по проблема с чистотата на въздуха в града отново показва, че системата за ранно предупреждение не работи. \"С колегите от групата на БСП в СОС отдавна говорим, че тази толкова рекламирана система не работи. И за пореден път имаме доказателство за това, заяви Иван Таков. Два дни в София виждаме какво дишаме, измервателните станции показват много притеснителни стойности за замърсеност на въздуха, а управляващите в Столична община демонстрират арогантно мълчание и бездействие. Нали в края на миналата година гласувахме кметът Йорданка Фандъкова да има възможност да въвежда мярката \"Зелен билет\" още при прогноза за замърсяване на въздуха. Къде е този \"Зелен билет\"? Защо вчера и днес в София не е въведен зеленият билет - единствената що-годе прилична мярка срещу замърсяването на въздуха?! Ясно е, че тази прословута система за ранно предупреждение изобщо не работи\". Според Иван Таков, управляващите в Столична община са напълно безсилни да се справят с проблема със замърсяването на въздуха в града. \"От години говорим за него, България беше осъдена от Европейската комисия заради мръсния въздух, а ефективни действия от страна на управляващите в СО няма. Вече е съвсем очевиден този факт, коментира той. Има само имитация на действия и мерки, които са с цел замитане на проблема под килима, за да не руши имиджа на кмета. А здравето на гражданите отново остава на произвола на съдбата\". По официални данни на Air Quallity Ingex на Европейската комисия, в 10 града на България е било отчетено сериозно замърсяване на въздуха днес. Най-голямо натрупване на мръсен въздух е регистрирано в София. Цветната сигнализация на измервателните станции е показвала тъмно червено за опасни стойности. А замърсяването на въздуха в някои райони на София от вчера до днес надскочи допустимите стойности над 10 пъти.", "date": "2019.01.19", "title": "Иван Таков, БСП: В София не можем да дишаме, къде са мерките на Столична община срещу мръсния въздух?"}
{"url": "http://www.focus-news.net/news/2019/01/19/2613964/sofiya-63-godishen-mazh-e-zaginal-pri-pozhar-v-kv-hristo-botev.html", "text": "63-годишен мъж е загинал при пожар в кв. „Христо Ботев“. Това съобщиха от  ГД „Пожарна безопасност и защита на населението“ . Сигналът за инцидента е подаден на 18 януари в 13.29 часа. Пожарът е горял в жилищна сграда в квартала. Унищожени са мебели, бяла и черна техника.", "date": "2019.01.19", "title": "София: 63-годишен мъж е загинал при пожар в кв. „Христо Ботев“"}
{"url": "http://www.focus-news.net/news/2019/01/19/2613963/gabrovo-etnografskiyat-muzey-etar-zapochva-daritelska-aktsiya-posvetena-na-55-godini-ot-otkrivaneto-mu.html", "text": "През септември 2019-та година музеят „Етър” отбелязва 55 години от откриването си. По този повод започва дарителска акция за събиране на снимки, диапозитиви, стари картички, свързани с музея, експозициите и първите му майстори, занаятчийски инструменти и интересни изделия, майсторски свидетелства, снимки и документи на занаятчии от района на Централна Стара планина, съобщават от  Етнографски музей на открито „Етър“ . Всеки може да разкаже спомени за музея и да споделите впечатления за хората, които са вплели част от живота си в историята му. Екипът приканва всички, които са документирали посещенията си в музея през миналия век, ако желаят, да предоставят в оригинал или копие, на хартиен или дигитален носител спомените си. „Така в летописа на „Етър”-а ще остане и Вашето име. И преди да изхвърлите вещи от миналото, свързани с бита, поминъка и духовната култура на балканджиите, замислете се! Обадете се!“, приканват от Музея. \r\nНай-интересните постъпления и имената на дарителите ще бъдат публикувани на фейсбук страницата на ЕМО „Етър”! \r\nЗа контакти: Румяна Денчева, уредник отдел „Фондове” \r\nТел: 066/810588, e-mail: r.dencheva@etar.bg \r\nМариета Илиева, фондохранител \r\nТел: 066/810588, e-mail: m.ilieva@etar.bg", "date": "2019.01.19", "title": "Габрово: Етнографският музей \"Етър\" започва дарителска акция, посветена на 55 години от откриването му"}
{"url": "http://www.focus-news.net/news/2019/01/19/2613954/ria-novosti-zapochna-protestat-na-zhaltite-zhiletki-v-parizh.html", "text": "Десетата протестна акция на привържениците на движението \"жълти жилетки\" започна в Париж, съобщава кореспондентът на  РИА Новости . \r\nКъм 11:30 часа местно време (12:30 часа българско време) няколкостотин души се събраха пред Дома на инвалидите в Седми район на френската столица, като хората продължават да пристигат. В същото време организаторите очакваха, че един милион души ще вземат участие в марша, както се вижда от името на днешното действие - „Действие десето: Един милион в Париж“. \r\nАтмосферните условия  може да са повлияли на броя на протестиращите -в столичния район сутринта термометърът е паднал под нулата и през деня прогнозите за времето обещават сняг. \r\nДокато акцията върви тихо: хората се разхождат из площада, скандират антиправителствени лозунги, свирят, пеят песни и размахват знамена. \r\nКакто бе обявено в социалните мрежи, участниците в марша възнамеряват да почетат паметта на загиналите поддръжници на движението \"жълти жилетки\" и да подкрепят пострадалите. За това демонстрантите бяха помолени да вземат цвете или свещ. Планирана е и минута мълчание. \r\nРедът в Париж е осигурен от пет хиляди полицаи, а осем единици бронирани превозни средства бяха изведени на улиците. В небето над мястото на събиране на участниците патрулира хеликоптер. \r\nВ района на процесията метрото е затворено и движението е значително ограничено, особено в близост до площад Конкорд, двореца Гран Пале и моста Александър III.   Юлиян Марков", "date": "2019.01.19", "title": "РИА Новости: Започна протестът на „жълтите жилетки“ в Париж"}
{"url": "http://www.focus-news.net/news/2019/01/19/2613957/plyus-info-makedoniya-srabskata-politsiya-e-zadarzhala-dvama-predstaviteli-na-kosovskite-sili-za-sigurnost.html", "text": "Косовският премиер Рамуш Харадинай информира днес, че сръбската полиция е задържала двама членове на Косовските сили за сигурност (КСС)на ГКПП Ярине между Косово и Сърбия, пише македонското електронно издание  “Плюс Инфо“ . \r\nВ профила си в социалната мрежа „Фейсбук“ той пише, че тяхното задържане е неприемливо и изисква незабавното им освобождаване. \r\n\"Такива случаи ни напомнят за режима на Слободан Милошевич, който вероятно не е отминал в северната ни съседка\", пише Харадинай.  Юлиян Марков", "date": "2019.01.19", "title": "„Плюс Инфо“ (Македония): Сръбската полиция е задържала двама представители на Косовските сили за сигурност"}
{"url": "http://www.focus-news.net/news/2019/01/19/2613966/hristo-hristov-fizioterapevt-ot-varna-pri-samneniya-za-schupvane-izchakayte-idvaneto-na-speshnite-ekipi.html", "text": "Ако станете свидетел на инцидент и вероятно счупване, изчакайте идването на спешните екипи. Това каза в интервю за  Радио „Фокус“ – Варна  физиотерапевтът Христо Христов, който работи във възстановителен център в града. Според него най-добрата първа помощ, която можем да окажем на човек, е обаждането на спешния телефон и даването на точна информация на медицинските екипи. „По принцип най-хубаво е да се обадите на 112 и да дойде спешна помощ. Те да преценят как, защото няма как да знаете къде e травмата. Представете си, че пада назад човек с остеопороза, чупи прешлен и вие тръгвате да го вдигате и прекъсвате гръбначния мозък. Това си е напълно реален сценарии“, каза физиотерапевтът. При случай, когато пострадалият е в непосредствена опасност, той все пак трябва да бъде преместен преди пристигането на медиците, допълни Христо Христов. „Не говорим, ако човекът е паднал на средата на пътното платно и минават много коли. Всяко правило си има изключения. Но най-хубаво би било медицински лица да преценят състоянието на пациента. Най-добре е да се обадите, да дадете адрес, приблизителна възраст, ако човек е адекватен да дадете и информация за това какво е станало, за да може да улесните колегите, които работят в спешните центрове“, посъветва физиотерапевтът. В такива случаи задължително трябва да се изчака пристигането на спешния екип, защото телефонът, от който е подаден сигналът за инцидента, се използва за локализиране на пациента, допълни още Христо Христов. \r\nБояна АТАНАСОВА", "date": "2019.01.19", "title": "Христо Христов, физиотерапевт от Варна: При съмнения за счупване, изчакайте идването на спешните екипи"}
{"url": "http://www.focus-news.net/news/2019/01/19/2613967/daniel-yankov-stroitel-stroim-s-golemi-usiliya-ledenata-parzalka-za-bade-gotova-do-ponedelnik.html", "text": "Строим с големи усилия ледената пързалка, за бъде готова до понеделник. Това каза за  Радио „Фокус“ – Пирин  Даниел Янков, управител на фирмата, която строи ледената пързалка в Благоевград.  Той посочи, че в момента се полага фибран. „Чилър е машината, която създава леда и тази вечер ще започнем да я използваме“, допълни управителят. По думите му предстои и да бъдат монтирани маркучите и изградени огражденията. „През нощта, когато температурата е под нула градуса ще поливаме, за да се образува по-лесно лед. Тази нощ и утре през деня и през нощта ще създаваме леда, за да може в понеделник да стане готова ледената пързалка за благоевградчани“, заяви управителят. Той каза още, че до началото на март ще може хората да изпитат адреналина, който ще предлагат кънките и леда. „Надявам се да има интерес от гражданите, защото преди 7 години за последно е имало ледена пързалка в Благоевград“, добави Даниел Янков. Той съобщи, че няма за какво да се притесняват, защото бързо се свиква, а в началото се държат за оградата и, след което се наслаждават на усещането, емоцията и адреналина, който предлага ледената пързалка. \r\nДенис НИКИФОРОВ", "date": "2019.01.19", "title": "Даниел Янков, строител: Строим с големи усилия ледената пързалка, за бъде готова до понеделник"}
{"url": "http://www.focus-news.net/news/2019/01/19/2613968/plovdiv-asenovgrad-shte-otbelezhi-100-godishninata-ot-rozhdenieto-na-nikolay-haytov-s-reditsa-kulturni-proyavi.html", "text": "Асеновград ще отбележи 100-годишнината от рождението на Николай Хайтов с редица културни прояви през годината. Това каза за  Радио „Фокус“ – Пловдив  Милена Марковска, директор на Градската библиотека „Паисий Хилендарски“ в Асеновград, където ще се проведат голяма част от предстоящите събития. „Николай Хайтов е писател, драматург и публицист, който е оставил много дълбоки следи в българската култура. Чест е, че е роден в село, което е в близост до Асеновград, а именно Яврово. Завършва гимназия в Асеновград. Хайтов е роден на 15 септември и по тази причина акцентът ще бъде поставен тогава, но вече започна подготовката за предстоящите събития и инициативи по повод годишнинатa. Програмата е в процес на обсъждане с наследниците на Хайтов, с Общината и с училищата в града, които също ще се включат активно. Надявам се да обърнем по-голямо внимание на творчеството на Хайтов през 2019 година“, каза Милена Марковска. Тя добави, че събитията през годината ще бъдат много, като е възможно да започнат още през месец април. „Ще се постараем да отбележим 100-годишнината от рождението му подобаващо. Най-важното е да накараме повече хора да я почувстват и да я съпреживеят, като се включат в нейното отбелязване“, посочи директорът на Градската библиотека „Паисий Хилендарски“ в Асеновград.  \r\nТони МИХАЙЛОВ", "date": "2019.01.19", "title": "Пловдив: Асеновград ще отбележи 100-годишнината от рождението на Николай Хайтов с редица културни прояви"}
{"url": "http://www.focus-news.net/news/2019/01/19/2613965/afp-donald-tramp-shte-se-sreshtne-sas-semeystvata-na-zaginalite-amerikanski-voennosluzheshti-v-manbidzh.html", "text": "Американският президент Доналд Тръмп направи изненадващо изявление в събота, че ще пътува, за да се срещне със семействата на четирима американски служители, убити в северна Сирия, предава  AFP .  \r\nДеветнадесет души, включително четирима американци, бяха убити в самоубийствен атентат срещу малък ресторант в северната част на Сирийския град Манбидж. \r\nАтаката, за която пое отговорност „Ислямска държава“, е най-смъртоносната, засегнала  американските войски след разгръщането им в Сирия през 2014 г. \r\nДвама американски военнослужещи, един цивилен от Министерството на отбраната и един наемник са сред убитите при нападението в Манбидж. \r\nАтентатът бе извършен след изненадващото изявление  на Тръмп миналия месец, че той разпорежда пълно изтегляне на американските войски от Сирия, защото „Ислямска държава“ е „победена“.  Юлиян Марков", "date": "2019.01.19", "title": "АFP: Доналд Тръмп ще се срещне със семействата на загиналите американски военнослужещи в Манбидж"}
{"url": "http://www.focus-news.net/news/2019/01/19/2613970/pazardzhik-samoosiguryavashtite-se-litsa-mogat-da-promenyat-vida-na-osiguryavaneto-si-do-31-yanuari-2019-g.html", "text": "До 31 януари тази година самоосигуряващите се лица могат да променят вида на осигуряването си, напомнят от НАП, съобщи за  Радио „Фокус“ – Пазарджик  Светлана Щерева от Териториалният клон на НАП в Пазарджик. Самоосигуряващите се лица задължително се осигуряват във фонд „Пенсии” на Държавното обществено осигуряване, а по свой избор могат да се осигуряват и във фонд „Общо заболяване и майчинство”. Видът на осигуряването на самоосигуряващите се лица може да се променя за всяка календарна година, ако е подадена декларация по утвърден образец от изпълнителният директор на НАП. Срокът за подаване на документа е до 31 януари на съответната година. В 7-дневен срок от започване или възобновяване на трудовата дейност самоосигуряващите се лица определят вида на осигуряването си, като подават декларация по утвърден образец в компетентната териториална дирекция на НАП. При прекъсване и възобновяване на съответната трудова дейност през календарната година не може да се променя вече избрания и деклариран вид осигуряване. Повече информация и консултации за попълването на данъчни и осигурителни декларации можете да получите на телефон 0700 18 700 на цената на градски разговор от цялата страна.", "date": "2019.01.19", "title": "Пазарджик: Самоосигуряващите се лица могат да променят вида на осигуряването си до 31 януари 2019 г."}
{"url": "http://www.focus-news.net/news/2019/01/19/2613971/plovdiv-denyat-na-rodilnata-pomosht-shte-bade-otbelyazan-s-praznichna-programa-v-umbal-sv-georgi-na-21-yanuari.html", "text": "Денят на родилната помощ ще бъде отбелязан с празнична програма в Клиниката по акушерство и гинекология на УМБАЛ „Св. Георги“ в Пловдив. Това съобщиха за  Радио „Фокус“ – Пловдив  от лечебното заведение. Празничната програма на 21 януари ще започне в 11.30 часа. По традиция в Деня на родилната помощ в клиниката гостуват бивши и настоящи пациенти, родители на новородени бебета, както и ръководството на лечебното заведение. На 21 януари празнуват акушерките, акушер-гинеколозите и неонатолозите. Празникът се отбелязва от 1951 г. с указ на Народното събрание. \r\nТони МИХАЙЛОВ", "date": "2019.01.19", "title": "Пловдив: Денят на родилната помощ ще бъде отбелязан с празнична програма в УМБАЛ „Св. Георги“ на 21 януари"}
{"url": "http://www.focus-news.net/news/2019/01/19/2613952/kathimerini-organizatorite-podgotvyat-mashtaben-protest-sreshtu-dogovora-ot-prespa-v-nedelya.html", "text": "Преди очакваното ратифициране на Договора от Преспа в парламента следващата седмица, което правителството очаква да осигури с мнозинство от поне 151, организаторите на митинг, противопоставящ се на пакта, се готвят да се съберат в Атина в неделя, пише електронното издание на гръцкия вестник  Kathimerini . \r\nГражданските групи засилиха кампанията в социалните медии, за да привлекат възможно най-много протестиращи към площад Синтагма за протест срещу Договора  между Гърция и Македония (Бившата югославска република Македония в материала), който ще започне в 14  часа в неделя. \r\nНаети са десетки автобуси, като местните власти, църквите и манастирите помагат за организирането на трансфера на хора от цялата страна до столицата.  \r\nОрганизаторите заявиха, че очакват още по-голяма активност от миналия февруари, когато голямо множество от хора се събра в Атина срещу компромис по въпроса за името. Тогава полицията преброи  140 000 души, а организаторите твърдят, че са били 10 пъти повече. \r\nВ коментарите си за вестника Йоргос Тациос, член на организационния комитет на протеста, говори за „масивно участие“ от цялата страна. \r\nТой не разкри кои личности  ще говорят от трибуната, но заяви, че „ще стигнат до същността на проблема.“ „Трябва да предотвратим настъпването на национална трагедия“, каза той. \r\nОбщественото противопоставяне на споразумението предизвиква опасения, но правителствените служители изглеждат оптимистично настроени по отношение на резултата от гласуването по него, което председателят на парламента Никос Вутис посочи, че ще се състои в края на следващата седмица. \r\nОчаква се дебатът да бъде интензивен, тъй като почти всички опозиционни партии са против сделката. Лидерът на „Нова Демокрация“ Кириакос Мицотакис го нарече вчера „национално отстъпление“.  Юлиян Марков", "date": "2019.01.19", "title": "Кathimerini: Организаторите подготвят мащабен протест срещу Договора от Преспа в неделя"}
{"url": "http://www.focus-news.net/news/2019/01/19/2613972/pazardzhik-polititsi-obshtestvenitsi-i-mestna-vlast-se-pokloniha-pred-pametnika-na-kapitan-nikolay-safonov-v-peshtera-v-chest-na-osvobozhdenieto-na-grada.html", "text": "Политици, общественици и местна власт се поклониха пред паметника на Капитан Николай Сафонов в Пещера по повод 141 години от Освобождението на града от османско робство, съобщи за  Радио „Фокус“ – Пазарджик  Стоян Йовчев, експерт в общинската администрация в родопския град. Глава пред подвига на руския войн сведоха народните представители Десислава Костадинова и Йордан Младенов, кметът на Община Пещера Николай Зайчев, председателят на Общински съвет Пещера Петър Хамамджиев, както и граждани. Всички те си припомниха героизма от онези дни. През изтеклите години от Освобождението, отношението на пещерци към датата 19 януари не се промени. Нека не забравяме цената на националната свобода, родена със саможертвата на героите, бе призивът на днешния ден. На 19 януари се навършват 141 години от Освобождението на Пещера от османско иго. Ден, който ще остане в историческия календар на града като най-бележит. Освобождението на Пещера е част от бойната и историческа хроника на Руско-турската освободителна война. Първото руско войсково поделение, влязло в града на 19 януари като освободител в четвърта рота на поручик Панин от Литовския полк. При сключването на Санстефанския мирен договор на 3 март 1878 г. генерал Гурко изпраща за гарнизон в Пещера 8-ма рота на капитан Сафонов от 123 Козловски полк. Този храбър руски войн изминава хиляди километри с ротата си от Кременчук до Пещера, заболява от тифус и умира в Пещера. Той е погребан в двора на църквата “Св.Димитър” с много почести от признателните пещерци. \r\nАлбена ЖИЛЕКОВА", "date": "2019.01.19", "title": "Пазарджик: Политици, общественици и местна власт се поклониха пред паметника на Капитан Николай Сафонов в Пещера в чест на Освобождението на града"}
{"url": "http://www.focus-news.net/news/2019/01/19/2613959/nikola-dimitrov-makedoniya-prespanskoto-sporazumenie-e-tvarde-golyamo-za-da-se-provali.html", "text": "Македонският външен министър Никола Димитров заяви, че Споразумението от Преспа е \"твърде голямо, за да се провали\" в интервю за  Анадолската агенция (АА)  по време на официално  си посещение в Анкара. \r\nДимитров каза, че залозите, които са замесени и похвалите, идващи от цял свят, направиха споразумението от Преспа решаващо. \r\nМакедонският външен министър  заяви, че наскоро правителството на гръцкия премиер Алексис Ципрас е получило вот на доверие от парламента. \r\n\"Така че мисля, че скоро, в рамките на няколко дни, ще видим тази ратификация в гръцкия парламент,\" каза Димитров, като обясни, че след това предстои  гласуване на Протокола за присъединяване на Македония към НАТО в гръцкия парламент и с тази ратификация процесът ще бъде финализиран. \r\nГоворейки за историческия процес, той каза: \"Македония е загубила едно поколение, което чака заради въпроса с името.\" \r\nДимитров заяви, че Македония е страна кандидатка за ЕС от 2005 г. насам. \r\n\"След Турция ние сме най-опитни в чакането  (за членство в ЕС)\", добави той. \r\nСпоред Димитров след приключването на процеса на ратификация в Гърция членството на Македония в НАТО ще стане факт  по-бързо от членството на страната в ЕС. \r\n„Формално, това ще стане (членството в НАТО), в зависимост от скоростта на процесите в различните парламенти, вероятно в началото на следващата година. \r\nНо в действителност ние ще бъдем на масата много скоро, може би дори през февруари или март тази година, ” каза Димитров.  Юлиян Марков", "date": "2019.01.19", "title": "Никола Димитров (Македония): Преспанското споразумение е твърде голямо, за да се провали"}
{"url": "http://www.focus-news.net/news/2019/01/19/2613973/desislava-kuzmanova-obshtina-blagoevgrad-petoto-yubileyno-izdanie-na-blagoevgrad-bluesjazz-shte-proteche-v-tri-vecheri.html", "text": "Петото юбилейно издание на „Blagoevgrad Blues&Jazz“ ще протече в три вечери. Това каза за  Радио „Фокус“- Пирин  Десислава Кузманова, управител на Общинско дружество „Благоевград фест“. „Много сме горди с този фестивал. Пораснахме и стигнахме пето поредно издание, така че тази година ще имаме три вечери, вместо обичайните две“, каза още Кузманова. По думите й първата вечер ще бъде класик, като ще може да бъде видян съвместният проект на Камерна опера-Благоевград и флейтистът Деян Гаврич. Почитателите на джаз музиката, ще чуят  изпълнения и на маестро Алекс Зoграфов(USA), тенорът Бойко Цветанов и оперния бас Стоян Бончев. Тази година мястото на фестивала е повече от едно. Фестивалът  ще започне в  ДТ „Никола Вапцаров“, а през втората и трета музикална вечер ще се пренесе в зала „Орфей“, парк „Македония“. „Втората вечер ще бъде посветена на 30 години “Подуене Блус Бенд”. Техен гост ще бъде блусарят Guy Davis от САЩ. Начало на третата  фестивална вечер ще бъде поставена от JP3 Живко Петров трио, Влатко Стефановски от Македония и Теодосий Спасов. Фестивалът ще завърши с Биг Бенд-Благоевград , Хилда Казасян и Христо Йоцов“, каза още Кузманова. \r\nЛора КАЛЧЕВА", "date": "2019.01.19", "title": "Десислава Кузманова, Община Благоевград: Петото юбилейно издание на „Blagoevgrad Blues&Jazz“ ще протече в три вечери"}
{"url": "http://www.focus-news.net/news/2019/01/19/2613969/reuters-siriyskata-opozitsiya-vizhda-shans-za-mirno-reshenie-na-konflikta.html", "text": "Сирийската опозиция вижда шанс за мирно решение на конфликта, предава  Reuters . \r\nСега  в Сирия има добра възможност да се постигне политическо решение на опустошителната осемгодишна война, след като прекратяването на огъня доведе до спокойствие в много области на страната, заяви главният опозиционен преговарящ на Сирия в събота. \r\n„Мисля, че сега е налице шанс, защото почти в цяла Сирия имаме прекратяване на огъня, а усилията за борба с тероризма са постигнали добри резултати”, каза Наср Харири в интервю за агенцията  в столицата на Саудитска Арабия Рияд, където той се намира. \r\nХарири, главният преговарящ на опозицията в мирните преговори се срещна с новия специален пратеник на ООН в Сирия Гейр Педерсен в петък. \r\n\"Сега е време да се възползваме от всички тези развития: прекратяването на огъня, борбата с тероризма, убеждението на мнозинството от сирийския народ, че единственото решение на сирийската криза е политическото решение\", добави Харири. \r\nПрез декември Русия, Иран и Турция - привърженици на основните страни в сложната гражданска война в Сирия - не успяха да постигнат съгласие относно състава на  сирийската конституционна комисия, но призоваха тя да се събере в началото на следващата година, за да започне действителен мирен процес. \r\nАрабските държави, включително и някои, които преди са подкрепяли бунтовниците срещу сирийския президент Башар Асад, се опитват да постигнат примирие с него след постигнатите победи от  неговите сили във войната, за да разширят влиянието си в Сирия за сметка на неарабска Турция и Иран, пише агенцията \r\n\"Всички страни ... Турция, до известна степен Русия и арабските страни вярват ... че без политическо решение нормализацията в Сирия би била невъзможна\", каза Харири.  Юлиян Марков", "date": "2019.01.19", "title": "Reuters: Сирийската опозиция вижда шанс за мирно решение на конфликта"}
{"url": "http://www.focus-news.net/news/2019/01/19/2613974/afp-broyat-na-zaginalite-pri-pozhara-okolo-meksikanskiya-gorivoprovod-dostigna-66.html", "text": "Експлозия и пожар убиха най-малко 66 души, които събираха гориво, изтичащо от тръбопровод в централната част на Мексико, предава  AFP . \r\n\"Данните, които имаме от преди няколко минути ... са 66 загинали и 76 ранени\", заяви губернаторът на щата Идалго Омар Фаяд. \r\nМястото все още е отцепено и там работят съдебни медици и други специалисти става ясно от информацията. \r\nДесетки местни жители с туби и кофи са събирали  бензин, който е изтичал от тръбопровода, когато е избухнал взривът, според свидетели. \r\nТрагедията е станала на фона на войната срещу  кражбите на гориво, която федералното правителство започна , проблем, който струва на Мексико около 3 милиарда долара през 2017 година. \r\nПрезидентът Андрес Мануел Лопес Обрадор е пристигнал на местопроизшествието в ранните съботни часове . \r\nПо рано медиите съобщаваха за 21 загинали, припомня агенцията.  Юлиян Марков", "date": "2019.01.19", "title": "AFP: Броят на загиналите при пожара около мексиканския горивопровод достигна 66"}
{"url": "http://www.focus-news.net/news/2019/01/19/2613976/gabrovo-sas-7-stotinki-e-spadnala-tsenata-na-dizela-v-oblastta.html", "text": "Със 7 стотинки е спаднала цената на дизела в Габрово, показва репортерска проверка на  Радио„Фокус“-Велико Търново . В момента този вид гориво се търгува за 2,11 лв./л., докато през декември цената му беше 2,18 лв./л. Бензин А 95 се продава за 1,94 лв./л. Миналият месец литър струваше 1,98 лв. Понижението е с 4 стотинки. Цената на бензин А 98 в момента е 2,18 лв./л. През декември се е продавал за 2,26 лв./л. Понижението в цената е с 8 стотинки. Газта е поевтиняла с 9 стотинки и се продава за 0,89 лв./л., докато през декември струваше 0,98 лв./л. Метанът продължава да държи висока цена от 1,49 лв./л. Цените на горивата в областта са с до 3 стотинки по-ниски от средните за страната. Единствено метанът е по-скъп с 5 стотинки. Справка със статистика за страната на сайт за горива сочи, че за днешния ден област Габрово е на 4-то място в класация за най-евтини горива в България. В средата на декември бе на 6-та позиция. \r\nНадежда КРЪСТЕВА", "date": "2019.01.19", "title": "Габрово: Със 7 стотинки е спаднала цената на дизела в областта"}
{"url": "http://www.focus-news.net/news/2019/01/19/2613975/mariya-kalaydzhiyska-skior-za-sedma-poredna-godina-se-otbelyazva-svetovniyat-den-na-snega-v-svetoven-mashtab.html", "text": "За седма поредна година се отбелязва Световният ден на снега в световен мащаб. Това каза за  Радио „Фокус“ – Пирин  Мария Калайджийска, скиор от Благоевград. Тя oбясни, че в момента празнува този прекрасен ден със семейството си в Боровец. „Реших да празнуваме тази година в Боровец, защото програмата им е интересна и е подготвена както за малки, така и за големи“, посочи Мария Калайджийска. Тя коментира още, че обстановката там е снежна, слънцето грее и има музика. „Организирани са занимания за малките деца, както и безплатни групови уроци по ски.“, допълни скиорът. Мария Калайджийска смята, че по този начин всеки начинаещ може да се научи да кара ски и да се влюби в този невероятен спорт. „Току-що приключиха демонстрациите по безопасност, както и състезанието по любителско спускане от пистите. Има много посетители, които отбелязват Деня на снега и пистите са пълни в Боровец като предполага, че и в останалите курорти програмата е интересна и има много туристи“, коментира Мария Калайджийска. Тя добави, че обича да посещава всички родни курорти със семейството и най-близките си приятели. \r\nДенис НИКИФОРОВ", "date": "2019.01.19", "title": "Мария Калайджийска, скиор: За седма поредна година се отбелязва Световният ден на снега в световен мащаб"}
{"url": "http://www.focus-news.net/news/2019/01/19/2613978/snezhana-peneva-spetsialno-uchilishte-za-detsa-s-narusheno-zrenie-varna-uchim-nezryashtite-kak-da-pravyat-razlika-mezhdu-monetite-s-ednakva-golemina-kato-tezi-ot-5-i-20-st.html", "text": "Учим незрящите как да правят разлика между монетите с еднаква големина, като тези от 5 и 20 стотинки. Това съобщи в интервю за  Радио „Фокус“ – Варна  учителят в Специалното училище за деца с нарушено зрение „Проф. д-р Иван Шишманов“ във Варна – Снежана Пенева. По думите й трудността при разпознаването на монети от хората с нарушено зрение идва от факта, че някои от тях са с еднаква големина. „Белите монети имат на ръбчето си едни чертички, които като се одраскат с нокът и се разпознават. По същия начин 5 и 20 стотинки – те са много близки по големина, но 5 стотинки обиколката на монетата е гладка, а на 20 стотинки има ръбчета“, обясни Снежана Пенева. Тя допълни, че в училището има специален предмет, в който децата се обучават на това как да боравят с парични средства. „Даваме, например, такива задачи на децата-една шепа монети да ги разпределят, за да могат да ги научат. Всичко е въпрос и на техника и на практика, реално“, каза още учителката. Според нея обаче едно е да разпределяш монетите в час, друго е да го направиш в магазина докато пазаруваш. Затова за хората с нарушено зрение са направени специални монетници по примера на касовите апарати, които подпомагат сортирането на монетите\", допълни Снежана Пенева. \r\nБояна АТАНАСОВА", "date": "2019.01.19", "title": "Снежана Пенева, Специално училище за деца с нарушено зрение – Варна: Учим незрящите как да правят разлика между монетите с еднаква големина, като тези от 5 и 20 ст."}
{"url": "http://www.focus-news.net/news/2019/01/19/2613977/ria-novosti-pogrebaha-kmeta-na-gdansk-ubit-po-vreme-na-blagotvoritelen-kontsert.html", "text": "Убитият кмет на Гданск Павел Адамович е погребан в събота в главната църква на града - Катедралата \"Св. Богородица\" съобщава  РИА Новости . \r\nХрамът, който се счита за най-голямата тухлена църква в света, не успя да побере всички дошли за траурната служба. Хиляди хора на улицата наблюдаваха церемонията на специално инсталирани екрани на площада пред катедралата \r\nНа прощалната церемония пристигнаха много бивши и настоящи полски лидери. Сред тях са председателят на Европейския съвет Доналд Туск, министър-председателят на Полша Матеуш Моравецки, президентът Анджей Дуда, министри, кметове, както и всички живи бивши президенти на Полша - Лех Валенса, Александър Квашневски и Бронислав Коморовски. \r\n27-годишният жител на Гданск Стефан В., въоръжен с нож, нападна Адамович в неделя вечер по време на благотворителен концерт в Гданск. Кметът получи няколко прободни  рани, включително в района на сърцето. Нападателят не се опита да се скрие, а извика, че е бил несправедливо затворен и сега отмъщава за това. Според някои съобщения, той се качил на  сцената като журналист. В понеделник кметът почина, без да се върне в съзнание, въпреки петчасовата операция.  Юлиян Марков", "date": "2019.01.19", "title": "РИА Новости: Погребаха кмета на Гданск, убит по време на благотворителен концерт"}
{"url": "http://www.focus-news.net/news/2019/01/19/2613979/cnn-otmeneni-i-zabaveni-sa-bili-okolo-6-700-poleta-zaradi-snezhnite-buri-v-sasht.html", "text": "Неблагоприятните метеорологични условия, включително снеговалеж в централната част и североизточната част на САЩ, доведоха до анулиране и забавяне в събота на повече от 6 700 полета, съобщава  CNN \r\nСпоред  медията последствията от снеговалежите могат да засегнат повече от 100 милиона души в много щати от Мисури до Мейн. В градовете Чикаго, Детройт и Кливланд има снежни виелици, а на юг, в Мемфис (Тенеси) и Джаксън (Мисисипи) има мощни гръмотевични бури.  \r\nГубернаторът на Ню Йорк Андрю Куомо временно забрани карането на камиони с ремаркета и автобуси по повечето щатски пътища. Компанията „Амтрак“ ограничава движението на пътнически и крайградски влакове в събота и неделя поради неблагоприятни метеорологични условия.  Юлиян Марков", "date": "2019.01.19", "title": "CNN: Отменени и забавени са били около 6 700 полета заради снежните бури в САЩ"}
{"url": "http://www.focus-news.net/news/2019/01/19/2613981/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на  Радио „Фокус“ – Пазарджик . Пътните настилки са сухи. Патрул на КАТ е разположен на изхода на града в посока Пловдив. Въведени са скоростни ограничения по трасето на разклоните за селата Мало Конаре, Говедаре и Цалапица. \r\nАлбена ЖИЛЕКОВА", "date": "2019.01.19", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2019/01/19/2613980/veliko-tarnovo-90-ot-domashnite-kucheta-v-grada-ne-sa-registrirani-v-obshtinata.html", "text": "90% от домашните кучета във Велико Търново не са регистрирани в Общината. Това каза за  Радио „Фокус“ – Велико Търново  Радостина Герганова от Фондация „Приятели на животните ВТ“. Тя припомни, че от миналата година регистрацията и поставянето на чип на животното са задължителни за стопаните, но наредбата не се спазва. „Ако едно животно попадне по някакъв начин на улицата, няма как да се търси отговорност от собственика му, защото то по документи не се води на този човек“, обясни Герганова. По думите й трябва да има по-строг контрол по отношение спазването на тези наредби. „Щом някой полага грижи за едно куче и то е негово, то трябва да бъде регистрирано в Общината. Много хора мислят, че проблемът с бездомните животни не е техен проблем и че някой друг трябва да се заеме с него, но това не е така. Това е проблем на всеки един гражданин, на всеки един човек. Трябва да се действа по-мащабно, за да може повече хора да разберат какъв е проблемът. Трябва да се спре с това изхвърляне на животни. Хората смятат, че от общините и приютите се наливат едни грандиозни суми, които отиват в нищо. Не е така. Постоянно се увеличава броят на животните и средствата никога не достигат“, посочи Герганова. По думите и решение на проблема е кастрация, както на домашни, така и на бездомни животни. \r\nНадежда КРЪСТЕВА", "date": "2019.01.19", "title": "Велико Търново: 90% от домашните кучета в града не са регистрирани в Общината"}
{"url": "http://www.focus-news.net/news/2019/01/19/2613983/burgas-normalno-e-dvizhenieto-v-oblastta.html", "text": "Нормално е движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са проходими и видимостта е отлична. Натоварено е движението по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. По-натоварено е по пътя от и към ж.к. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. Интензивно се осъществява движението по бургаските булеварди – „Демокрация“, „Сан Стефано“ и „Тодор Александров“. \r\nМария КУРТЕВА", "date": "2019.01.19", "title": "Бургас: Нормално е движението в областта"}
{"url": "http://www.focus-news.net/news/2019/01/19/2613982/plovdiv-intenziven-e-trafikat-po-uchastaka-na-am-trakiya-v-oblastta-patishtata-sa-normalno-prohodimi.html", "text": "Интензивен е трафикът по участъка на АМ „Тракия“ в Пловдивска област. По останалите основни направления в областта движението се осъществява нормално и без затруднения, съобщиха за  Радио „Фокус“ – Пловдив  от Областното пътно управление. Пътищата на територията на областта са предимно сухи, в планинските райони – обработени срещу заледявания и нормално проходими при зимни условия. Водачите трябва да шофират с повишено внимание и съобразена скорост, както и да не предприемат рискови изпреварвания, за да не се създават предпоставки за възникването на пътни инциденти. Опасност от падащи камъни има по пътищата в планинските райони на областта. Водачите трябва да бъдат особено бдителни по направленията Асеновград-Смолян, Кричим-Стамболийски и Юговско ханче-Югово-Лъки-Здравец. Проходът Троян-Кърнаре остава затворен за движение на всички моторни превозни средства. Забранено е движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. До 31 януари ще остане забранено движението на всички моторни превозни средства по пътя Белица-Загражден-Давидково, в участъка от км 13 до границата с област Смолян при км 18. До 2 февруари остава забранено и преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. Трафикът на територията на град Пловдив също се извършва нормално и без затруднения към този час. Пътните настилки са сухи и нормално проходими. До 21 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“, до Тунела. Променени са маршрутите на 12 автобусни линии от вътрешноградския транспорт. \r\nТони МИХАЙЛОВ", "date": "2019.01.19", "title": "Пловдив: Интензивен е трафикът по участъка на АМ „Тракия“ в областта, пътищата са нормално проходими"}
{"url": "http://www.focus-news.net/news/2019/01/19/2613985/veliko-tarnovo-v-edna-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е ясно. Температурата е 6 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. Дейностите трябва да приключат до 31 януари. \r\nНадежда КРЪСТЕВА", "date": "2019.01.19", "title": "Велико Търново: В една лента се осъществява движението в участък от пътя между Павликени и село Горна Студена"}
{"url": "http://www.focus-news.net/news/2019/01/19/2613986/ek-kosovo-tryabva-neotlozhno-da-otmeni-visokite-vnosni-mita-na-stoki-ot-sarbiya-i-bosna-i-hertsegovina.html", "text": "Позицията на ЕС по отношение на митата, наложени от Прищина върху вноса на сръбски и босненски продукти \"остава ясна и отново подчертава неотложността за премахването на тези мерки\", каза говорителката на специалния представител на ЕС за външната политика и сигурността  Мая Коциянчич, цитирана от македонския телевизионен канал  Алфа ТВ . \r\nТя добави, че \"всички действия и изявления, които противоречат на общите и стратегическите интереси на региона, трябва да бъдат премахнати\". \r\nКоциянчич отговори на изявлението на сръбския президент Александър Вучич, че е важно международната общност и Европа да обявят дали косовските мита за сръбските продукти ще бъдат премахнати скоро и дали диалогът ще продължи, за да реши  дали да се организират предсрочни избори в Сърбия. \r\nГоворител на ЕК подчерта, че \"ЕС очаква Сърбия и Косово бързо да изпълнят ангажиментите си към диалога, имайки предвид пряката връзка между пълната нормализация на отношенията и способността им да изпълнят изискванията на Съюза.\"  Юлиян Марков", "date": "2019.01.19", "title": "ЕК: Косово трябва неотложно да отмени високите вносни мита на стоки от Сърбия и Босна и Херцеговина"}
{"url": "http://www.focus-news.net/news/2019/01/19/2613984/sitel-makedoniya-ministri-ot-sdsm-sashto-podkrepyat-ideyata-za-predsrochni-izbori.html", "text": "Министри на СДСМ подкрепят идеята за предсрочни парламентарни избори заедно с президентските избори, съобщава македонският телевизионен канал  “Сител“ \r\nМинистърът на правосъдието Рената Десковска и министърът на администрацията и информационното общество Дамян Манчевски публично съобщиха, че управляващата партия все още обмисля идеята за предсрочни избори \r\nДосегашната официална позиция на правителството е, че сега е време изпълнителната власт да се съсредоточи върху икономиката и реформите, въпреки че премиерът Зоран Заев  признава, че има спорове в СДСМ дали са нужни предсрочни избори. \r\nДесковска в телевизионно интервю коментира, че изборите са необходими за да затвърдят властта на СДСМ и за по-лесното изпълнение на обявените реформи. \r\nМанчевски разкрива, че през следващата седмица органите на СДСМ ще решат дали да приемат искането на опозицията  за нови избори.  Юлиян Марков", "date": "2019.01.19", "title": "„Сител“ (Македония): Министри от СДСМ също подкрепят идеята за предсрочни избори"}
{"url": "http://www.focus-news.net/news/2019/01/19/2613987/pozitsiya-na-obshtinskite-savetnitsi-ot-grupata-na-bsp-yordanka-fandakova-da-obyasni-zashto-ne-prilaga-merkite-sreshtu-zamarseniya-vazduh.html", "text": "Йорданка Фандъкова да обясни защо не прилага мерките срещу замърсения въздух! Това се посочва в позиция на общинските съветници от групата на БСП, съобщиха от пресцентъра на  партията . С решение №855 от 06.12.2018 г. Столичен общински съвет прие промяна на механизма с оперативни мерки за обособяване на зони с ниски емисии на вредни вещества чрез ограничаване на движението на МПС на територията на Столична община в случай на прогноза за висока степен на замърсяване на атмосферния въздух. Съгласно това решение при прогноза или наличие на следните неблагоприятни метеорологични условия през зимния период: жълт код за мъгла и/или инверсия, и/или безветрие, и/или ниско атмосферно налягане и други на НИМХ, водещи до задържане и натрупване на атмосферни замърсители в ниските слоеве на атмосферата, може да бъде въведена мярката еднодневна абонаментна карта за всички линии на обществения градски транспорт на територията на Столична община на цена от 1 лев, т.нар. \"зелен билет\". С това решение предприемането на съответните действия за реализиране на мярката \"зелен билет\" се възлага на кмета на Столична община Йорданка Фандъкова. През последните два дни в София сме свидетели на парадоксална ситуация. Свидетели сме не на прогноза за висока степен на замърсяване, а на наличие на няколкократно по-високи стойности от допустимите за замърсеност на въздуха. А управляващите в Столична община демонстрират арогантно мълчание и бездействие. \r\nЗатова не може да не зададем няколко въпроса: \r\n1. Защо кметът Йорданка Фандъкова не изпълнява решение №855/2018 г. на СОС и не въвежда мярката \"зелен билет\"? \r\n2. Това решение за нея задължително ли е или е поредната пиар акция на Столична община, създаваща имитация на действия и мерки, които са с цел замитане на проблема под килима? \r\n3. На кое място в приоритетите на кмета Йорданка Фандъкова се нарежда здравето на гражданите? \r\nОчакваме своевременно отговори на всички тези въпроси!", "date": "2019.01.19", "title": "Позиция на общинските съветници от групата на БСП: Йорданка Фандъкова да обясни защо не прилага мерките срещу замърсения въздух"}
{"url": "http://www.focus-news.net/news/2019/01/19/2613988/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Пътните настилки са почистени и обработени. Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Няма въведени ограничения за движението на леки и товарни автомобили. Няма регистрирани тежки пътни инциденти през изминалия ден по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nЛора КАЛЧЕВА", "date": "2019.01.19", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2019/01/19/2613989/ivitsa-dachich-predsrochni-izbori-mozhe-da-se-provedat-ako-nyama-po-vazhni-zadachi.html", "text": "Сръбският външен министър и лидер на управляващата коалиция Социалистическа партия на Сърбия (СПС) Ивица Дачич заяви днес, че ще се проведат извънредни парламентарни избори в Сърбия, ако няма значителни държавни интереси, като премахването на митата и диалога между Белград и Прищина по Сръбската държавна телевизия (РТС), пише македонският информационен портал  A1 On . \r\nДачич обясни вчерашното изявление на сръбския президент Александър Вучич, че \"ако няма диалог, няма пречки за изборите\". \r\n\"Ако има по-важни държавни интереси от това (да се проведат избори), тогава тези избори няма да се проведат\", казва Вучич. \"Но ако не предстои премахване на митата и продължаване на диалога с Прищина, тогава може да се насрочат извънредни избори\". \r\nТой добави, че \"Европейският съюз живее в утопия\", че споразумението между Белград и Прищина ще бъде постигнато до средата на годината. \r\nРъководителят на сръбската дипломация, тълкувайки преговорите между Русия и ЕС по въпроса за Косово, отбеляза, че руският външен министър Сергей Лавров е поискал отговор от пратеника на ЕС Федерика Могерини за хода на диалога между Белград и Прищина и потвърди, че щом бъде постигнато споразумение, то трябва да бъде ратифицирано от Съвета за сигурност на ООН. \r\n„Това е индикация, че Русия следи всичко, което  се случва и със сигурност няма да бъде страничен наблюдател, мисля, че това е добре за нас, каза Дачич, добавяйки, че \"би било чудесно ако Русия действаше така  през 90-те години\". \r\nСпоред него, ако бъде постигнато споразумение, \"то ще се превърне в принципи, които всеки ще приеме и уважава, а това не може да бъде иначе.\" \r\nДачич подчерта, че Путин е изказал пълна подкрепа за Сърбия в диалога с Прищина и че не имало нищо на закритите  срещи, което не е било казано на откритите разговори по време на посещението на Путин в Сърбия.  Юлиян Марков", "date": "2019.01.19", "title": "Ивица Дачич: Предсрочни избори може да се проведат, ако няма по-важни задачи"}
{"url": "http://www.focus-news.net/news/2019/01/19/2613990/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на областта. Това съобщи за  Радио „Фокус” – Пирин  дежурният в Областно пътно управление – Кюстендил. На места пътните настилки са сухи. Няма валежи. Към този час няма въведени допълнителни ограничения за движението на моторни превозни средства заради метеорологичната обстановка. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. Трафикът е с нормална интензивност. \r\nЛора КАЛЧЕВА", "date": "2019.01.19", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2019/01/19/2613992/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2019.01.19", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/01/19/2613991/radostina-gerganova-priyateli-na-zhivotnite-vt-prodazhbata-na-domashno-razvadeni-kucheta-tryabva-da-se-kontrolira.html", "text": "Продажбата на домашно развъдени кучета трябва да се контролира. Това каза за  Радио „Фокус“ – Велико Търново  Радостина Герганова от Фондация „Приятели на животните ВТ“. Тя припомни, че по закон развъждането и продаването на кучета е забранено. Всеки, който продава домашния си любимец, дължи данък за това. Той трябва да бъде регистриран като търговец. „Който отвори обаче интернет ще види стотици хиляди обяви за домашно развъдени кучета, които ако не се продадат, могат да останат на улицата. Върху това трябва да има строг контрол. Ще контролират продажбата на алкохол по интернет, но нека се контролира и продажбата на домашни любимци. Нека тези хора да плащат някакви данъци. С тези средства могат да се финансират общински приюти или различни кампании за кастрации. Докато не се бръкне в джоба на човек, той не разбира какъв е проблемът“, посочи Герганова. Тя припомни, че изхвърлянето на домашни любимци също е незаконно. Законът е предвидил глоби и санкции за безотговорни стопани, които изхвърлят животните, които отглеждат или нежелани техни поколения. „В закона е записано, но някой трябва да следи за спазването на този закон и за налагането на адекватни административни и парични санкции. Вече има зоополиция, има и съответните административни органи към полицията и общините. Някъде това нещо работи като практики и процедури, но на повечето места проблемите с бездомните животни по някакъв начин се неглижират и на тях се гледа доста несериозно“, посочи Радостина Герганова. \r\nНадежда КРЪСТЕВА", "date": "2019.01.19", "title": "Радостина Герганова, „Приятели на животните ВТ“: Продажбата на домашно развъдени кучета трябва да се контролира"}
{"url": "http://www.focus-news.net/news/2019/01/19/2613994/aktualna-patna-obstanovka.html", "text": "І. Метеорологична обстановка: Температурите са в интервала от 0° до 10°. Времето над страната е предимно облачно. Слаб вятър духа в областите: Добрич, Силистра и Хасково. Слаб дъжд в област Видин, както и в района на гр. Хасково и гр. Свиленград /обл. Хасково/. Слаб сняг в района на Гинци /обл. София/. Пътните настилки са предимно сухи на места мокри, по усойните и планински райони частично заледени, обработени и проходими при зимни условия. Това съобщиха от  пресцентъра на Агенция \"Пътна инфраструктура\" . \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. шофьорите да се движат с повишено внимание, спазвайки ограничението на скоростта – до 90 км/ч, в участъка от 45+900 до км 53+000 поради неравности по пътната настилка. \r\nШофьорите да се движат с повишено внимание в участъка при Мухово от км 45+200 до км 46+266 в посока Бургас поради обезопасяване на пътния участък до 31.05.2019 г. \r\nДо 31.03.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, забранено е движението и спирането по аварийната лента;  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДо 31.03.2019 г.  от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание в двете посоки с цел осигуряване безопастност на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.03.2019 г. движението на МПС над 12 тона е ограничено в участъка от км 30+260 до км 47+060 /от п.в. „Витинска река“ до п.в. Ботевград/ само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nОбласт София: \r\nДо 28.01.2019 г. движението по АМ \"Струма\" в тунел „Мало Бучино“ в посока Перник се осъществява само в активната лента поради ремонтни дейности.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Републиката“ - отворен за всички МПС; \r\n- „Печинско“ - отворен за всички МПС; \r\n- „Ришки“ - отворен за всички МПС; \r\n- „Предел“ - отворен за всички МПС. \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ - целогодишно e забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението (ВОД):  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\n\tПът II-815: Движението по път IIІ-815 от пътно кръстовище с път ІІ-81 Боровци – Гаврил Геново при км 0+068 е ограничено за МПС над 12 тона поради изпълнение на строително-монтажни дейности. \r\nОбходен маршрут: \r\nДвижението по път IIІ-815 Боровци – Гаврил Геново е ограничено за МПС над 12 тона поради изпълнение на строително-монтажни дейности  на жп. прелез. \r\nОбходен маршрут: \r\nДвижение по път ІІІ-102 за автомобили над 12 тона – Гаврил Геново – Монтана – и  Път ІІ-81 –Боровци и обратно. \r\nЗа автомобили до 12 тона движението се осъществява от пътно кръстовище на РП ІІ-81 при км 87+423 през с. Боровци до Път ІІІ-815 и обратно. Срок до 18.01.2019 г.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности:  \r\nПът ІІІ-637: Движение по път ІІІ-637 от път II-63 Трън – Стрезимировци до разклон за с. Радово от км 0+000 до км 2+000 в участъка се осъществява с повишено внимание и съобразена скорост в свободната лента поради аварийни ремонтни дейности на асфалтовата настилка. Срок до 20.01.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-21: Движението по път ІІ-21 с. Сребърна – с. Татарица от км 99+350 до км 102+000 се осъществява в една лента поради извършване на контролирана сеч на опасни дървета. Движението се регулира с пътни знаци и конуси. Срок до 20.01.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-5503: Движението по път ІІІ-5308 Каменец – Камен връх от км 16+600 до км 24+600 се осъществява с повишено внимание поради стесняване на една от лентите до 22.01.2018 г. Участъкът е сигнализиран с пътни знаци.  \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.19", "title": "Актуална пътна обстановка"}
{"url": "http://www.focus-news.net/news/2019/01/19/2613993/pregled-na-mezhdunarodnite-novini-do-18-chasa-agentsiya-fokus.html", "text": "Министерството на националната отбрана на Турция оповести, че в рамките на борбата срещу т.нар. „Терористична организация на гюленистите/Паралелна държавна структура” (ФЕТО/ПДС), от армията са били изгонени над 15 хиляди военнослужещи, а срещу близо 7 хиляди са предприети съдебни и административни процедури,  съобщава  електронното издание на вестник „Сабах” .  \r\nОсвен това, от началото на 2018 година са били „обезвредени” близо 2.5 хиляди терористи, сред които над 70 лица – техни лидери. Също така продължават и дейностите по въвеждането на нова система за военна служба, която ще бъде представена за утвърждаване от президента Реджеп Тайип Ердоган. В рамките на сегашната военна служба към 4 януари т.г. над 630 хиляди турски граждани са подала молби за откупуване от военна служба. От тях близо 100 хиляди са преминали основно военно обучение посочва още „Сабах”.  \r\n*** Десетата протестна акция на привържениците на движението \"жълти жилетки\" започна в Париж, съобщава кореспондентът на  РИА Новости . \r\nКъм 11:30 часа местно време (12:30 часа българско време) няколкостотин души се събраха пред Дома на инвалидите в Седми район на френската столица, като хората продължават да пристигат. В същото време организаторите очакваха, че един милион души ще вземат участие в марша, както се вижда от името на днешното действие - „Действие десето: Един милион в Париж“. \r\nАтмосферните условия  може да са повлияли на броя на протестиращите -в столичния район сутринта термометърът е паднал под нулата и през деня прогнозите за времето обещават сняг. \r\nДокато акцията върви тихо: хората се разхождат из площада, скандират антиправителствени лозунги, свирят, пеят песни и размахват знамена. \r\nКакто бе обявено в социалните мрежи, участниците в марша възнамеряват да почетат паметта на загиналите поддръжници на движението \"жълти жилетки\" и да подкрепят пострадалите. За това демонстрантите бяха помолени да вземат цвете или свещ. Планирана е и минута мълчание. \r\nРедът в Париж е осигурен от пет хиляди полицаи, а осем единици бронирани превозни средства бяха изведени на улиците. В небето над мястото на събиране на участниците патрулира хеликоптер. \r\nВ района на процесията метрото е затворено и движението е значително ограничено, особено в близост до площад Конкорд, двореца Гран Пале и моста Александър III.  \r\n*** Косовският премиер Рамуш Харадинай информира днес, че сръбската полиция е задържала двама членове на Косовските сили за сигурност (КСС)на ГКПП Ярине между Косово и Сърбия, пише македонското електронно издание  “Плюс Инфо“ . \r\nВ профила си в социалната мрежа „Фейсбук“ той пише, че тяхното задържане е неприемливо и изисква незабавното им освобождаване. \r\n\"Такива случаи ни напомнят за режима на Слободан Милошевич, който вероятно не е отминал в северната ни съседка\", пише Харадинай. \r\n*** Американският президент Доналд Тръмп направи изненадващо изявление в събота, че ще пътува, за да се срещне със семействата на четирима американски служители, убити в северна Сирия, предава  AFP .  \r\nДеветнадесет души, включително четирима американци, бяха убити в самоубийствен атентат срещу малък ресторант в северната част на Сирийския град Манбидж. \r\nАтаката, за която пое отговорност „Ислямска държава“, е най-смъртоносната, засегнала  американските войски след разгръщането им в Сирия през 2014 г. \r\nДвама американски военнослужещи, един цивилен от Министерството на отбраната и един наемник са сред убитите при нападението в Манбидж. \r\nАтентатът бе извършен след изненадващото изявление  на Тръмп миналия месец, че той разпорежда пълно изтегляне на американските войски от Сирия, защото „Ислямска държава“ е „победена“. \r\n*** Сирийската опозиция вижда шанс за мирно решение на конфликта, предава  Reuters . \r\nСега  в Сирия има добра възможност да се постигне политическо решение на опустошителната осемгодишна война, след като прекратяването на огъня доведе до спокойствие в много области на страната, заяви главният опозиционен преговарящ на Сирия в събота. \r\n„Мисля, че сега е налице шанс, защото почти в цяла Сирия имаме прекратяване на огъня, а усилията за борба с тероризма са постигнали добри резултати”, каза Наср Харири в интервю за агенцията  в столицата на Саудитска Арабия Рияд, където той се намира. \r\nХарири, главният преговарящ на опозицията в мирните преговори се срещна с новия специален пратеник на ООН в Сирия Гейр Педерсен в петък. \r\n\"Сега е време да се възползваме от всички тези развития: прекратяването на огъня, борбата с тероризма, убеждението на мнозинството от сирийския народ, че единственото решение на сирийската криза е политическото решение\", добави Харири. \r\nПрез декември Русия, Иран и Турция - привърженици на основните страни в сложната гражданска война в Сирия - не успяха да постигнат съгласие относно състава на  сирийската конституционна комисия, но призоваха тя да се събере в началото на следващата година, за да започне действителен мирен процес. \r\nАрабските държави, включително и някои, които преди са подкрепяли бунтовниците срещу сирийския президент Башар Асад, се опитват да постигнат примирие с него след постигнатите победи от  неговите сили във войната, за да разширят влиянието си в Сирия за сметка на неарабска Турция и Иран, пише агенцията \r\n\"Всички страни ... Турция, до известна степен Русия и арабските страни вярват ... че без политическо решение нормализацията в Сирия би била невъзможна\", каза Харири. \r\n*** Експлозия и пожар убиха най-малко 66 души, които събираха гориво, изтичащо от тръбопровод в централната част на Мексико, предава  AFP . \r\n\"Данните, които имаме от преди няколко минути ... са 66 загинали и 76 ранени\", заяви губернаторът на щата Идалго Омар Фаяд. \r\nМястото все още е отцепено и там работят съдебни медици и други специалисти става ясно от информацията. \r\nДесетки местни жители с туби и кофи са събирали  бензин, който е изтичал от тръбопровода, когато е избухнал взривът, според свидетели. \r\nТрагедията е станала на фона на войната срещу  кражбите на гориво, която федералното правителство започна , проблем, който струва на Мексико около 3 милиарда долара през 2017 година. \r\nПрезидентът Андрес Мануел Лопес Обрадор е пристигнал на местопроизшествието в ранните съботни часове . \r\nПо рано медиите съобщаваха за 21 загинали, припомня агенцията. \r\n*** Убитият кмет на Гданск Павел Адамович е погребан в събота в главната църква на града - Катедралата \"Св. Богородица\" съобщава  РИА Новости . \r\nХрамът, който се счита за най-голямата тухлена църква в света, не успя да побере всички дошли за траурната служба. Хиляди хора на улицата наблюдаваха церемонията на специално инсталирани екрани на площада пред катедралата \r\nНа прощалната церемония пристигнаха много бивши и настоящи полски лидери. Сред тях са председателят на Европейския съвет Доналд Туск, министър-председателят на Полша Матеуш Моравецки, президентът Анджей Дуда, министри, кметове, както и всички живи бивши президенти на Полша - Лех Валенса, Александър Квашневски и Бронислав Коморовски. \r\n27-годишният жител на Гданск Стефан В., въоръжен с нож, нападна Адамович в неделя вечер по време на благотворителен концерт в Гданск. Кметът получи няколко прободни  рани, включително в района на сърцето. Нападателят не се опита да се скрие, а извика, че е бил несправедливо затворен и сега отмъщава за това. Според някои съобщения, той се качил на  сцената като журналист. В понеделник кметът почина, без да се върне в съзнание, въпреки петчасовата операция. \r\n*** Неблагоприятните метеорологични условия, включително снеговалеж в централната част и североизточната част на САЩ, доведоха до анулиране и забавяне в събота на повече от 6 700 полета, съобщава  CNN \r\nСпоред  медията последствията от снеговалежите могат да засегнат повече от 100 милиона души в много щати от Мисури до Мейн. В градовете Чикаго, Детройт и Кливланд има снежни виелици, а на юг, в Мемфис (Тенеси) и Джаксън (Мисисипи) има мощни гръмотевични бури.  \r\nГубернаторът на Ню Йорк Андрю Куомо временно забрани карането на камиони с ремаркета и автобуси по повечето щатски пътища. Компанията „Амтрак“ ограничава движението на пътнически и крайградски влакове в събота и неделя поради неблагоприятни метеорологични условия. \r\n*** Сръбският външен министър и лидер на управляващата коалиция Социалистическа партия на Сърбия (СПС) Ивица Дачич заяви днес, че ще се проведат извънредни парламентарни избори в Сърбия, ако няма значителни държавни интереси, като премахването на митата и диалога между Белград и Прищина по Сръбската държавна телевизия (РТС), пише македонският информационен портал  A1 On . \r\nДачич обясни вчерашното изявление на сръбския президент Александър Вучич, че \"ако няма диалог, няма пречки за изборите\". \r\n\"Ако има по-важни държавни интереси от това (да се проведат избори), тогава тези избори няма да се проведат\", казва Вучич. \"Но ако не предстои премахване на митата и продължаване на диалога с Прищина, тогава може да се насрочат извънредни избори\". \r\nТой добави, че \"Европейският съюз живее в утопия\", че споразумението между Белград и Прищина ще бъде постигнато до средата на годината. \r\nРъководителят на сръбската дипломация, тълкувайки преговорите между Русия и ЕС по въпроса за Косово, отбеляза, че руският външен министър Сергей Лавров е поискал отговор от пратеника на ЕС Федерика Могерини за хода на диалога между Белград и Прищина и потвърди, че щом бъде постигнато споразумение, то трябва да бъде ратифицирано от Съвета за сигурност на ООН. \r\n„Това е индикация, че Русия следи всичко, което  се случва и със сигурност няма да бъде страничен наблюдател, мисля, че това е добре за нас, каза Дачич, добавяйки, че \"би било чудесно ако Русия действаше така  през 90-те години\". \r\nСпоред него, ако бъде постигнато споразумение, \"то ще се превърне в принципи, които всеки ще приеме и уважава, а това не може да бъде иначе.\" \r\nДачич подчерта, че Путин е изказал пълна подкрепа за Сърбия в диалога с Прищина и че не имало нищо на закритите  срещи, което не е било казано на откритите разговори по време на посещението на Путин в Сърбия.", "date": "2019.01.19", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/01/19/2613997/predstoyashti-sabitiya-v-stranata-za-20-yanuari-agentsiya-fokus.html", "text": "*** \r\nОт 12.00 часа в зала 3 на НДК ПП ГЕРБ ще проведе Национална предизборна среща.  \r\n*** \r\nОт 09.00 часа в столичния храм „Св. Седмочисленици” ще бъде  отслужена архиерейска св. Литургия, след което ще бъде извършена традиционната лития до паметника на св. Евтимий на бул. \"Патриарх Евтимий\".  \r\n*** \r\nОт 12.00 часа до 15.00 часа на писта за ски бягане „Универсиада“, Витошко лале, Алеко, Витоша ще бъде отбелязан Световният ден на снега с множество спортни занимания на снега.  \r\n*** \r\nМежду 12.00 и 17.00 часа от Литературен клуб „Перово“ ще бъде излъчено предаването „Библиотеката“ на БНТ. В 18.00 часа Славина Петкова ще представи новата си книга.  \r\n*** \r\nВ 18.00 часа в Първа евангелска съборна църка (ул. „Солунска“ 49) ще бъде представена книгата „Мисията на един унгарец“ на Лайош Дьобрьоши.  \r\n***  \r\nОт 12.00 часа привържениците на ЦСКА от цялата страна ще поднесат венци и цветя на паметника „Майка България” в центъра на града  \r\n*** \r\nОт 12.30 часа общинската болница „Иван Скендеров“ ще получи нов транспортен кувьоз на стойност 14 116 лв., дарен от писателката Десислава Николова.  \r\n*** \r\nВ 11.00 часа в Държавния куклен театър „Дора Габе“ ще се играе спектакълът „Тайнственото речно конче“.  \r\n*** \r\nОт 11.30 часа в сградата на Ректората на Пловдивски университет „Паисий Хилендарски“ (ул. „Цар Асен“ № 24) в 6-а аудитория ще се проведе дискусионна среща с младежи на тема „Младежта говори за Европейския съюз“. Събитието ще бъде официално открито от ръководителя на Представителството на Европейската комисия в България Огнян Златев, който ще представи успехите и предизвикателствата в актуалното развитие на ЕС.  \r\n*** \r\nОт 10.30 часа на плац „Студенец“ ще бъде отбелязан Световният ден на снега.  \r\n*** \r\nОт 11.00 часа в Кукления театър ще се играе детският спектакъл „Бялата врана“.  \r\n*** \r\nОт 12.00 до 13.00 часа на пътя София- Варна, в района на кръговото за кв. „Макак“ жителите на квартала ще протестират срещу изискването за винетки до Шумен.  \r\n*** \r\nОт 11.30 часа в залата на Културно-информационен център „Безистен“ камерен оркестър „Дианополис“ ще изнесе концерт.", "date": "2019.01.19", "title": "Предстоящи събития в страната за 20 януари (Агенция „Фокус“)"}
{"url": "http://www.focus-news.net/news/2019/01/19/2614000/d-r-ventsislav-daskalov-obshtopraktikuvasht-lekar-profilaktikata-s-vaksini-sreshtu-grip-e-mnogo-preporachitelna.html", "text": "Профилактиката с ваксини срещу грип е много препоръчителна. Това каза за  Радио „Фокус“ – Пирин  д-р Венцислав Даскалов, общопрактикуващ лекар от Благоевград. Той обясни, че винаги съветва своите пациенти да прибягват към тази мярка, като дори самият той се ваксинира всяка година. „В практиката си съм в ежедневен контакт с вирусни заболявания, но благодарение на ваксините не съм боледувал от грип през последните няколко години“, каза още д-р Даскалов. Той добави, че на база личния, но и лекарския си опит може да каже, че противогрипните ваксини са нещо много полезно. „Ваксината ни осигурява защита, разбира се, не срещу всички възможни вируси, защото обикновено тя съдържа от 3 до 4 щама, но това са щамовете, които са разпознати като най-рискови и причиняващи най-тежки инфекции в определения сезон“, посочи д-р Даскалов. Той подчерта, че дори човек да се разболее от някакъв вид простуда, тя ще мине леко или с минимални отклонения от работа ако преди това се е ваксинирал. \r\nЛивия НИНОВА", "date": "2019.01.19", "title": "Д-р Венцислав Даскалов, общопрактикуващ лекар: Профилактиката с ваксини срещу грип е много препоръчителна"}
{"url": "http://www.focus-news.net/news/2019/01/19/2613996/varna-observatoriyata-organizira-razlichni-initsiativi-vav-vrazka-s-50-godishninata-ot-stapvaneto-na-chovek-na-lunata.html", "text": "Обсерваторията във Варна организира различни инициативи във връзка с 50-годишнината от стъпването на човек на луната, която се отбелязва през 2019 година. Това каза в интервю за  Радио „Фокус“- Варна  Свежина Димитрова, директор на Народна астрономическа обсерватория и планетариум „Николай Коперник“ във Варна. \r\nНа 21 юли 1969 година американския космически кораб „Аполо 11“ каца на Луната, след като на 16 юли е излетял от „Кейп Кенеди“ във Флорида с екипаж Нийл Армстронг, Едуин Олдрин и Майкъл Колинс. Четири дни по-късно те достигат естествения ни спътник. Нийл Армстронг завинаги ще остане в историята като човекът, който пръв стъпва на Луната. „Една малка крачка за човека – един голям скок за човечеството…“, са емоционалните думи на астронавта в  момента, в  който стъпва на Луната. Оставена е паметна плоча от неръждаема стомана с гравиран надпис: „Тук хора от планетата Земя за първи път стъпиха на Луната. Юли 1969 г. след Христа. Ние дойдохме с мир от името на цялото Човечество“ и с подписи на Армстронг, Олдрин, Колинс и президента на САЩ Никсън. Астронавтите се завръщат на Земята четири дни по-късно и са посрещнати като герои. Свежина Димитрова отбеляза, че във връзка с годишнината обсерваторията във Варна ще организира различни инициативи. „Подготвяме конкурси и изложби, свързани с тази годишнина. Ще имаме и макет на астронавт, с който нашите гости ще могат да се снимат“, допълни Свежина Димитрова. Макетът ще бъде поставен в края на януари или началото на февруари. \r\nТя посочи също, че се провеждат и инициативи на Международния астрономически съюз, който през 2019 празнува 100-годишнината си. В чест на този юбилей съюзът организира целогодишно празненство, за да повиши осведомеността за астрономическите открития през века, както и да подкрепи и подобри използването на астрономията като инструмент за образование, развитие и дипломация под централната тема „Под едното небе\". Стогодишнината ще стимулира световния интерес към астрономията и науката и ще достигне до световната астрономическа общност, националните научни организации, общества, политици, студенти, семейства и широката общественост. Инициативите във Варна започнаха с Ден на отворените врати под надслов „100 часа астрономия“. „Астрономи от цял свят се обединяват, за да честват тази година. Като част от международната астрономическа общност се включваме в тези чествания. През годината имаме многобройни инициативи“, допълни Свежина Димитрова. Тя отбеляза, че годината е много предизвикателна за обсерваторията, като Варна и тази година ще участва в олимпиадата по астрономия. „Имаме идея да обновим и  вътрешния интериор на обсерваторията“, каза още Свежина Димитрова. \r\nМарияна ВАЛЕНТИНОВА", "date": "2019.01.19", "title": "Варна: Обсерваторията организира различни инициативи във връзка с 50-годишнината от стъпването на човек на луната"}
{"url": "http://www.focus-news.net/news/2019/01/19/2614002/pazardzhik-ramkata-na-byudzheta-na-obshtina-panagyurishte-za-2019-godina-e-na-stoynost-23-040-643-leva.html", "text": "Рамката на бюджета на Община Панагюрище  за 2019 година е на стойност 23 040 643 лева, от които за държавни дейности – 10 880 629 лева, за местни дейности – 11 458 290 лева и 701 724 лева за дофинансиране на държавни дейности с местни приходи.  Това съобщиха от  общинската администрация . Инвестиционната програма на общината за настоящата година е на стойност 6 647 599 лева, от които 2 608 770 лева – финансиране със средства от Европейския съюз, 3 606 029 лева – собствени бюджетни средства и 432 800 лева – целеви трансфери от Държавния бюджет. Предстои детайлно разглеждане на проекта на бюджета за 2019 година в постоянните комисии на Общинския съвет.", "date": "2019.01.19", "title": "Пазарджик: Рамката на бюджета на Община Панагюрище за 2019 година е на стойност 23 040 643 лева"}
{"url": "http://www.focus-news.net/news/2019/01/19/2613998/pazardzhik-vodolyubivi-ptitsi-ot-30-vida-zimuvat-vav-vlazhnite-zoni-na-oblastta.html", "text": "857 водолюбиви птици от 30 вида зимуват по поречието на Тополница, в язовири и рибарници в област Пазарджик, установиха специалисти и експерти от РИОСВ и БДЗП при среднозимно преброяване на водолюбивите птици през уикенда. Това съобщи за  Радио „Фокус“ – Пазарджик  Цветана Чочева от Екоинспекцията. Тя отбеляза, че вай-многобройни тази година са птици от видовете: зеленоглава патица – 250, лиска – 153, малък гмурец – 103, голям корморан – 71, полско врабче – 50, каролинско зимно бърне – 35, сива чапла – 30, сврака – 29, ням лебед – 22, полско врабче – 20, фиш – 16, сива овесарка – 10. Установени са и екземпляри от видовете: голяма бяла чапла, сива врана, сойка, малък пъстър кълвач, обикновен мишелов, черношипа ветрушка, жълтокрака чайка, посевна врана, зимно бърне, обикновенна и планинска чинка, сврака, малък ястреб, бяла стърчиопашка, поен дрозд и гарван гробар. Числеността на установените видове птици във водоеми в Р България при обработени от БДЗП около 70% от данните е 361 933 индивиди, докато през 2018 година са наблюдавани едва 130 000 индивиди. \r\nВаня НИКОЛОВА", "date": "2019.01.19", "title": "Пазарджик: Водолюбиви птици от 30 вида зимуват във влажните зони на областта"}
{"url": "http://www.focus-news.net/news/2019/01/19/2614001/predstoyashti-mezhdunarodni-sabitiya-za-20-yanuari-agentsiya-fokus.html", "text": "***  Национален протестен митинг срещу Договора от Преспа \r\n***  Демонстрация на крайнолеви активисти срещу предаване на контрола на някои от Курилските острови на Япония  \r\n***  Женски протест на „жълтите жилетки“", "date": "2019.01.19", "title": "Предстоящи международни събития за  20 януари  (Агенция \"Фокус\")"}
{"url": "http://www.focus-news.net/news/2019/01/19/2614020/vidin-7-kilometrova-kolona-ot-tovarni-avtomobili-se-e-obrazuvala-na-gkpp-dunav-most-vidin-na-izhod-ot-stranata.html", "text": "7-километрова колона от товарни автомобили се е образувала на ГКПП „Дунав мост – Видин“ на изход от страната, съобщи слушател на  Радио „Фокус“.", "date": "2019.01.19", "title": "Видин: 7-километрова колона от товарни автомобили се е образувала на ГКПП „Дунав мост – Видин“ на изход от страната"}
{"url": "http://www.focus-news.net/news/2019/01/19/2614004/blagoevgrad-prez-2019-g-osnoven-aktsent-za-yugozapadno-darzhavno-predpriyatie-ostava-zasileniyat-kontrol-pri-stopanisvane-na-gorite-v-deynostite.html", "text": "Най-много са констатираните нарушения през 2018 година в районите на Самоков – 112, Гърмен – 82, Разлог – 71 и Ихтиман. Това каза за  Радио „Фокус“- Пирин  Снежана Паскалева, връзки с обществеността към Югозападно държавно предприятие. Общото количество на задържаната незаконна дървесина е 626 куб. метра, от които 491 пространствени куб. метра са дърва за огрев, а останалото – обла строителна дървесина. „Конфискувани са 23 автомобила, 34 каруци, 5 коня, 19 бензино-моторни триона, 15 други инструменти за дърводобив. През миналата година за съществени нарушения в лесокултурната дейност в „ДГС Пирдоп” е сезирана прокуратурата. За сравнение през 2017 г. в 9 проверки са установени груби нарушения, преписките за които са изпратени в съответните Районни прокуратури“, каза още Паскалева. Според експертите основна причина за намаляване броя на актовете са предприетите през последните години превантивни мерки. Въведените електронни превозни билети, пластините с уникален идентификационен номер, джипиес устройствата на автомобилите за транспортиране на дървесина, ревизиите на охранителните участъци имат дисциплиниращ ефект. Над 920 са подадените сигнали от граждани през м. г. на единния национален телефон 112, по които екипите на ЮЗДП са реагирали веднага. „Изключително ефективна е работата на мобилните контролни звена, които са освободени от местни зависимости и освен вътрешен контрол проверяват превозните средства, транспортиращи дървесина, и подпомагат опазването на горите в критични райони. За допуснати нарушения през миналата година 101 горски служители са наказани дисциплинарно със „забележка” и „предупреждение за уволнение”, а един е уволнен“, каза още Паскалева. \r\nЛора КАЛЧЕВА", "date": "2019.01.19", "title": "Благоевград: През 2019 г. основен акцент за Югозападно държавно предприятие остава засиленият контрол при стопанисване на горите в дейностите"}
{"url": "http://www.focus-news.net/news/2019/01/19/2613995/sitel-vitsepremierat-buyar-osmani-izpolzva-nerabotniya-den-za-sazdavane-na-rabotna-grupa-za-prilagane-na-zakona-za-ezitsite.html", "text": "Вицепремиерът Буяр Османи използва неработния ден за създаване на работна група за прилагане на Закона за езиците в която участват само представители на Демократичния съюз за интеграция (ДСИ), съобщава македонският телевизионен канал  “Сител“ . \r\nОсмани, заедно с министъра без портфейл Едмонд Адеми, депутата Артан Груби и бившия  министър на правосъдието Билен Салийи, определиха пътя, по който законът да достигне до гражданите най-бързо. За сега няма информация колко ще струва неговото прилагане, но е  важно гражданите да получат езиково равенство. \r\nКакто вицепремиерът Османи, така и депутатът Груби отричат твърденията на опозицията, че Законът за използването на езиците противоречи на Конституцията. Те очакват ВМРО-ДПМНЕ също да осъзнае необходимостта от приемането на този закон и да се включи в целия процес. \r\nЛидерът на опозицията Християн Мицковски подчерта, че ВМРО-ДПМНЕ не е против прилагането на езиците на етническите общности, а срещу начина, по който е направено. \r\n„Има много недостатъци в цялостната процедура. Има много дивачество, много насилие и всичко, което се случва, не приляга на една демократична страна, която се стреми да бъде част от европейското семейство. Ние като политическа партия също апелираме, че това не може да бъде толерирано и в името на това призоваваме конституционните съдии, прокуратурата и съдебната система да действат в съответствие със законите и конституцията в страната. Да се въздържат от всякакъв политически натиск от страна на политическите елити в държавата и да вземат решение в съответствие с правото, конституцията и законите ”, каза Мицковски.  Юлиян Марков", "date": "2019.01.19", "title": "„Сител“: Вицепремиерът Буяр Османи използва неработния ден за създаване на работна група за прилагане на Закона за езиците"}
{"url": "http://www.focus-news.net/news/2019/01/19/2614023/kyustendil-5-730-e-broyat-na-nefinansovite-predpriyatiya-na-teritoriyata-na-oblastta.html", "text": "5 730 е броят на нефинансовите предприятия на територията на област Кюстендил. Това каза пред  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. Според представената информация относно годишните отчети на предприятията, най-голяма е групата на микропредприятията с до 9 заети лица – 5 353 предприятия. Броят на малките предприятия с от 10 до 49 заети лица е 309, а на средните е 61. Големите предприятия, в които работят 250 и повече лица са 7. Произведената продукция в област Кюстендил възлиза на 1 303 млн. лв., като е отчетен ръст от 7.8% спрямо предходната година. Добавената стойност по факторни разходи възлиза на 422 млн. лв. по текущи цени. Водещ в икономиката на област Кюстендил е сектор „Преработваща промишленост“, където са създадени 46.7% от произведената продукция и  45 % от добавената стойност по факторни разходи за областта. Нетните приходи от продажби в област Кюстендил достигат 1 688 млн. лв., като е отчетено увеличение с 6.5% в сравнение с предходната година. \r\nВенцеслав ИЛЧЕВ", "date": "2019.01.19", "title": "Кюстендил: 5 730 е броят на нефинансовите предприятия на територията на областта"}
{"url": "http://www.focus-news.net/news/2019/01/19/2614022/ria-novosti-sasht-unishtozhiha-nad-50-boytsi-na-ash-shabaab-v-somaliya.html", "text": "Над 50 бойци от групировката „Аш Шабааб“ в Сомалия са били елиминирани при авиоудар, съобщи Африканското командване на въоръжените сили на САЩ, предава  РИА Новости . \r\nОтбелязва се, че ударът е бил нанесен близо до град Джилиб в провинция Средна Джуба. \r\nУдарът е бил нанесен, след като голяма група бойци са нападнали силите на националната армия на Сомалия, заявиха американските военни. \r\nРадикалната ислямистка групировка „Аш Шабааб“, която е базирана в Сомалия, има тесни връзки с международната терористична организация „Ал Кайда“. Тя води въоръжена борба срещу централното правителство на Сомалия и пречи на хуманитарните дейности на ООН. САЩ редовно нанасят удари по позиции на „Аш Шабааб“. Превод и редакция : Калоян Пенков", "date": "2019.01.19", "title": "РИА Новости: САЩ унищожиха над 50 бойци на „Аш Шабааб“ в Сомалия"}
{"url": "http://www.focus-news.net/news/2019/01/19/2614021/varna-uvelichavat-se-balgarskite-turisti-koito-poseshtavat-observatoriyata-prez-letnite-mesetsi.html", "text": "Увеличават се българските туристи, които посещават обсерваторията във Варна през летните месеци. Това каза в интервю за  Радио „Фокус“- Варна  Свежина Димитрова, директор на Народна астрономическа обсерватория и планетариум „Николай Коперник“ във Варна. Тя отбеляза, че през летните месеци, когато децата са във ваканция, обсерваторията се посещава основно от туристи. „През последния летен сезон имаше малък отлив на руски туристи, но се засили броят на българските туристи, които посещават обсерваторията през летните месеци. Сред посетителите има и англоговорящи туристи“, заяви Свежина Димитрова. Тя допълни, че обсерваторията се посещава редовно и от чуждестранни ученици, които са в страната ни по програма „Еразъм+“. „Когато във Варна има гости по проект „“Еразъм+“, ръководителите на групите винаги ги водят и в планетариума. Това е мястото, където учениците от различни страни могат да видят и да научат нещо любопитно, да усъвършенстват знанията си по природни науки и съвместно с варненски ученици да подготвят практически приложения, да се забавляват и да учат в обсерваторията“, каза още Свежина Димитрова. \r\nМарияна ВАЛЕНТИНОВА", "date": "2019.01.19", "title": "Варна: Увеличават се българските туристи, които посещават обсерваторията през летните месеци"}
{"url": "http://www.focus-news.net/news/2019/01/19/2614026/sport-livarpul-pobedi-kristal-palas.html", "text": "Ливърпул победи Кристъл Палас с резултат 4:3 като домакин в мач от 23 кръг в английската Премиър лийг. След тази победа домакините вече имат актив от 60 точки и остават лидер във временното класиране, със седем повече от отбора на Манчестър Сити, който утре ще гостува на Хъдърсфийлд. Третият в класирането, Тотнъм, ще изиграе утре своя мач срещу Фулъм.", "date": "2019.01.19", "title": "Спорт: Ливърпул победи Кристъл Палас"}
{"url": "http://www.focus-news.net/news/2019/01/19/2614027/sport-arsenal-pobedi-chelsi.html", "text": "Арсенал успя да победи Челси с резултат 2:0 в дербито на 23-ия кръг в Премиър лийг. С тази победа отборът на Арсенал събра 44 точки и се доближи на три пункта до днешния си съперник. Челси остава на четвърта позиция с 47 точки, като изпусна възможността да задмине временно заемащия трето място Тотнъм. Битката за 4-то място става изключително оспорвана, след като Манчестър Юнайтед се изравни с Арсенал и е на само 3 точки зад сините от Лондон.", "date": "2019.01.19", "title": "Спорт: Арсенал победи Челси"}
{"url": "http://www.focus-news.net/news/2019/01/19/2614024/afp-amerikanski-voenni-zayaviha-che-52-somaliyski-islyamisti-sa-ubiti-pri-vazdushen-udar.html", "text": "Въоръжените сили на Съединените щати извършиха въздушен удар срещу ислямистката групировка „Аш-Шабааб“, убивайки 52 бойци след нападение срещу сомалийска военна база, се казва в изявление на американското командване в Африка, съобщава  AFP . \r\n„Американското командване в Африка проведе въздушния удар в отговор на атака на голяма група бойци от „Аш-Шабааб“ срещу сомалийската армия. Понастоящем смятаме, че този въздушен удар е убил петдесет и двама бойци“, се посочва в изявлението. Превод и редакция : Калоян Пенков", "date": "2019.01.19", "title": "AFP: Американски военни заявиха, че 52 сомалийски ислямисти са убити при въздушен удар"}
{"url": "http://www.focus-news.net/news/2019/01/19/2614025/shumen-164-e-ravnishteto-na-bezrabotitsa-v-obshtina-dulovo-prez-dekemvri.html", "text": "16,4% e равнището на безработица в община Дулово през декември 2018 година. Това съобщиха за  Радио „Фокус“- Шумен  от Регионалната служба по заетостта в Русе. В бюрото по труда са регистрирани 1590 безработни, с 25 повече спрямо ноември.  Жените са 904 от всички безработни в общината. Хората с намалена работоспособност на трудовата борса са 111, а продължително безработните – регистрирани в ДБТ повече от една година – 909. На работа през декември са постъпили 65 безработни. 38 от тях са без квалификация, а 20 са с работническа професия. Близо половината от устроените на работа са жени, а младежите до 29 години са 10. Заетост е осигурена на 12 продължително безработни, както и на 34 безработни с намалена трудоспособност от общината. Трудовите посредници от ДБТ-Дулово са осигурили заетост на първичния пазар на 20 безработни. Работа през декември с посредничеството на ДБТ са започнали и други 39 безработни по програми за заетост.  Заявените от работодатели в общината свободни места са били 37. \r\nИвелина ИВАНОВА", "date": "2019.01.19", "title": "Шумен: 16,4% e равнището на безработица в община Дулово през декември"}
{"url": "http://www.focus-news.net/news/2019/01/19/2614003/sadat-ostavi-v-aresta-obvineniya-za-ubiystvoto-v-kv-banishora.html", "text": "Съдът остави в ареста Васил Василев, арестуван за убийството на приятелката си Калина, предаде  bTV . По делото са разпитани близките на жертвата, направени са и експертизи. От заключението на съдебните медици става ясно, че Василев не страда от психично заболяване и интелектуалното му развитие е в границите. Няма данни за злоупотреба или зависимост към алкохол и дрога. Обвиняемият е твърдял пред вещото лице, че няма спомен за случилото се във фаталната нощ. Престъплението, за което е обвинен Василев, е умишлено, обясни съдията. Според съда извършеното престъпление е с висока степен на обществена опасност. Аргументите на съда са, че има реална опасност обвиняемият да извърши ново престъпление, както и риск да се укрие. Решението не е окончателно и може да се обжалва. Ако има обжалване, то ще е на 24 януари. \r\nСигналът за разигралата се драма в блок в столичния квартал „Банишора” беше подаден към полицията на 16 януари от бащата на обвиняемия. Той получил смс от сина си, който му написал, че възнамерява да сложи край на живота си. На място полицаите откриха тялото на жертвата и обвиняемия, който бил в съседната стая.  \r\nАко бъде признат за виновен, Василев може да остане в затвора за срок от 10 до 20 години.", "date": "2019.01.19", "title": "Съдът остави в ареста обвинения за убийството в кв. „Банишора”"}
{"url": "http://www.focus-news.net/news/2019/01/19/2614028/aleksandar-glavchev-su-anton-popov-petrich-dalgi-godini-rabotim-po-razlichni-evropeyski-proekti-i-programi.html", "text": "Дълги години Средно училище „Антон Попов“ в Петрич работи по различни европейски проекти и програми. Това каза за  Радио „Фокус“ - Пирин  Александър Главчев, директор на учебното заведение. „Най-добре реализираният ни проект е „Еразъм +“ за трансгранично сътрудничество с държави от Европейския съюз и извън него. Република Турция беше домакин на този проект. Около 2 години продължи осъществяването на този проект. Наши ученици посетиха 5 държави, а чуждестранните ученици пък дойдоха в България. Направи се едно голямо закриване на проекта в Турция“, подчерта той. Директорът посочи, че ръководителите на проекта са били г-жа Балтаджиева, г-жа Малинка Стоева, г-жа Камелия Попова и г-жа Светла Кирова. По думите му проектът е бил на тема „Обичаи и традиции“. Александър Главчев допълни, че чуждестранните ученици и съответно българските са посетили различни семейства, като в период от една седмица са живяли в дадените семейства и са участвали в различни празници и обичаи. \r\nНатали СТЕФАНОВА", "date": "2019.01.19", "title": "Александър Главчев, СУ „Антон Попов“ - Петрич: Дълги години работим по различни европейски проекти и програми"}
{"url": "http://www.focus-news.net/news/2019/01/19/2614029/vidin-izlozhba-za-prof-viden-tabakov-e-podredena-v-hudozhestvenata-galeriya-v-belogradchik.html", "text": "Изложба за проф. Виден Табаков е подредена в Художествената галерия в Белоградчик, каза за  Радио „Фокус“ – Видин  Елена Джунинска, уредник в галерията. Тя посочи, че целта на изложбата е да популяризира научните постижения на един изключителен учен, в областта на аеронавтиката и космонавтиката, какъвто е Виден Табаков. „Като изключим учените в тази област за съжаление широката аудитория за него знае твърде малко. Професор Табаков е роден в село Стакевци, учил е в Белоградчик и Видин. Гостуващата изложба „Безпределният космос на човешкия ум“ включва 23 пана с документи и школски фотографии, дипломи и документи от студентските му години в Чехословакия и Германия, негови писма, публикации и документи от научната му дейност в Германия, Аржентина и САЩ. Изложбата е с изключително добра хронология, а всяко едно от паната е обособено като тема“, каза Джунинска. Тя допълни, че най-застъпена е темата от участието на проф.Табаков в Американската космическа програма „Аполо“, която разработва и осъществява  първия полет на човек до луната – Нийл Армстронг. В този екип проф. Табаков е водеща фигура.      \r\nАнна ЛОЗАНОВА", "date": "2019.01.19", "title": "Видин: Изложба за проф. Виден Табаков е подредена в Художествената галерия в Белоградчик"}
{"url": "http://www.focus-news.net/news/2019/01/19/2614033/reuters-poveche-ot-10-hilyadi-na-protest-v-belgrad-sreshtu-srabskiya-prezident.html", "text": "Повече от 10 хиляди души излязоха в Белград, за да протестират срещу властта на президента Александър Вучич и неговата Сръбска Прогресивна партия, изисквайки свобода на медиите като предпоставка за свободни и честни избори, съобщава агенция  Reuters . \r\nПротестиращите носеха значки с надпис „Започна се“ и скандираха „Вучич, крадец” на осмия поред седмичен протест. Предишните митинги привлякоха тълпи от сходни по големина групи. \r\n„Единственото искане, което имаме, е този зъл режим да си ходи“, заяви актьорът Бранислав Трифунович. „Искаме избори, но свободата трябва да бъде на първо място“. \r\nПоследният протест последва визитата на руския президент Владимир Путин в Белград, посрещнат от десетки хиляди хора, дошли от цяла Сърбия. \r\n„Дойдох тук, за да изразя недоволството си от управляващия елит“, каза Лиляна Живанович, 64-годишна пенсионерка. „Те контролират всички медии, става ми лошо от всичката корупция“. \r\nПротестите се разпространиха и в други градове на Сърбия, а в петък се проведоха в Нови Сад, Ниш и няколко други градове, въпреки че числеността извън столицата остава малка. \r\n„Дойдох тук, за да протестирам, защото вече няма държава. Цялата власт е концентрирана в ръцете на един човек“, казва Лука Трипкович, който учи за докторска степен във Факултета по изящни изкуства в Белград. Превод и редакция : Калоян Пенков", "date": "2019.01.19", "title": "Reuters: Повече от 10 хиляди на протест в Белград срещу сръбския президент"}
{"url": "http://www.focus-news.net/news/2019/01/19/2613999/kathimerini-v-petak-e-bil-izbegnat-intsident-mezhdu-turski-iztrebitel-i-gratski-helikopter-nad-egeyski-ostrov.html", "text": "В петък е бил избегнат инцидент между турски изтребител и гръцки хеликоптер над егейски остров, пише електронното издание на гръцкия вестник  Kathimerini . \r\nСитуацията е възникнала, след като турски изтребител F-16 е застрашил гръцки хеликоптер „Пума“, според съобщения, които се появиха в събота. \r\nИнцидентът e станал малко преди обяд южно от малкия остров Фармакониси, когато хеликоптерът е извършвал  търсене на лодка с нелегални мигранти. \r\nСъобщава се, че турският самолет е минал  на по-малко от 30 метра от хеликоптера и го е дестабилизирал. \r\nСпоред достоверни източници, пилотите на хеликоптера с много усилия са успели да спaсят машината от падане в морето. Според опитни летци, цитирани от вестника, ако хеликоптерът е бил по-стар модел е имало реален риск от катастрофа. \r\nИнцидентът предизвика загриженост сред военното ръководство на Гърция и Министерството на отбраната, като се има предвид, че турските нарушения в Егейско море са зачестили след кризата за остров Имия през 1996 година, която едва не е довела до сблъсък между двете страни.  Юлиян Марков", "date": "2019.01.19", "title": "Kathimerini: В петък е бил избегнат инцидент между турски изтребител и гръцки хеликоптер над егейски остров"}
{"url": "http://www.focus-news.net/news/2019/01/19/2614030/reuters-22-zaginaha-a-37-sa-raneni-pri-avtobusna-katastrofa-v-boliviya.html", "text": "22 души са загинали, а 37 са ранени при сблъсък между два автобуса в Боливия, съобщава агенция  Reuters . \r\nПолицията съобщи, че двата автобуса са се ударили челно, смачквайки предните краища на двете машини. Те казаха, че катастрофата се е случила на пътя, свързващ високо разположените градове Оруро и Потоси. \r\nНяколко от ранените са транспортирани в местни болници, според съобщения на полицията. \r\nПодобни автобусни катастрофи станаха все по-разпространени в Боливия. \r\nМного от пътищата на страната, включително и тези, които се спускат от столицата Ла Пас, са издълбани в стръмните склонове на Андите и са известни със своите опасности. \r\nПодобна автобусна катастрофа уби 16 души през декември на пътя между Ла Пас и Акачачи. Превод и редакция : Калоян Пенков", "date": "2019.01.19", "title": "Reuters: 22 загинаха, а 37 са ранени при автобусна катастрофа в Боливия"}
{"url": "http://www.focus-news.net/news/2019/01/19/2614031/ministar-kralev-vrachi-chek-za-50-000-lv-na-taybe-yusein-mms-i-bst-razdadoha-premii-na-obshta-stoynost-215-000-lv.html", "text": "Министерството на младежта и спорта и Българският спортен тотализатор за четвърта поредна година организираха церемонията „Нощта на шампионите“. Това съобщиха от  пресцентъра на министерството . На събитието с парични премии на обща стойност 215 000 лева в 7 категории бяха наградени най-изявените спортисти и треньори на България за 2018 г.  \r\nМинистърът на младежта и спорта Красен Кралев връчи чек за 50 000 лв. на Спортист №1 на България – световната и европейска шампионка по борба Тайбе Юсеин.  \r\nВ своето приветствие Кралев изтъкна, че поставяйки в светлината на прожектора най-достойните спортисти и техните треньори, ММС и БСТ не само засвидетелстват уважението си към тях, но и дават възможност на хиляди деца и млади хора да намерят своя пример за подражание, който да ги мотивира към активни занимания със спорт и преследване на високи спортни резултати.  \r\n„През 2018 г. България попадна във фокуса на световния спорт с едновременната организация на три Световни първенства – по гребане, волейбол и художествена гимнастика. Ние се гордеем от начина, по който проведохме тези шампионати и от оценките, които получихме от лидерите на световния спорт, включително от президента на Международния олимпийски комитет Томас Бах. Това ни амбицира да обмислим възможностите за кандидатстване за Зимни младежки олимпийски игри и дори за Световно първенство по футбол“, заяви министър Кралев.  \r\nТой изтъкна, че грижата за младите български спортисти винаги е била основен приоритет на ММС, затова още от първата „Нощ на шампионите“ се обръща специално внимание на тях и техните треньори. Кралев изрази своята радост от високите резултати на младите ни представители на Младежките олимпийски игри в Буенос Айрес, където от 24 участници 17 души бяха в топ 6 и спечелиха 10 медала.  \r\nКрасен Кралев  изрази задоволство и от представянето при мъжете и жените, което също дава поводи за оптимизъм за настоящата предолимпийска 2019 г. и за достойно представяне на Олимпийските игри в Токио през 2020 г.  \r\n„Благодаря на всички, които защитаваха достойно честта на България и ни донесоха много поводи за гордост. Вярвам, че ще имаме още повече радостни мигове и ще ни бъде все по-трудно да определим най-добрите сред Вас“, каза още Кралев. \r\n„Треньор №1 на България“ за 2018 г. е наставникът на женския ни национален отбор по борба Петър Касабов, който получи премия от 50 000 лв.  \r\nНаградата в категория „Отбор №1 на България“ за 2018 г. за трета поредна година взе националният ансамбъл по художествена гимнастика в състав Мадлен Радуканова, Симона Дянкова, Лаура Траатс, Стефани Кирякова и Елена Бинева. Момичетата получиха премия на стойност 50 000 лв., а техният треньор Весела Димитрова – 10 000 лв. \r\nВ категория „Млад спортист №1 на България до 16 години“ за 2018 г. победител е Пьотр Нестеров, който бе избран за тенисист №1 на Европа при момчета до 16 години. Той и неговият треньор Кристиян Илиев получиха премии по 5000 лв.  \r\nВ категория „Млад спортист №1 на България до 18 години“ за 2018 г. победители станаха двойните шампиони от Младежките олимпийски игри в Буенос Айрес Мирела Костадинова и Панайот Димитров (акробатика). Те, заедно с треньора си Гергана Денева, получиха премии по 10 000 лв.  \r\nВ категория „Млад спортист №1 на България до 23 години“ за 2018 г. победител е Биляна Дудова, която спечели сребърно отличие на Световното първенство по борба и Европейска титла. Тя получи премия от 10 000 лева.  \r\nВ категория „Спортист с увреждания на България“ за 2018 г. победител е Денислав Коджабашев, спечелил исторически първи медал за България в тениса на маса от Световно първенство. Неговата премия е 10 000 лева, а на треньора му Асен Асенов – 5000 лева. \r\nПо време на церемонията министър Кралев връчи най-високото държавно отличие в областта на спорта „Венец на победителя“ на 9-има заслужили спортисти, треньори и дейци. С награда бяха удостоени Илиана Раева, Гинка Загорчева, Норайр Нурикян, Бончук Андонов, Валентин Райчев, Янко Русев, Димитър Златанов, Николай Петков и Кирил Досков. През изминалата година бяха наградени и президентът на Международния олимпийски комитет Томас Бах, президентът на Българския футболен съюз Борислав Михайлов и председателят на Българската федерация по лека атлетика Добромир Карамаринов.  \r\nВъв връчването на наградите участваха още изпълнителният директор на Българския спортен тотализатор Дамян Дамянов, председателят на парламентарната комисия по въпросите на децата, младежта и спорта Славчо Атанасов, заместник-кметът на София Тодор Чобанов, заместник-председателят на Българския олимпийски комитет Йорданка Благоева, изпълнителният директор на фондация \"Български спорт\", президент на Европейския съвет по борба и вицепрезидент на Международната федерация по борба Цено Ценов и ректорът на Национална спортна академия \"Васил Левски\" проф. Пенчо Гешев.  \r\nТържествената церемония се състоя в столичната зала „Рейнбоу Плаза“ и бе излъчена директно по БНТ1. Нейни водещи бяха Деян Славчев – Део и спортист №1 за 2015 година – Габриела Петрова.", "date": "2019.01.19", "title": "Министър Кралев връчи чек за 50 000 лв. на Тайбе Юсеин, ММС и БСТ раздадоха премии на обща стойност 215 000 лв."}
{"url": "http://www.focus-news.net/news/2019/01/19/2614032/tass-amerikanskiyat-razrushitel-donald-kuk-se-otpravya-kam-cherno-more.html", "text": "Разрушителят „Доналд Кук“ се отправя към Черно море през Дарданелите. Това се казва в изявление от пресслужбата на Шести флот на САЩ, предава агенция  TACC . \r\n„Доналд Кук“ започна преминаването на Дарданелите в северна посока на 19 януари, отивайки в Черно море, за да проведе операции за осигуряване на морската сигурност, укрепване на стабилността и съвместна подготовка с нашите съюзници и партньори от НАТО в региона“, се посочва в изявлението. \r\n„Съединените щати ще продължат да подкрепят съюзниците и партньорите, общите интереси в региона и стабилността в морето“, се казва в съобщението на Шести американски флот. \r\nВ началото на януари бе съобщено, че големият десантен кораб „Форт Макхенри“ се насочва към Черно море през Дарданелите. Превод и редакция : Калоян Пенков", "date": "2019.01.19", "title": "ТАСС: Американският разрушител „Доналд Кук“ се отправя към Черно море"}
