{"url": "http://www.focus-news.net/news/2017/09/19/2437707/sport-bayern-myunhen-pobedi-shalke-04-s-30-v-mach-ot-germanskoto-futbolno-parvenstvo.html", "text": "Байерн Мюнхен победи Шалке-04 като гост с 3:0 в мач от пети кръг на германското футболно първенство.\r\nВ другите мачове от Бундеслигата Борусия победи Щутгарт с 2:0, Аугсбург победи Лайпциг с 1:0, докато Волфсбург и Вердер завършиха наравно с 1:1.  Виктор Турмаков", "date": "2017.09.19", "title": "Спорт: Байерн Мюнхен победи Шалке-04 с 3:0 в мач от германското футболно първенство"}
{"url": "http://www.focus-news.net/news/2017/09/19/2437673/varna-byust-pametnik-na-belezhitiya-stomatolog-i-uchen-dots-d-r-dichko-kolarov-shte-bade-otkrit-v-devnya-na-23-septemvri.html", "text": "Бюст-паметник на бележития стоматолог и учен доц. д-р Дичко Коларов ще бъде открит в Девня на 23 септември от 10.30 часа пред Дневния център за хора с увреждания в Девня. Това съобщиха от пресцентъра на Община Девня. В негова чест името му ще стане патрон на Дневния център. Инициативата за увековечаване делото на личности с голям принос за развитието на града и неговото прославяне е на кмета на Община Девня Свилен Шитов. На 7 септември в парка край Музея на мозайките бе открит бюст-паметник на строителя на индустриална Девня и България Иван Рачев.\r\nДоц. д-р Дичко Дичев Коларов е роден на 9 януари 1925 година в село Девня, сега квартал „Девня 1“. През 1944 година завършва Класическата гимназия във Варна, а през 1948-ма – зъболекарство в София. До 1951-ва работи като участъков стоматолог в град Варна, а в периода 1951-1952-а – като завеждащ терапевтичното отделение на Окръжната стоматологична поликлиника във Варна. След изпит е избран за аспирант към Катедрата по хирургична стоматология в София. През 1956 година защитава дисертационен труд за присъждане на научна степен „кандидат на медицинските науки“ и работи като ординатор. Избран е за асистент, през 1969-а за главен асистент, през 1971-ва за хоноруван доцент, а през 1973-а за редовен доцент. Бил е заместник-декан на Стоматологичния факултет в София.\r\nДоцент Коларов е автор на много учебници и рецензент на голям брой кандидатски дисертации и монографии, автор, съавтор и редактор на над 80 научни труда и публикации в различни области на хирургичната стоматология и лицево-челюстна хирургия. Участвал е с доклади в научни конгреси и конференции в страната и чужбина. Ползвал е писмено и говоримо английски, френски и руски език.\r\nБил е секретар на републиканското научно дружество по стоматология, носител е на орден „Кирил и Методий – ІІ степен“.\r\nПенсионира се през 1985 г. на 60 години. Житейският му път приключва на 18 август 2010 година в град София.", "date": "2017.09.19", "title": "Варна: Бюст-паметник на бележития стоматолог и учен доц. д-р Дичко Коларов ще бъде открит в Девня на 23 септември"}
{"url": "http://www.focus-news.net/news/2017/09/19/2437674/parlamentat-izbra-ivaylo-ivanov-za-upravitel-na-noi-obzor.html", "text": "На извънредно заседание парламентът избера Ивайло Иванов за управител на Националния осигурителен институт (НОИ). Депутатите гласуваха със 183 гласа „за“, 0 „против“ и 1 „въздържал се“. Кандидатурата на Ивайло Иванов бе единствената постъпила такава, като според доклада на Комисията по труда, социалната и демографската политика той отговаря на съответните изисквания за заемане на длъжността, за която е предложен. Ивайло Иванов е издигнат от парламентарните групи на ГЕРБ и „Обединени патриоти“ и ще бъде управител на НОИ за срок от четири години. Решението влиза в сила от приемането му.\r\nПо време на дебатите и от БСП, и от ДПС изразиха подкрепа към кандидатурата, но изказаха критики към законодателните промени в социалната сфера, предложени и приети от управляващите.  Депутатът от ПГ на „БСП за България“ Георги Гьоков заяви, че наистина Ивайло Иванов е единствената кандидатура, но при издигането и обсъждането й са спазени процедурните правила за предлагане и избиране. „Г-н Иванов познавам от 2007 г. като изграден специалист в социалната сфера и той отговаря на изискванията. Изглежда в моите очи като професионалист и експерт в социалната сфера. Представи концепцията си пред Комисията. В момента на НОИ му липсва информираност най-малко заради последните промени. В ПГ на „БСП за България“ обсъдихме също кандидатурата“, коментира Гьоков. По думите му са наясно, че от управителя на НОИ зависят целите за управление, но в никакъв случай не зависи следваната политика в осигурителната система, която към момента единствено се изразява в увеличаване на пенсионната възраст и стаж. Той подчерта, че ще продължат да предлагаме алтернатива. Според него кандидатурата на Иванов не е издигната от подходящите политически сили, но на това гласуване ще я подкрепят. Гьоков определи това като много сериозен кредит на доверие. \r\nПредседателят на Комисията по труда, социалната и демографската политика и депутат от ПГ на ДПС Хасан Адемов заяви, че са убедени, че изборът на управител на НОИ трябва да предложи кандидатура, подкрепена консенсусно. По думите му управителят на НОИ е фигурата, която се занимава с административното управление и оперативното ръководство на НОИ и политиките, които изпълнява са свързани с осигуряване на прозрачност, електронни услуги гарантиране на осигурителните плащания и права на българските граждани. \r\nПред журналисти новоизбраният управител на НОИ заяви, че таван на болничните не може да има и увери, че няма да лишават хората от права. По думите му трябва да се ограничат тези, които се ползват неправомерно, за да може тези средства, които се изразходват, да отидат при хората, които наистина имат нужда.Кой е Ивайло Иванов?\r\nОт 2003 г. работи в Агенцията за социално подпомагане, като в периода 2003-2009 г. е заместник изпълнителен директор, а от 01.09.2009 г. до 02.06.2016 г. е изпълнителен директор на агенцията.\r\nПрез времето, в което работи в Агенцията за социално подпомагане, Ивайло Иванов осъществява успешни реформи, довели до оптимизация на организационно управленската структура на Агенцията и повишаване на ефективността на системата за социално подпомагане. От 03 юни 2016 г. е заместник-министър на труда и социалната политика.\r\nИвайло Иванов е бил член на Надзорния съвет на Националния осигурителен институт през 2012 г., а от 2009 г. до момента е член на Управителния съвет на Държавния фонд за гарантиране устойчивост на държавната пенсионната система.\r\nЛюба АЛЕКСИЕВА", "date": "2017.09.19", "title": "Парламентът избра Ивайло Иванов за управител на НОИ (ОБЗОР)"}
{"url": "http://www.focus-news.net/news/2017/09/19/2437675/inzh-gavril-rangelov-dgs-pazardzhik-sazdadena-e-neobhodimata-organizatsiya-za-dobiv-i-dostavka-na-darva-za-ogrev.html", "text": "През тази година ще се справим с добива на дърва за огрев на населението, каза за Радио „Фокус“ – Пазарджик директорът на Държавното горско стопанство в Пазарджик инж. Гаврил Рангелов. Той обясни, че е създадена необходимата организация за доставката им. „Единственият проблем е недостигът на работници по добиването им. Там от една страна работата е тежка, от друга все повече хора заминават, за да работят в чужбина. Дори хората, които са родени в горски региони като Сърница например, не желаят да се занимават с тази дейност. Работата по добива на дърва за огрев е непривлекателна, работи се в пресечени терени, често се налага дървата да се превозват с животинска тяга близо до пътищата“, коментира Рангелов. Той допълни, че въпреки недостига на работници през тази година идеята му е дори да се оптимизира графикът и доставката на дърва за огрев на подалите заявки в стопанството, да стане по-рано.\r\nВаня НИКОЛОВА", "date": "2017.09.19", "title": "Инж. Гаврил Рангелов, ДГС-Пазарджик: Създадена е необходимата организация за добив и доставка на дърва за огрев"}
{"url": "http://www.focus-news.net/news/2017/09/19/2437676/benyamin-netanyahu-otnosno-rechta-na-donald-tramp-za-30-godini-ne-sam-chuval-tolkova-smelo-i-yasno-izyavlenie.html", "text": "Премиерът на Израел Бенамим Нетаняху заяви, че „в своите 30 години в ООН, никога не съм чувал толкова смела и ясна реч“, говорейки за изявлението на американския президент Доналд Тръмп пред Общото събрание на ООН във вторник, пише вестник Haaretz. \r\nПо време на своето изявление американският държавен глава критикува Иран относно призивите „смърт за Америка“ и „унищожение на Израел“, като нарече ядреното споразумение с Иран „срам“ за САЩ. Думите му бяха приветствани от членовете на израелската делегация. \r\nНетаняху ще говори пред ООН по-късно във вторник, припомнят от изданието.   Цанко Цолов", "date": "2017.09.19", "title": "Бенямин Нетаняху относно речта на Доналд Тръмп: За 30 години не съм чувал толкова смело и ясно изявление"}
{"url": "http://www.focus-news.net/news/2017/09/19/2437677/kyustendil-48-godishen-rabotnik-e-zaginal-pri-intsident-v-rudnik-v-bobov-dol.html", "text": "48-годишен работник е загинал при инцидент в Бобов дол. Това съобщиха за Радио „Фокус” – Кюстендил от Областна дирекция на МВР – Кюстендил. Инцидентът е възникнал в късния следобед в един от рудниците на Бобов дол. Трупът на починалия е закаран за аутопсия в кюстендилската болница. По случая е образувано досъдебно производство. Продължава разследването на трудовата злополука от органите на МВР и „Инспекция по труда”.\r\nВенцеслав ИЛЧЕВ", "date": "2017.09.19", "title": "Кюстендил: 48-годишен работник е загинал при инцидент в рудник в Бобов дол"}
{"url": "http://www.focus-news.net/news/2017/09/19/2437678/varna-dvizhenieto-po-ul-tsar-asen-vav-varna-shte-bada-spryano-na-20-septemvri-zaradi-planuvana-sanitarna-rezitba-na-darveta.html", "text": "Във връзка с извършване на планувана санитарна резитба на дървета по протежението на ул. „Цар Асен“ ще бъде спряно движението и забранено паркирането на моторни превозни средства по улицата на 20 септември (сряда) от 08.30 до 14.30 часа. Резитбата ще започне от бул. „Цар Освободител“ по протежение на улица „Цар Асен“  в посока  и до бул. „Чаталджа“. Това съобщиха от администрацията на Район „Приморски“ във Варна. Създадена е организация за обозначаване на дърветата и поставяне на необходимите знаци за регулиране на движението.", "date": "2017.09.19", "title": "Варна: Движението по ул. „Цар Асен“ във Варна ще бъда спряно на 20 септември заради планувана санитарна резитба на дървета"}
{"url": "http://www.focus-news.net/news/2017/09/19/2437679/kyustendil-okolo-500-dka-suhi-trevi-i-hrasti-sa-goreli-pri-pozhar-v-selo-konyavo.html", "text": "Около 500 дка сухи треви и храсти са горели при пожар в кюстендилското село Коняво. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Пожарът е локализиран, засегнал е частично и овощни насаждения. Спасени от опожаряване са 10 къщи. На място остават да дежурят екипи на Районна служба „Пожарна безопасност и защита на населението” – Кюстендил. В овладяването на огъня са се включили доброволци и местно население.\r\nВенцеслав ИЛЧЕВ", "date": "2017.09.19", "title": "Кюстендил: Около 500 дка сухи треви и храсти са горели при пожар в село Коняво"}
{"url": "http://www.focus-news.net/news/2017/09/19/2437680/aleksandar-damovski-mkd-poslednite-sotsiologicheski-prouchvaniya-v-makedoniya-pokazvat-vrashtane-na-pozitivnite-naglasi-kam-chlenstvoto-na-stranata-v-nato-i-es.html", "text": "Последните социологически проучвания на Международния републикански институт (ИРИ) в Македония  показват връщане на позитивните нагласи към членството на страната в НАТО и ЕС. Това каза за Радио \"Фокус\" Алексдандър Дамовски, главен редактор на електронното издание МКД. \r\n„Ако проследим предходните резултати от анкетите по отношение на нагласите за ЕС и НАТО, беше отчетен спад на тази ориентация. Високият процент, който имаше - около 60-70 % намаляваше. Последната анкета от септември показва връщане на доверието и надежда на македонските граждани за позитивни резултати от членството на Македония в ЕС и НАТО“, коментира Александър Дамовски. \r\nТой допълни, че във вътрешнополитически план вниманието в Македония е съсредоточено към предстоящите местни избори на 15 октомври, които ще покажат каква е разликата между ВМРО-ДПМНЕ и СДСМ, тъй като в момента и двете партии твърдят, че печелят доверието на гражданите.  Според Дамовски, ако на местните избори ВМРО – ДПМНЕ има преднина в определени райони, тя ще затвърди намерението си за предсрочни парламентарни избори.", "date": "2017.09.19", "title": "Александър Дамовски, МКД: Последните социологически проучвания в Македония показват връщане на позитивните нагласи към членството на страната в НАТО и ЕС"}
{"url": "http://www.focus-news.net/news/2017/09/19/2437681/euobserver-balgariya-otpravi-predlozhenie-da-bade-sedalishte-za-evropeyskata-agentsiya-po-lekarstvata.html", "text": "България отправи предложение да бъде седалище за Европейската агенция по лекарствата, съобщава EUObserver. Досегашният дом на организацията бе Лондон, но след Брекзит, агенцията ще трябва да пренесе седалището си в друга държава. \r\nСпоред медията, страната иска да покаже, че може да се съревновава с останалите членки на ЕС, но ще го направи за по-малко пари. По думите на Мирослав Ненков, заместник здравен министър, „таксите за поддръжка са много по-ниски“ в България. Страната ще се опита да докаже, че евтино не означава лошо.  Цанко Цолов", "date": "2017.09.19", "title": "EUobserver: България отправи предложение да бъде седалище за Европейската агенция по лекарствата"}
{"url": "http://www.focus-news.net/news/2017/09/19/2437682/burgas-tsveten-bazar-flora-esen-shte-se-provede-ot-20-do-24-septemvri.html", "text": "Третото поредно издание на бургаския цветен базар \"Флора ЕСЕН\" ще се проведе в периода 20 - 24 септември, съобщиха от пресцентъра на Община Бургас. Там ще откриете много и разнообразни идеи за украса на дома, градината или офиса и да получите професионални съвети за вътрешно и външно озеленяване.\r\nС прекрасни цветя, луковици и посадъчен материал ще бъде изпълнен вътрешният двор на експо център \"Флора\". Многоцветни хризантеми, далии и екзотични орхидеи са само част от видовете, които ще предложат производители и вносители на цветя от цялата страна.\r\nВече традиционна част от есeнния базар са и обособените зони с био и арт продукти на цветна тематика. Любителите на пчелните продукти ще имат възможността да се снабдят с висококачествен мед, прополис и цветен прашец директно от производители.", "date": "2017.09.19", "title": "Бургас: Цветен базар „Флора ЕСЕН“ ще се проведе от 20 до 24 септември"}
{"url": "http://www.focus-news.net/news/2017/09/19/2437683/balgariya-shte-bade-domakin-na-nad-230-sabitiya-po-vreme-na-evropeyskoto-predsedatelstvo-obzor.html", "text": "Министерството за Българското председателство на Съвета на ЕС 2018,  на вътрешните работи и на правосъдието, депутати и неправителствени организации обсъдиха приоритетите на страната ни за предстоящото европредседателство.  Министърът за Българското председателство на Съвета на Европейския съюз (ЕС) Лиляна Павлова заяви, че най-късно до 20 декември правителството ще приеме окончателната програма на европредседателството. По думите й това, което предстои, е провеждането на тематични дебати и обществени обсъждания в секторните приоритети, които са обединени в 5 направления. Първият е сигурност и правосъдие, а един от основните приоритети са Западните Балкани – не само като европейска перспектива, но и сигурността и миграцията, както и по свързаността. Официалното откриване на председателството ще бъде на 4 януари, а на 5 януари ще бъдат направени редица срещи както с българското правителство, така и с българския парламент. Павлова подчерта, че календарът със събитията е утвърден и вече е факт. По думите й в България ще се проведат над 230 събития, 30 от които са на най-високо ниво. В областта на правосъдие и вътрешен ред е планиран неформален съвет в София, както и във формат ЕС-САЩ през месец май. МВР и Министерството на правосъдието имат подготвени 24 срещи. На 21 септември и 23 октомври ще се направят дебати по приоритетите на председателството.\r\nМинистърът на вътрешните работи Валентин Радев заяви, че приоритетите ще са насочени към сигурността на българските граждани и миграцията. Според него Европа започва да действа все по-адекватно по отношение на мигрантите. По думите му всичко това е свързано със сигурността на европейските граждани. Според него, ако се говори за самото председателство, за което даже по време на обсъждането е чул, че повече от добре страната ни ще се справи, министър Радев заяви, че той не е чак такъв оптимист. „Колкото повече навлизаме в материята с екипа ми, виждаме колко са сложни процесите, колко трудно се договаря между отделните страни, особено когато си председател. Затова започваме отсега и от ЕС тези, които ни помагат ни съветват да бъдем максимално неутрални“, допълни той. \r\nМинистърът на правосъдието Цецка Цачева коментира, че Министерството на правосъдието има ангажимент по три водещи теми по време на европейското председателство.  На първо място по време на българското председателство ще се продължи същностната работа по регламента за европейската прокуратура, която до края на тази календарна година Европейският парламент би трябвало да приеме. По думите й това е нещо много важно за всеки един гражданин на ЕС, в частност и за българските граждани, тъй като основната задача на службата за европейския прокурор ще бъде да следи за парите на нас данъкоплатците за това как те се харчат по различните програми и еврофондове. На второ място Цачева постави електронното правосъдие и в частност наказателното. Третият акцент е преработеният регламент „Брюксел 2а“, който се отнася за изпълнение на национални решения на съдилища, свързани с отвличане на деца или в резултат на бракове от свободното движение на граждани в ЕС. Според нея, когато се стигне до спор по между им, преди всичко трябва да бъде гарантиран и защитен интересът на децата. \r\nПредседателят на Комисията по вътрешна сигурност и обществен ред, председател на ПГ на ГЕРБ и зам.-председател на партията Цветан Цветанов посочи, че България е най-надеждната граница на ЕС. Според него това председателство дава сериозен шанс за България. По думите му трябва да се търси допълнителната подкрепа за всички приоритети по темата вътрешна сигурност и правосъдие. Цветанов подчерта, че сигурността на страната ни се гарантира по възможно най-добрия начин. Според него ЕС е предприел много адекватни действия. „Когато е правен дъблинският регламент, тогава не е имало такива потенциални заплахи за ЕС. Втората вълна, която се създаде, ЕС започна да преговаря с Турция. Много е динамична комуникацията между Либия и ЕС, Тунис и ЕС, Египет и ЕС. В Египет са много повече бежанците. Сигурността на страната ни се гарантира по възможно най-добрия начин. Затова ЕС и по-специално Германия ще заделят и повече средства“, коментира Цветанов. По думите му за страната ни е важно, че в момента България има по-добър резултат от предишните години. \r\nБившият ръководител на Военното разузнаване и министър на вътрешните работи в служебното правителство на Ренета Инджова ген. Чавдар Червенков коментира, че това, че не сме влезли в Шенген е смекчило мигрантския удар върху България. Според него приоритетите на МВР са изключително сполучливо формулирани. Червенков уточни, че ако страната ни беше член на Шенген, мигрантските потоци са щели да са повече. По думите му не е от чак толкова голяма важност влизането в Шенген в обозримото бъдеще. Според него бихме могли да изчакаме с Шенген, въпреки че сме готови за членство. \r\nЗам.-министърът на отбраната ген. Атанас Запрянов заяви по време на заседание на парламентарната комисия по отбрана, че първият приоритет на Министерството е активно подпомагане на изпълнението на инициативите по прилагане на приоритетите на глобалната стратегия на ЕС в областта на сигурността и отбраната. По думите му вторият приоритет е подкрепа за развитието на военните способности на ЕС, третият - укрепването на сигурността на Западните Балкани, а четвъртият - задълбочаването на сътрудничеството между ЕС и НАТО в изпълнение на декларацията от Варшава. Той увери, че Министерството на отбраната активно участва в общата подготовка за успешно провеждане на Председателството, което без съмнение изисква мобилизация на всички ресурси в държавата. По думите му в ключовата дума консенсус е включена и темата за сигурността и отбраната на ЕС. Запрянов подчерта, че в Министерството на отбраната е формиран екип, който от 2 години работи по подготовката на Председателството. \r\nЛюба АЛЕКСИЕВА", "date": "2017.09.19", "title": "България ще бъде домакин на над 230 събития по време на европейското председателство (ОБЗОР)"}
{"url": "http://www.focus-news.net/news/2017/09/19/2437684/silistra-na-blizo-70-dushi-v-oblastta-e-otkazano-izdavane-na-evropeyski-zdravnoosiguritelni-karti-zaradi-narusheni-zdravnoosiguritelni-prava.html", "text": "Заради нарушени здравноосигурителни права през тази година РЗОК е направила отказ за издаване на ЕЗОК на близо 70 души в област Силистра. Това съобщиха за Радио „Фокус“- Шумен от Районната здравноосигурителна каса. От началото на годината до момента РЗОК е одобрила издаването на 1 433 Европейски здравноосигурителни карти и 250 Удостоверения, временно заместващи Европейската здравноосигурителна карта. Тези документи доказват изрядни здравноосигурителни права и дават възможност на притежателя им да получи спешна и неотложна медицинска помощ при временно пребиваване във всяка от 28-те държави на Европейския съюз, както и Лихтенщайн, Исландия, Норвегия и Швейцария. С Република Македония, Република Сърбия и Република Черна гора България има сключени двустранни спогодби за социално осигуряване, включващи в обхвата си здравно осигуряване, за това Европейски здравноосигурителни карти и удостоверенията, временно заместващи картите могат да се ползват и там. Европейската карта се използва при възникнала необходимост и не покрива планирана медицинска помощ.\r\nИвелина ИВАНОВА", "date": "2017.09.19", "title": "Силистра: На близо 70 души в областта е отказано издаване на Европейски здравноосигурителни карти заради нарушени здравноосигурителни права"}
{"url": "http://www.focus-news.net/news/2017/09/19/2437685/varna-dvizhenieto-pri-km-420-ot-am-hemus-po-kragovoto-pri-paten-vazel-letishte-se-izvarshva-v-edna-lenta-poradi-ptp.html", "text": "Движението при км 420 от АМ \"Хемус\", в област Варна, по кръговото при пътен възел \"Летище\", се извършва в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.09.19", "title": "Варна: Движението при км 420 от АМ \"Хемус\", по кръговото при пътен възел \"Летище\", се извършва в една лента поради ПТП"}
{"url": "http://www.focus-news.net/news/2017/09/19/2437686/petya-mateva-yuzdp-neprekasnato-se-uvelichavat-zasegnatite-ot-varhov-koroyad-chastni-gori-v-kyustendilska-oblast.html", "text": "Непрекъснато се увеличават засегнатите от върхов корояд частни гори в Кюстендилска област. Това каза пред Радио „Фокус” – Кюстендил Петя Матева, експерт към Югозападно държавно предприятие. „Това, което правим ежедневно е осъществяването на инвентаризация. При всяко установено ново короядно петно се прави опис, пуска се сигнален лист, ако имотът е частен – допитваме се до поземлената комисия и се опитваме да намерим собственика, след което се уведомява съответното кметство”, каза Петя Матева. По думите й в кметствата на цялата Кюстендилска област са предоставени списъци с вече установени имоти, в които има съхнене. „Ако собственикът на имота прояви заинтересованост, може да отиде, да погледне дали неговият имот съхне, а ако се окаже, че това е така – при желание от негова страна, може да пусне заявление до горското стопанство и ние да съдействаме в тази връзка”, каза Петя Матева.\r\nВенцеслав ИЛЧЕВ", "date": "2017.09.19", "title": "Петя Матева, ЮЗДП: Непрекъснато се увеличават засегнатите от върхов корояд частни гори в Кюстендилска област"}
{"url": "http://www.focus-news.net/news/2017/09/19/2437687/vitsepremierat-ekaterina-zaharieva-obsadi-situatsiyata-v-libiya-s-kolegite-si-ot-evropeyskiya-sayuz.html", "text": "Заместник министър-председателят по правосъдната реформа и министър на външните работи Екатерина Захариева обсъди ситуацията в Либия на неформална среща с колегите си първи дипломати от Европейския съюз, които се събраха в Ню Йорк за сесията на Общото събрание на ООН. Събитието бе по инициатива на върховния представител за общата външна политика и политика за сигурност на ЕС Федерика Могерини. Това съобщиха от пресцентъра на МВнР.\r\nМинистрите бяха брифирани от Гасан Саламе, специален представител на генералния секретар на ООН по Либия. Той благодари на страните членки на ЕС за подкрепата за Фонда за стабилизация на северноафриканската държава, тъй като Съюзът е най-големият донор  в тази държава.   \r\nПланът за действие на Гасан Саламе, който ще бъде обявен по време на сесията на ООН, ще представи времеви график за реформи. \r\nОтчетено бе намаляване на мигрантския натиск към бреговете на Италия, но първите дипломати коментираха, че това не е устойчиво решение на проблема, а говори само за смяна на \"бизнес модела\" на трафикантите. Благодарение на сътрудничеството между ЕС, Международната организация по миграция и Върховния комисариат на ООН и УНИЦЕФ над 7000 мигранти от Либия да се завърнали обратно доброволно.  \r\nПрез последните два месеца се наблюдават положителни развития по политическия диалог в Либия, започнали с подписаната декларация в Париж на 25 юли т.г. след среща между либийския премиер Фаиз Серадж и ген. Халифа Хафтар (лидер на т.нар. Либийска национална армия).", "date": "2017.09.19", "title": "Вицепремиерът Екатерина Захариева обсъди ситуацията в Либия с колегите си от Европейския съюз"}
{"url": "http://www.focus-news.net/news/2017/09/19/2437325/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Секретарят на върховния съвет за национална сигурност на Иран Али Шамхани повтори позицията, към която страната се е придържала дълго време, относно териториалната цялост на Ирак, посочвайки, че Техеран единствено би признал „интегриран и федерален“ Ирак, пише   Tehran Times.\r\n„Иран, като приятел и съюзник на кюрдските си братя, които са стояли до него в най-трудни времена, не приема референдума като ползотворен за Кюрдския регион и е против решението“, заяви Шамхани. \r\nИракски Кюрдистан ще проведе на 25 септември референдум за независимостта си.\r\nСекретарят посочи, че допитването няма „правен реализъм“ и ще подкопае регионалната сигурност.  „Отделянето на Кюрдския регион от иракското централно правителство означава затваряне на всички общи гранични области. Съпротивата на съседните на Ирак страни за референдума ще създаде сложна ситуация там след референдума“, посочи той. \r\nСлужителят посочи важността на диалога при решаването на споровете между Кюрдската автономия и централното правителство и избягването на „прибързани решения“.\r\n***  По данни на южнокорейското министерство на отбраната Северна Корея навлиза в последния стадий на развитие на междуконтинентална балистична ракета (МКБР) и най-вероятно ще продължи с ракетните си и ядрени изпитания, за да доразвие технологията, пише  Korea Herald.\r\n„Достигнахме до сигурния извод, че последната изстреляна от севера ракета е „Хвасон-12“ – МКБР и че северът има възможности за такива ракети. Ние виждаме как комунистическият режим навлиза в последен стадий на развитието на МКБР“, заяви заместник-министърът на отбраната на Южна Корея генерал-майор Джанг Кюн-су. „Северна Корея най-вероятно ще продължи с ядрените и с ракетните  изпитания, за да развие възможностите си“, добави той. \r\nОтносно скорошното обявление на южнокорейското министерство на Обединението относно плановете за изпращане на хуманитарна помощ на Северна Корея в размер от 8 млн. долара през агенциите на ООН, заместник-министърът посочи, че те най-вероятно ще бъдат забавени.\r\n*** Министерството на отбраната на Великобритания съобщи, че е подписано споразумение между британския и катарския министър на отбраната Майкъл Фалън и Халид бин Мохамед ал Атия за закупуването на 24 изтребителя „Тайфун“ от арабската държава, пише  Ahram.\r\nФалън съобщи, че договорът представлява „още по-близко сътрудничество в отбраната със стратегическия партньор. Цената на покупката не е обявена. Според британския военен анализатор Дейвид Мадън тя „най-вероятно ще бъде по-висока от един милиард лири“.\r\n***  Израелските сили за сигурност разкриха РАМБОУ – нов модел лек безпилотен танк. Проектиран с нисък силует за различни мисии свързани с отбраната машината може да участва в наземни операции, събиране на разузнавателна информация и доставка на запаси без риск за личния състав, пише  Jerusalem Post.\r\nРАМБОУ ще може да носи 700 кг. товар, както и дистанционно управляеми оръжейни системи като тежки картечници например. Връзката с оператора се предоставя от вградени в корпуса камери. \r\nМашината ще може да кара автономно по предварително зададени маршрути, ще може автоматично да открива и избягва препятствия чрез редица вградени сензори и може да достига скорост от 50 км/ч.", "date": "2017.09.19", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/09/19/2437326/predstoyashti-sabitiya-v-stranata-za-19-septemvri-agentsiya-fokus.html", "text": "***\r\nОт 11.00 часа в зала „Гранитна“ на Министерски съвет кметове на 15 общини ще получат първите си подписани договори по Програмата за развитие на селските райони (ПРСР) 2014-2020 г.  На събитието ще присъстват министърът на земеделието, храните и горите Румен Порожанов и на изпълнителният директор на Държавен фонд „Земеделие” - Разплащателна агенция Живко Живков. На официалната церемония е поканен да присъства и министър-председателят Бойко Борисов.\r\n***\r\nВ Министерския съвет ще се състои кръгла маса на тема „Демографска политика и трудова мобилност”, организирана от Министерството на труда и социалната политика и Държавната агенция за българите в чужбина. Кръглата маса е под патронажа на заместник министър-председателя по икономическата и демографската политика Валери Симеонов. В 12.30 часа са предвидени изявления за медиите.\r\n***\r\nОт 13.00 часа на пристанището в Бургас ще се проведе Ден на отворените врати по повод представянето на резултатите и постиженията на проекта Black Sea MAP. Гости на събитието ще бъдат министърът на културата Боил Банов и зам.-министърът г-жа Амелия Гешева.\r\n***\r\nОт 13.00 часа ще се проведе извънредно заседание на Народното събрание.\r\n***\r\nОт 10.00 часа в зала „Изток“ на Народното събрание представители на Министерството на вътрешните работи и на Министерството на правосъдието, депутати и неправителствени организации ще обсъдят приоритетите на страната ни за предстоящото европредседателство.\r\n***\r\nОт 09.30 часа ще се проведе заседание на Съдийската колегия на ВСС. \r\n***\r\nВ 08.42 часа Втори състав на Специализирания наказателен съд ще гледа делото срещу Д. Захариев и И. Бировски по Мярка по чл. 65 НПК. \r\n***\r\nОт 09.30 часа в залата на Полския културен институт ще се проведе пресконференция, на която ще бъдат представени подробности за предстоящия фестивал „Пиано Екстраваганца”.\r\n***\r\nВ 09.30 часа 14-ти състав на Специализирания наказателен съд ще гледа делото срещу П. Ангелов, К. Велинов, Б. Велинов и Н. Дойчева за образуване и ръководене на организирана престъпна група.\r\n***\r\nВ 09.30 часа 16-ти състав на Специализирания наказателен съд ще гледа делото срещу Г. Христов, И. Иванов, А. Киров, Е. Янакиев, И. Кръстанов, М. Иванов, М. Еунда и Н. Алшдаифат за образуване и ръководене на организирана престъпна група.\r\n***\r\nВ 10.00 часа 5-ти състав на Специализирания наказателен съд ще гледа делото срещу И. Илев, С. Желязков, Е. Илиев, С. Илева, Б. Тенева, И. Петров и Т. Петрова за образуване и ръководене на организирана престъпна група.\r\n***\r\nВ 10.00 часа 15-ти състав на Специализирания наказателен съд ще гледа делото срещу Д. Рангелова, М. Жекова, Н. Канева, Н. Тодорова за образуване и ръководене на организирана престъпна група.\r\n***\r\nВ 10.00 часа 10-ти състав на Специализирания наказателен съд ще гледа делото срещу А. Димов, М. Велев, С. Атанасов, С. Стамов, Д. Димитров и Д. Григоров за образуване и ръководене на организирана престъпна група.\r\n***\r\nВ 10.00 часа 4-ти състав на Специализирания наказателен съд ще гледа делото срещу А. Манов, К. Добрев, С. Македонски, Б. Бонев, И. Нинов и Б. Кирилов за образуване и ръководене на организирана престъпна група.\r\n***\r\nВ 10.00 часа 13-ти състав на Специализирания наказателен съд ще гледа делото срещу П. Мургински, В. Петков и М. Колев за образуване и ръководене на организирана престъпна група.\r\n***\r\nВ 10.00 часа 12-ти състав на Специализирания наказателен съд ще гледа делото срещу И. Митов, М. Говедарев, М. Зайков, П. Димитров, Б. Станулов, Д. Тодев и С. Стоев за образуване и ръководене на организирана престъпна група.\r\n***\r\nОт 11.00 часа на територията на Централна гара София ще бъде извършена демонстрация на услугата „видео жестов превод“.\r\n***\r\nВ 11.00 часа 8-ми състав на Специализирания наказателен съд ще гледа делото срещу Г. Илиев, Д. Парушев, Н. Василев, К. Георгиев и М. Стайков за образуване и ръководене на организирана престъпна група.\r\n***\r\nВ 11.00 часа 9-ти състав на Специализирания наказателен съд ще гледа делото срещу А. Попов, В. Маринов, Н. Николов и Ч. Нейков за образуване и ръководене на организирана престъпна група.\r\n***\r\nВ 11.00 часа 1-ви състав на Специализирания наказателен съд ще гледа делото срещу И. Славков, Я. Колев, Н. Хаджимихайлов, П. Пейчев и С. Николов за образуване и ръководене на организирана престъпна група.\r\n***\r\nВ 11.00 часа 18-ви състав на Специализирания наказателен съд ще гледа делото срещу А. Александров, А. Дянков, А. Събев, Г. Иванов, К. Матеев и К. Нямов за образуване и ръководене на организирана престъпна група.\r\n***\r\nОт 11.30 часа в Информационен център София – Европейска столица на спорта ще се състои пресконференция във връзка с предстоящото този уикенд трето издание на Extreme Fest.\r\n***\r\nВ 14.00 часа 7-ми състав на Специализирания наказателен съд ще гледа делото срещу К. Томов, М. Василев, В. Боцев, Г. Боцев, И. Атанасов, Г. Керацов, Н. Симеонов, К. Кръстев, Д. Петков, И. Кръстев, Е. Иванов, Г. Златков и А. Стефанов за образуване и ръководене на организирана престъпна група.\r\n***\r\nОт 14.00 часа в Административен съд София – град, ще се разгледа протестът на ВАП за намаляване цените на топлинната и електрическата енергия.\r\n***\r\nОт 14.00 часа на полигона в с. Чепинци представители на „Пътна полиция“ при ГД „Национална полиция“ и Академията за безопасно майсторско шофиране организират демонстрация по майсторско шофиране.\r\n***\r\nВ 14.30 часа 18-ти състав на Специализирания наказателен съд ще гледа делото срещу Р. Динков, С. Динков, К. Николов, Д. Димитров и С. Синев за образуване и ръководене на организирана престъпна група.\r\n***\r\nВ 14.30 часа 16-ти състав на Специализирания наказателен съд ще гледа делото срещу И. Гуджев по мярка по чл. 65 НПК.\r\n***\r\nОт 15.00 до 17.00 часа на ул. „Леге“ №10, лидерът на БСП – София и председател на групата на БСП в СОС Калоян Паргов ,общинският съветник Борис Цветков и народният представител Нона Йотова ще имат приемен ден за граждани. \r\n***\r\nОт 17.30 часа в конферентна зала на БСК ще бъде представена книгата „Хроники за „Химко“ – съзидание, развитие, ликвидация“.\r\n***\r\nВ 17.30 часа в клуба „Маймунарника” в Борисовата градина българска фондация „Биоразнообразие” ще връчи годишните си награди.\r\n***\r\nОт 18.00 часа в хотел „Хемус“ ще се състои конференция на тема „СЕТА: Сделка за гражданите или за едрия бизнес?“. От 10.00 часа в пресклуба на БТА ще се състои среща с международни експерти по повод конференцията.\r\n***\r\nОт 18.00 часа в Художествената галерия ще бъде открита eкспозицията „ИЛИЯ БЕШКОВ – СВЯН И СТРАСТИ“.\r\n***\r\nОт 18.00 часа, в двора на къща музей „Пейо К. Яворов”, Националният литературен музей организира паметна вечер под надслов „ПОСВЕТЕНО НА КЛАСИЦИТЕ“.\r\n***\r\nОт 18.00 часа в конферентната зала на Еврейския културен дом Изпълнителното бюро на Градския съвет на БСП – София и Изпълнителното бюро на ОЕБ „Шалом\" ще проведат работна среща.\r\n***\r\nВ 19.00 часа в Аулата на СУ „Св. Климент Охридски” бизнес академия „9 Academy” организира дискусията „Учене от ново поколение?”\r\n***\r\nОт 13.30 часа в Конферентната зала на първи етаж, в сградата на Областна администрация Благоевград ще се проведе общо събрание на Асоциацията по В и К Благоевград. \r\n***\r\nОт 16.30 часа на Морска гара ще бъде проведена демонстрация на техника, сили и оперативно-тактическите възможности на РД ПБЗН за действия при бедствия, аварии и катастрофи, извънредни ситуации и пожари. \r\n***\r\nОт 18.00 часа на Морска гара ще се състои официалното откриване на Четвъртия международен клубен турнир по пожароприложен спорт за купа „Одесос”.\r\n***\r\nВ 19.00 часа в Аулата на Икономическия университет руските барокови солисти Светлана Рамазанова – цигулка, Екатерина Пителина – барокова флейта, Александър Гулин - виола да гамба и Василий Илисавский – клавесин ще се представят с програма, част от ММФ „Варненско лято” 2017.\r\n***\r\nОт 11.30  часа в  кабинета по Сомелиерство  на ПГ по туризъм „Д-р Васил Берон“ ще се проведе среща  с представители  на Комисията по култура и образование на Европарламента и  директори на средните училища от Велико Търново и Габрово на тема: „Подобряване и модернизиране на училищното образование”.\r\n***\r\nОт 10.00 часа в залата на 6 ет. в административната сграда кметът на Община Видин Огнян Ценков ще даде пресконференция по актуални теми.\r\n***\r\nОт 14.00 часа в катедралния храм „Св. вмчк Димитър Солунски“ ще бъдат изложени за поклонение тленните останки на Видинския владика. \r\n***\r\nВ 09.30 часа в Детска градина № 25 Държавен куклен театър „Дора Габе” ще представи спектакъл „Косе Босе”.\r\n***\r\nВ 19.00 часа в Огледална зала „Нели Божкова” с концерт на Български камерен оркестър – Добрич ще бъде открит сезон 2017/18. \r\n***\r\nВ 19.00 часа в Драматичен театър „Йордан Йовков” ще се състои премиерата на спектакъла „Боси в парка” от Нийл Саймън на Драматичен театър „Йордан Йовков”.\r\n***\r\nВ 19.00 часа в Концертната зала „Добрич” Сатиричен театър „Алеко Константинов” ще представи спектакъла „Името”. \r\n***\r\nВ 19.30 часа в Летния театър ще се състои концертът на Владимир Ампов – Графа. \r\n***\r\nОт 10.30 до 12.30 часа в офиса на ПП ГЕРБ в Кюстендил, народният представител и координатор на ГЕРБ за областта Кирил Калфин организира приемна за граждани.\r\n***\r\nОт 18.00 часа в Художествена галерия „Владимир Димитров – Майстора” ще бъде открита изложбата „Периоди и подходи” на Бисер Лазаров.\r\n***\r\nВ 12.00 часа зам.-министъра на здравеопазването Светлана Йорданова ще присъства на освещаването на реновираното Отделение по диализно лечение на МБАЛ „Д-р Стамен Илиев“. \r\n***\r\nВ 18.00 часа жителите на града ще протестират срещу дейността на завода за биоенергия. \r\n***\r\nОт 19.00 часа в НЧ „Братство – 1884” в рамките на програмата на есенния панаир на Павликени Драматичен театър „Рачо Стоянов” град Габрово ще представи постановката „Трудни за обичане\" по Леополд Герш, със специалното участие на Мария Сапунджиева.\r\n***\r\nОт 10.00 часа в хотел-ресторант „Одеон“ на ул. „Отец Паисий“ ще бъдат представени новостите и детайлите от програмата на предстоящия Есенен панаир на занаятите Пловдив 2017.\r\n***\r\nОт 10.30 часа в зала 200 на Областна администрация – Пловдив ще се проведе пресконференция след редовната работна среща относно проектите за реконструкция на Асеновградско шосе и Околовръстния път на Пловдив. След пресконференцията ще има инспекция на Асеновградско шосе, където утре ще бъде положен първият асфалт.\r\n***\r\nОт 11.00 часа в Заседателната зала на Общински съвет - Пловдив ще се проведе Научна конференция под мотото „Правото – традиции и перспективи” по повод 25 години правно образование в Пловдив. На официалното откриване се очакват председателят на ВАС, председателят на ВКС и главният прокурор.\r\n***\r\nОт 11.00 часа на Околовръстния път – Южна дъга в Пловдив, компания за бутилиране на минерална вода ще открие официално нов Логистичен център.\r\n***\r\nВ 18.00 часа жителите на селото ще протестират срещу дейността на завода за преработка на биомаса.\r\n***\r\nОт 11.00 часа в Регионалния пресклуб на БТА ще се състои пресконференция по повод предстоящия Х Международен куклено-театрален фестивал за възрастни „Пиеро”. \r\n***\r\nОт 11.00 часа в Регионалния пресклуб на БТА ще се състои пресконференция на Държавната опера. \r\n***\r\nОт 15.00 часа в Регионалния пресклуб на БТА пресконференция ще даде Илия Петров, председател на Интернационал Романи Унион. \r\n***\r\nОт 19.00 часа в Хотел Calista, Старозагорски минерални бани,  ще се проведе пресконференция във връзка със събитието „Дрийм тиймът на Барселона срещу отбора на Стоичков“, част от кампанията „Стара Загора – Европейски град на спорта“.\r\n***\r\nОт 11.00 часа ще бъде даден старт на строителните дейности за повишаване на енергийната ефективност на сградата на пожарната служба в Троян.\r\n***\r\nОт 10.30 часа в зала „Хасково“ ще се състои информационна среща с Бюро „Творческа Европа“ за представяне на Програма „Творческа Европа“ на ЕС. \r\n***\r\nОт 10.00 часа зала 203 на общината ще се проведе брифинг.\r\n***\r\nОт 10.00 часа в града ще се проведе второто издание на пленера „Безистенът“.", "date": "2017.09.19", "title": "Предстоящи събития в страната за 19 септември (Агенция „Фокус”)"}
{"url": "http://www.focus-news.net/news/2017/09/19/2437327/novata-sgrada-na-sofiyskiya-rayonen-sad-i-sofiyskata-rayonna-prokuratura-beshe-otkrita-s-tarzhestvena-tseremoniya-obzor.html", "text": "Новата сграда на Софийския районен съд и Софийската районна прокуратура, която се намира на ул. „Ген. М. Д. Скобелев“ № 23, беше открита с тържествена церемония. Сред гостите на събитието бяха министър-председателят Бойко Борисов, министърът на правосъдието Цецка Цачева, главният прокурор Сотир Цацаров, представляващият Висшия съдебен съвет Димитър Узунов, председателят на Народното събрание Димитър Главчев, председателят на ВАС Георги Колев и други представители на изпълнителната и съдебната власт в България.\r\nЦеремонията беше открита от представляващия ВСС Димитър Узунов, който благодари на всички, участвали в изпълнението на проекта, и отправи пожелания към магистратите и съдебните служители за удовлетворение от работата, подобряване ефективността на правосъдието и заслужено уважение от обществото. Той припомни, че през тази година са открити нови съдебни палати в гр. Добрич, гр. Шумен, гр. Петрич и гр. Кюстендил.\r\nМинистърът на правосъдието Цецка Цачева отбеляза, че новата сграда е изключително модерна и съоръжена с последните достояния, които малко магистрати не само у нас, но и в Европа имат като свое работно място. „Но само добрите материални условия не са гаранция за качествено правораздаване и за справедлив, бърз и ефективен процес. Изискват се много умения, неспирно повишаване на квалификацията на магистратите и преди всичко правосъдие по вътрешно независимо убеждение. Това е правосъдието, което очакват гражданите, гарантиращо справедлив процес и равенство пред закона“, каза още тя.\r\nМинистър-председателят Бойко Борисов призова всички да си спомнят как е изглеждало мястото преди да се започне работа по него. „Това беше един изцяло компроментиран обект, за който са дадени десетки милиони левове и ако не бяхме имали волята да го оправим, това щеше да бъде поредното разрушено място в България. Все пак трябва да имаме памет, защото не знам да има осъдени за тази корупционно компрометирана схема. И може би затова е много знаково, че най-големият съд ще има възможност, гледайки от тук, да не допуска това нещо отново да става“, каза той и пожела на съдиите и прокурорите да работят и да съдят така, както народът очаква от тях – справедливо.\r\nПразничен водосвет отслужи Негово Преосвещенство Мелнишки епископ Герасим – главен секретар на Светия синод на Българската православна църква. \r\nНаказателното отделение на Софийския районен съд и Софийска районна прокуратура ще започнат работа с граждани на 2 октомври 2017 г.\r\nЦветилена СИМЕОНОВА", "date": "2017.09.19", "title": "Новата сграда на Софийския районен съд и Софийската районна прокуратура беше открита с тържествена церемония (ОБЗОР)"}
{"url": "http://www.focus-news.net/news/2017/09/19/2437328/afp-mariya-e-izklyuchitelno-opasen-uragan-ot-chetvarta-kategoriya.html", "text": "„Мария“ е увеличила силата си и е станала „изключително опасен“ ураган от четвърта категория, докато се приближава към карибския остров Доминика, предава AFP, като се позовава информация от Националния център по ураганите на САЩ.\r\n„Очаква се окото на бурята и интензивното вътрешно ядро да преминат близко до Доминика през следващите няколко часа“, заявиха от метеорологичната служба.\r\nПревод и редакция:", "date": "2017.09.19", "title": "AFP: „Мария“ е „изключително опасен“ ураган от четвърта категория"}
{"url": "http://www.focus-news.net/news/2017/09/19/2437329/the-hill-ot-pentagona-zayaviha-che-voennata-optsiya-na-sasht-nyama-da-postavi-yuzhnokoreyskata-stolitsa-seul-pod-risk.html", "text": "Министърът на отбраната на САЩ Джеймс Матис заяви, че военната опция на Съединените щати спрямо Северна Корея няма да постави под риск столицата на Южна Корея Сеул, предава американското издание The Hill, цитирайки думите на Матис, изказани по време на пресконференция в Пентагона.\r\nТой не даде повече детайли относно военните планове на военното ведомство, но потвърди, че е обсъждал с южнокорейския си колега идеята за разполагане на ядрени оръжия на Корейския полуостров. Матис не потвърди дали това е една от опциите, които се обмислят.\r\nОсвен това, военният министър каза, че дипломацията и санкциите имат ефект за притискането на Пхенян.\r\nСъединените щати и техните съюзници се опитват да реагират на ускоряващата се ядрена програма на Северна Корея, която изглежда все по-усъвършенствана.\r\nПревод и редакция:", "date": "2017.09.19", "title": "The Hill: От Пентагона заявиха, че военната опция на САЩ няма да постави южнокорейската столица Сеул под риск"}
{"url": "http://www.focus-news.net/news/2017/09/19/2437330/afp-frantsiya-naredi-evakuatsiyata-na-riskovi-rayoni-na-ostrov-gvadelupa-zaradi-uragana-mariya.html", "text": "Префекта на френския карибски остров Гваделупа е наредил задължителната евакуация на райони, поставени под риск от приближаващия ураган „Мария“, който вече е със сила от четвърта степен, предава AFP.\r\nЗаповедта е влязла в сила в 16:00 местно време (23:00 българско) и засяга райони, за които се смята, че са уязвими за „наводнения, пропадания и свлачища“, пише в съобщението, разпространено от префекта на острова.\r\nПревод и редакция:", "date": "2017.09.19", "title": "AFP: Франция нареди евакуацията на рискови райони на остров Гваделупа заради урагана „Мария“"}
{"url": "http://www.focus-news.net/news/2017/09/19/2437331/the-guardian-povecheto-izbirateli-na-leybaristkata-partiya-podkrepyat-dzheremi-korbin-spored-anketa.html", "text": "Огромното мнозинство от делегатите, които ще присъстват на конференцията на Лейбъристката партия на Великобритания, която ще се проведе в курортния град Брайтън, подкрепят Джереми Корбин и го поддържат в намеренията му да демократизира партията, пише левичарското британско издание The Guardian, позовавайки се на данни от изследване на общественото мнение, извършено от организация „Моментум“(Momentum).\r\nГрупата, подкрепяща Корбин, вярва, че от 1 155 делегати, избрани от избирателните колегии, да присъстват на конференцията, 844 подкрепят реформите, предложени от „Моментум“, докато 236 са против, а гледната точка на 75 делегата е неизвестна.\r\n„Моментум“ са запитали делегатите по телефона или по електронната поща, дали подкрепят реформите, предложени от организацията и най-вече дали те подкрепят намаляването на броя на депутатските гласове, необходими за номиниране на кандидат за лидер на партията.\r\nДелегатите бяха попитани, дали подкрепят идеята за намаляване на броя на гласовете, нужни  за номинирането на кандидат за лидерския пост в партията,  до 5% от депутатите в парламента. В момента кандидат-лидерът се нуждае от 15% от депутатските гласове, число, което Корбин много трудно достигна през 2015-а година.\r\nПревод и редакция:", "date": "2017.09.19", "title": "The Guardian: Повечето избиратели на Лейбъристката партия подкрепят Джереми Корбин, според анкета"}
{"url": "http://www.focus-news.net/news/2017/09/19/2437332/tpm-amerikanskiyat-prezident-donald-tramp-iska-da-provede-voenen-parad-za-chetvarti-yuli.html", "text": "Президентът на САЩ Доналд Тръмп заяви, че иска да проведе военен парад по улиците на Вашингтон за националния празник на Съединените щати на четвърти юли, предава американското интернет издание Talking Points Memo, позовавайки се на думите на американския президент, изказани по време на срещата с френския му колега Еманюел Макрон в Ню Йорк.\r\nДоналд Тръмп разказа за идеята си, докато сядаше за разговорите си с френския президент Еманюел Макрон в кулоарите на Генералната Асамблея на ООН в Ню Йорк. Той заяви, че е бил впечатлен от военния парад в центъра на Париж, проведен през юли, когато той беше на посещение във френската столица. Според него, двучасовата процесия на войници и военна техника, е била „страхотно нещо за Франция и за нейния дух“ и заяви, че иска да проведе подобен парад за американския народ.\r\nВ своеобразния си дух, американският президент каза, че иска неговия парад да е по-голям и по-добър от този, който е видял във Франция.\r\n„Това беше един от най-добрите паради, които някога съм виждал“, заяви Тръмп. „Това бяха два невероятни часа, в които видяхме военна мощ и мисля, че това беше страхотно за Франция и за нейния дух“.\r\n„Най-вече заради това, на което станах свидетел, обмислям да направим нещо подобно на четвърти юли във Вашингтон, по булевард Пенсилвания“, разкри американският президент. „Ще се опитаме да надминем французите“.\r\nТой отбеляза, че парадът във Франция е включвал представители на различни войници, от различни войни и въоръжени сили, носещи различни униформи. \"Беше наистина добре направено\", подчерта той.\r\n„Така че ние обмисляме да проведем наистина голям парад на четвърти юли, по булевард Пенсилвания, който да покаже военната ни мощ“, добави Тръмп\r\nПревод и редакция:", "date": "2017.09.19", "title": "TPM: Американският президент Доналд Тръмп иска да проведе военен парад за четвърти юли"}
{"url": "http://www.focus-news.net/news/2017/09/19/2437333/the-daily-express-evropeyskata-komisiya-prizova-rayanear-da-spazva-pravilata-na-obshtnostta.html", "text": "Европейската Комисия е призовала нискобюджетния авиопревозвач „Райънеър“ да се съобразява с правата на пътниците от Европейския съюз, във връзка с шокиращото решение на компанията да отмени до 2100 полета, пише британското издание The Daily Express.\r\nАвиокомпанията разгневи много пътници, след като обяви плановете си да отменя по 40-50 полета дневно до края на октомври, оправдавайки се, че трябва да изчисти отпуските на персонала си до края на годината.\r\nПлановете за почивка и пътуване на повече от 400 хиляди души са провалени заради действията на „Райънеър“ и днес (18.09) ЕК я призова да се съобразява с правата на пътниците, включително да изплаща обезщетения.\r\nГоворител на комисията проведе пресконференция в Брюксел, по време на която заяви, че „Авиопревозвачите, опериращи на територията на ЕС, трябва да уважават правилата на общността.“\r\nСпоред регулациите на Брюксел, пасажерите могат да поискат до 600 евро компенсация, ако техния полет бъде отменен и те не са получили предупреждение за това с две седмици аванс.\r\n„Пътниците, чиито полети са отменени, имат пълен набор от права. Трябва да проверим дали всички те са спазени от „Райънеър“.\r\n„Например, имате право на възстановяване на средствата, ако не сте предупредени две седмици предварително“\r\nПревод и редакция:", "date": "2017.09.19", "title": "The Daily Express: Европейската Комисия призова „Райънеър“ да спазва правилата на общността"}
{"url": "http://www.focus-news.net/news/2017/09/19/2437334/i-agentsiya-mitnitsi-se-vklyuchi-v-razsledvaneto-na-mvr-za-razbivaneto-na-prestapna-grupa-obzor.html", "text": "И Агенция „Митници\" се е включила в разследването на МВР от края на миналата седмица, когато в София беше разбита престъпна група. Това съобщи главният секретар на МВР Младен Маринов, предаде БНР. Акцията продължи и в понеделник, като по разследването на престъпната група, разбита през събота и неделя, работят три служби. Едното досъдебно производство е в Главната дирекция за борба с организираната престъпност. Второто разследване се води в СДВР и в Софийската градска прокуратура, а на финала на акцията в разследването е включена и Агенция „Митници\". Това се е наложило, тъй като част от престъпната група е заподозряна в извършването на престъпления, които разследва Агенция „Митници\". Маринов обясни, че престъпната група се е занимавала с разнородна престъпна дейност, но не уточни кои са осемте души, които са задържани по случая. Младен Маринов каза, че повече информация по тази тема ще има след приключването на разследването в следващите дни.\r\nГлавният прокурор Сотир Цацаров също коментира темата, като уточни, че акцията е започнала във Варна и е продължила в София, но няма връзка с отвличането на Адриан Златков. По думите му става въпрос за наркотици, но и не само за това. Цацаров поясни обаче, че по отвличането на Адриан Златков продължава да се работи изключително упорито. „Знам много добре работата на екипа на СДВР и това, което мога да кажа, е, че тя продължава. Когато му дойде времето, ще коментираме“, каза той.\r\nПред бТВ премиерът Бойко Борисов заяви, че операцията на МВР е срещу сериозна група, която се наблюдава от доста време. Според него реализацията е добра и доказателства са достатъчно. По думите му групата се е занимавала с всичко, което може да ни мине през ума. „МВР и Прокуратурата работиха доста по тази тема и заслужават във вторник да си я обявят и да разкажат, защото действително има още малко да се доподредят нещата в документацията, за да не се издъни делото. Мисля, че се справиха много добре. Много сериозна група“, добави министър-председателят.\r\nБорисов коментира и случая с отвлечения Адриан Златков, като посочи, че когато има такива тежки престъпления, присъдите трябва да се излежават и да бъдат максимално строги. Премиерът уточни, че единственото, което стои пред хората, които ръководят операциите, е да изберат доколко и как да се приближат до извършителите. По думите му, ако на човек му е отвлечено детето, единственото което го интересува, е не дали МВР ще е успешно в разкриването, а дали ще може да си го прибере вкъщи. Той добави, че именно моментът на предаването на откупи е този, в който полицията е най-близо до извършителите и изкушението за оперативните служители е много голямо, но една грешка може да бъде фатална.\r\nПо-късно пред журналисти той не пожела да даде повече подробности около проведената от МВР акция. „Имат още да доработят, така че ще изтърпите до вторник. По-добре да се говори, като всичко е приключило“, каза още Бойко Борисов.\r\nЛюба АЛЕКСИЕВА", "date": "2017.09.19", "title": "И Агенция „Митници\" се включи в разследването на МВР за разбиването на престъпна група (ОБЗОР)"}
{"url": "http://www.focus-news.net/news/2017/09/19/2437335/balgariya-komentari-v-svetovnite-medii-agentsiya-fokus.html", "text": "Министър-председателят на България Бойко Борисов потвърди, че отбранителната доктрина на страната е насочена срещу Руската федерация, предава TACC, като се позовава на местни медии. \r\n„След като България е член на НАТО, а НАТО смята за свой основен противник Русия, то нашата отбранителна доктрина е насочена срещу нея“, заяви Борисов пред журналисти в София след официалното откриване на представителство на Европейската инвестиционна банка. \r\n„В доктрината на НАТО Русия е посочена като основна заплаха. В същото време говорим за това, че трябва да се работи добре и прагматично, за да имаме руски туристи, за да имаме интерконектор с Русия за европейския газов хъб, за да се борим заедно срещу тероризма“, подчерта българският премиер. \r\nСъщевременно Борисов добави, че в рамките на българското председателство на Съвета на ЕС, София трябва да работи за отмяната на санкциите, наложени на Москва, „за да се отслаби напрежението между Европа и Русия. Не знам дали ще успеем да решим тази сложна задача, но ще опитаме“, увери министър-председателят.\r\n***  Министрите на отбраната на Македония и България, Радмила Шекеринска и Красимир Каракачанов проведоха среща, която оцениха като много успешна. Те обявиха съвместно военно учение през 2018 г., като отбелязаха, че регионът ще бъде сигурен само чрез засилено сътрудничество, предаде македонската медия “МРТ“.\r\n„Споразумението, подписано Македония и България няма да остане само на думи и двете страни са наясно, че регионът единствено чрез добросъседство може да върви напред и да гарантира общата сигурност и напредъка“,  Шекеринска след срещата с българския си колега.\r\nТя отбеляза, че през изминалия период два експертни екипа са работили по изготвянето на план за по-тясно сътрудничество и партньорство между Македония и България в частта на отбраната и че днес с Каракачанов са дали зелена светлина този план да продължи.\r\nСъщо така е договорено, че Стратегическия преглед на отбраната на Македония е ключов документ за реформата в отбраната и членството на страната в НАТО и че през ноември, а след това през януари ще бъдат направени серия консултации, посветени на Стратегическия преглед на отбраната. Шекеринска отбеляза , че Каракачанов също е говорил за по-голямо сътрудничество между военновъздушните сили на двете страни.\r\n\"Съгласихме се, че нашите специални сили ще договорят по-голямо сътрудничество: общи тренировки. Говорим също за разширяване на сътрудничеството ни в областта на образованието в областта на отбраната и военно-медицинското обучение и образование \", добави  Шекеринска.\r\nБългарският министър на отбраната Красимир Каракачанов подчерта, че основен приоритет на България в нейното председателство на ЕС ще бъде интеграцията на Западните Балкани и България с нейната позиция ще подкрепи политиката на Македония за членство в НАТО. „С подписването на Договора на 1 август нещата започват да се развиват в желаната посока“, добави той.\r\n\"За да се прекратят всякакви спекулации, искам да подчертая, че България винаги  е подкрепяла и в момента подкрепя държавното единство и териториалната цялост на Македония. Ние нямаме проблем с името на Македония и това сме то декларирали, когато бяхме първите, които го признаха според волята на нейните граждани \", добави  Каракачанов.\r\n***  Министърът на отбраната на България Красимир Каракачанов заяви, че страната му зачита държавното единство и териториалната цялост на Македония и че, ако е необходимо, ще помогне и за решаването на спора за името.  Той не скри и намеренията на България чрез бъдещото ѝ председателство на Европейския съюз да се застъпи за интеграцията на Западните Балкани в ЕС и да подкрепи Македония за членството ѝ в НАТО, предаде македонската медия \"Телма\".\r\n\"Искам да подчертая това изрично, за да разруша политическите спекулации - ние подкрепяме единството и териториалната цялост на Македония. Нямаме проблем с името на Македония, признаваме страната под конституционното ѝ име. Готови сме да помогнем за решаването на спора с други страни с цел най-накрая да се отворят вратите на Македония за пълноправно членство в НАТО \", подчерта Каракачанов.\r\n*** Генералният прокурор на Русия Юрий Чайка и главният прокурор на България Сотир Цацаров   България подписаха програма за сътрудничество между прокуратурите за периода 2017-2019 година, предаде  Russia Today.\r\nПрограмата, подписана в рамките на официалното посещение на руската главна прокуратура в България, определя основните насоки на сътрудничеството между институциите, сред които борбата срещу престъпността , защитата на човешките права, интересите на държавата и обществото, противодействие срещу тероризма, наркотрафика, корупцията и нелегалната миграция.\r\nОсвен това документът предвижда и съвместни мероприятия по обучението на служители на българската прокуратура в Академията на руската генерална прокуратура и провеждането на кръгли столове по основните насоки на сътрудничеството.", "date": "2017.09.19", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/09/19/2437336/morning-star-venetsuela-nikoga-nyama-da-se-ogane-pred-zaplahite-na-imperialistite.html", "text": "Служители на правителството на Венецуела заявиха, че страната им няма да се огъне пред заплахите на, както те ги наричат, империалистите, пише британското ляво издание Morning Star, в материала си отразяващ конференция за международната солидарност с Венецуела, проведена в столицата на южноамериканската страна – Каракас.\r\nМинистърът на външните работи на Венецуела Хорхе Ареаза заяви: „Имаме само едно желание: искаме мир.“\r\nПовече от 200 делегата от 60 страни се събраха на конференцията „Всички сме Венецуела“ (Todos Somos Venezuela), а още стотици представители на национални организации, включително профсъюзи и от Комунистическата партия на Венецуела, се събраха пред театъра Тереза Кареньо и скандираха слогани за южноамериканско единство, съпротива срещу американския империализъм и в подкрепа на президента Николас Мадуро.\r\nВъншният министър Ареаза направи паралел между подкрепата, оказана от бившия президент на САЩ Роналд Рейгън за „Контрите“, контра-революционни наказателни отряди в Никарагуа през 1981 година и текущата подкрепа на Вашингтон за венецуелската опозиция.\r\nСпоред изданието, коалицията „Демократичен съюз на кръглата маса“ е организирала четири-месечна кампания на насилие, целяща сменянето на режима, която е струвала живота на 124 души, включително служители на органите на реда и случайни минувачи, които са били нападани заради подозрения, че са привърженици на правителството.\r\n„Днес е Венецуела, но вчера беше Никарагуа, освен това погледнете Сирия и Палестина“, предупреди венецуелският външен министър.\r\n„Войната беше насърчена от Вашингтон, Богота, а също и от вътрешни фактори тук, във Венецуела“, заяви той, имайки предвид „петролната война“ срещу Каракас и съюзниците му – Русия и Иран.\r\n„Ние видяхме неща, които си мислехме, че никога няма да видим във Венецуела. Хора бяха изгаряни живи заради това, че са Чависти, или заподозрени, че са такива. 29 души станаха жертва, девет от тях загинаха.“\r\nПревод и редакция:", "date": "2017.09.19", "title": "Morning Star: Венецуела „никога няма да се огъне пред заплахите на империалистите“"}
{"url": "http://www.focus-news.net/news/2017/09/19/2437337/the-times-sluzhitel-na-leybaristkata-partiya-na-velikobritaniya-se-solidarizira-sas-severna-koreya.html", "text": "Местен организатор на Лейбъристката партия на Великобритания получи порой от критики, след като декларира солидарността си със Северна Корея, пише британското издание The Times.\r\nСара Кънди, на 18 години, описва себе си като анти-империалист и е сложила севернокорейски флаг на профила си в социалната мрежа Туитър, на който са показани също и флаговете на Венецуела, Куба и Палестина.\r\nСлед като журналист привлече вниманието върху този факт, Кънди заяви, че „флаговете на профила ми са на страни, с които се солидаризирам. Солидарна съм с държави, които се съпротивляват на империализма.“\r\nТя добави, че не подкрепя изстрелването на ракети над Япония, от страна на Северна Корея, но по скоро „би се солидаризирала с КНДР(Корейска народно-демократична република), отколкото със САЩ“, според позиция, изказана от нея чрез публикации в социалната мрежа.\r\nПревод и редакция:", "date": "2017.09.19", "title": "The Times: Служител на Лейбъристката партия на Великобритания се солидаризира със Северна Корея"}
{"url": "http://www.focus-news.net/news/2017/09/19/2437338/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Европейската Комисия е призовала нискобюджетния авиопревозвач „Райънеър“ да се съобразява с правата на пътниците от Европейския съюз, във връзка с шокиращото решение на компанията да отмени до 2100 полета, пише британското издание The Daily Express.\r\nАвиокомпанията разгневи много пътници, след като обяви плановете си да отменя по 40-50 полета дневно до края на октомври, оправдавайки се, че трябва да изчисти отпуските на персонала си до края на годината.\r\nПлановете за почивка и пътуване на повече от 400 хиляди души са провалени заради действията на „Райънеър“ и днес (18.09) ЕК я призова да се съобразява с правата на пътниците, включително да изплаща обезщетения.\r\nГоворител на комисията проведе пресконференция в Брюксел, по време на която заяви, че „Авиопревозвачите, опериращи на територията на ЕС, трябва да уважават правилата на общността.“\r\nСпоред регулациите на Брюксел, пасажерите могат да поискат до 600 евро компенсация, ако техния полет бъде отменен и те не са получили предупреждение за това с две седмици аванс.\r\n„Пътниците, чиито полети са отменени, имат пълен набор от права. Трябва да проверим дали всички те са спазени от „Райънеър“.\r\n„Например, имате право на възстановяване на средствата, ако не сте предупредени две седмици предварително“\r\n*** Огромното мнозинство от делегатите, които ще присъстват на конференцията на Лейбъристката партия на Великобритания, която ще се проведе в курортния град Брайтън, подкрепят Джереми Корбин и го поддържат в намеренията му да демократизира партията, пише левичарското британско издание The Guardian, позовавайки се на данни от изследване на общественото мнение, извършено от организация „Моментум“(Momentum).\r\nГрупата, подкрепяща Корбин, вярва, че от 1 155 делегати, избрани от избирателните колегии, да присъстват на конференцията, 844 подкрепят реформите, предложени от „Моментум“, докато 236 са против, а гледната точка на 75 делегата е неизвестна.\r\n„Моментум“ са запитали делегатите по телефона или по електронната поща, дали подкрепят реформите, предложени от организацията и най-вече дали те подкрепят намаляването на броя на депутатските гласове, необходими за номиниране на кандидат за лидер на партията.\r\nДелегатите бяха попитани, дали подкрепят идеята за намаляване на броя на гласовете, нужни  за номинирането на кандидат за лидерския пост в партията,  до 5% от депутатите в парламента. В момента кандидат-лидерът се нуждае от 15% от депутатските гласове, число, което Корбин много трудно достигна през 2015-а година.\r\n***Служители на правителството на Венецуела заявиха, че страната им няма да се огъне пред заплахите на, както те ги наричат, империалистите, пише британското ляво издание Morning Star, в материала си отразяващ конференция за международната солидарност с Венецуела, проведена в столицата на южноамериканската страна – Каракас.\r\nМинистърът на външните работи на Венецуела Хорхе Ареаза заяви: „Имаме само едно желание: искаме мир.“\r\nПовече от 200 делегата от 60 страни се събраха на конференцията „Всички сме Венецуела“ (Todos Somos Venezuela), а още стотици представители на национални организации, включително профсъюзи и от Комунистическата партия на Венецуела, се събраха пред театъра Тереза Кареньо и скандираха слогани за южноамериканско единство, съпротива срещу американския империализъм и в подкрепа на президента Николас Мадуро.\r\nВъншният министър Ареаза направи паралел между подкрепата, оказана от бившия президент на САЩ Роналд Рейгън за „Контрите“, контра-революционни наказателни отряди в Никарагуа през 1981 година и текущата подкрепа на Вашингтон за венецуелската опозиция.\r\nСпоред изданието, коалицията „Демократичен съюз на кръглата маса“ е организирала четири-месечна кампания на насилие, целяща сменянето на режима, която е струвала живота на 124 души, включително служители на органите на реда и случайни минувачи, които са били нападани заради подозрения, че са привърженици на правителството.\r\n„Днес е Венецуела, но вчера беше Никарагуа, освен това погледнете Сирия и Палестина“, предупреди венецуелският външен министър.\r\n„Войната беше насърчена от Вашингтон, Богота, а също и от вътрешни фактори тук, във Венецуела“, заяви той, имайки предвид „петролната война“ срещу Каракас и съюзниците му – Русия и Иран.\r\n„Ние видяхме неща, които си мислехме, че никога няма да видим във Венецуела. Хора бяха изгаряни живи заради това, че са Чависти, или заподозрени, че са такива. 29 души станаха жертва, девет от тях загинаха.“\r\n*** Местен организатор на Лейбъристката партия на Великобритания получи порой от критики, след като декларира солидарността си със Северна Корея, пише британското издание The Times.\r\nСара Кънди, на 18 години, описва себе си като анти-империалист и е сложила севернокорейски флаг на профила си в социалната мрежа Туитър, на който са показани също и флаговете на Венецуела, Куба и Палестина.\r\nСлед като журналист привлече вниманието върху този факт, Кънди заяви, че „флаговете на профила ми са на страни, с които се солидаризирам. Солидарна съм с държави, които се съпротивляват на империализма.“\r\nТя добави, че не подкрепя изстрелването на ракети над Япония, от страна на Северна Корея, но по скоро „би се солидаризирала с КНДР(Корейска народно-демократична република), отколкото със САЩ“, според позиция, изказана от нея чрез публикации в социалната мрежа.", "date": "2017.09.19", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/19/2437339/los-angeles-times-pravitelstvoto-na-sasht-zabrani-izpolzvaneto-na-produkti-na-laboratoriyata-kasperski-v-darzhavnite-uchrezhdeniya.html", "text": "Министерството на вътрешните работи на САЩ забрани на федералните агенции да използват продукти на „Лабораторията Касперски“ заради подозрения за възможни връзки между служители на компанията и руски разузнавателни служби, както и притеснения, че, според руските закони, собственикът може да бъде принуден да съдейства на своето правителство в шпионажа, пише калифорнийското издание Los Angeles Times.\r\nСобственик на компанията е Евгений Касперски и той отрече да има неетични връзки с руското, или друго правителство. Освен това, от компанията заявиха, че ще продължат да снабдяват с анти-вирусни продукти клиентите си „чрез своята интернет страница и други изтъкнати търговски мрежи“. \r\nСофтуерът на „Лабораторията Касперски“ се използва от потребителите, както в безплатни, така и в платени версии, достъпни онлайн и в магазини.\r\nПревод и редакция:", "date": "2017.09.19", "title": "Los Angeles Times: Правителството на САЩ забрани използването на продукти на „Лабораторията Касперски“ в държавните учреждения"}
{"url": "http://www.focus-news.net/news/2017/09/19/2437340/pametnik-na-hristo-botev-beshe-otkrit-v-srabskiya-dimitrovgrad-obzor.html", "text": "В сръбския Димитровград официално беше открит бюст-паметник на поета и революционер Христо Ботев пред основното училище в града, което носи името му. На официалната церемония присъстваха българският вицепремиер Илияна Йотова, секретарят на сръбския президент Никола Селакович, посланикът на България в Сърбия Н.пр Радко Влайков, генералният консул в Ниш Едвин Сугарев, кметът на Димитровград Владица Димитров и много ученици и граждани. Ученици от основното училище рецитираха стихове на Христо Ботев и разказаха за живота му. Пред паметника бяха поставени венци и цветя. По време на посещението на Илияна Йотова на 15 май бе положен символичният основен камък за изграждането на паметника. Тогава тя се срещна със сънародниците ни от българското национално малцинство в Босилеград и в Димитровград (или Цариброд, както е старото име на града). Работното й посещение беше по повод 100-годишнината от опожаряването на Босилеград. \r\nНа откриването на паметника вицепрезидентът посочи, че с възможността да се учи български език и да се четат български книги основното училище в Димитровград се превръща в духовен център. Тя заяви, че идеите на Христо Ботев отдавна са прекрачили границите на една отделна страна, защото проповядват общоевропейски и световни ценности. Секретарят на президента на Р Сърбия Никола Селакович заяви, че не трябва да забравяме, че сръбският и българският народ са свързани във вековете с борбата си против окупатора. Той обясни, че Христо Ботев не е живял дълго, но за своя кратък живот е оставил велика и дълбока следа. Кметът на Димитровград Владица Димитров заяви, че с паметника на Христо Ботев се изпраща посланието, че идеалите, за които се е борил- свобода, социална правда и разбирателство между балканските народи, нямат алтернатива и днес. Директорът на основното училище Катарина Симеонова заяви, че то носи името на Христо Ботев с гордост, защото той  е символ на най-висшата човешка ценност – свободата. \r\nВицепрезидентът Илияна Йотова посети и гимназията „Св. св. Кирил и Методий“ в Димитровград и разговаря с ученици. След срещата си с тях тя заяви, че приобщаването на Западните Балкани към ЕС е не само икономически, но и политически проект. Вицепрезидентът уточни, че на срещата с Никола Селакович е положена добра основа за бъдещите разговори за приобщаване на Сърбия към ЕС и помощта, която може да окаже България. Илияна Йотова коментира, че един ден в европейското семейство много повече ще тежат позициите на балканските страни, защото ще имат стабилна регионална политика. Тя посочи, че е връчила официална покана към президента на Сърбия Александър Вучич за посещение в България до края на годината. По думите й към сръбския президент е отправена покана в най-напрегнатите месеци от подготовката за бъдещото Председателство, за да чуе България приоритетите и проблемите на съседите си и да има възможност да ги представи на европейската сцена. След срещата си с учениците Илияна Йотова обясни, че голямата й мечта е в Димитровград да има паралелки по български език още от първи клас. Тя коментира, че е чула от Никола Селакович уверение, че ще бъде направено всичко възможно да бъдат осигурени равни права на децата да изучават майчиния език. \r\nБългарският вицепрезидент и секретарят на сръбския президент поднесоха венци пред Паметника-костница от Сръбско-българската война на Нешков връх. Илияна Йотова заяви, че поклонението пред жертвите от сръбска и българска страна е символичен акт, за да няма вече счупени плочи и поругаване на паметници. Тя изрази надежда този акт да бъде много добре прочетен и в България и в съседните й страни, да бъде добро начало за възстановяване на всички паметници. \r\n  Биляна ИВАНОВА", "date": "2017.09.19", "title": "Паметник на Христо Ботев беше открит в сръбския Димитровград (ОБЗОР)"}
{"url": "http://www.focus-news.net/news/2017/09/19/2437341/the-new-york-times-senatat-na-sasht-glasuva-byudzhet-ot-700-miliarda-dolara-za-pentagona.html", "text": "В рядка демонстрация на единение на Капитолийския Хълм, Републиканците и Демократите се съгласиха да отпуснат 700 милиарда долара бюджет на Военното ведомство на страната, което, според американското издание The New York Times, показва страната в образа на  световна сила тип мачо, тъй като средствата за Пентагона превишават с много това, което поиска президентът на страната Доналд Тръмп.\r\nСенатът гласува 89-9 за приемането на мярката, известна като Закон за оторизиране националната отбрана; Камарата на представителите вече е подготвила подобен документ.\r\nЗаконът, поместен на 1215 страници, дава насока на политиката по ред военни въпроси, вариращи от това, дали Военновъздушните сили трябва да закупят нови изтребители, до това дали трябва да се вдига заплащането на военнослужещите. Отпуснати са 640 милиарда долара за основните операции на Пентагона – 37 милиарда повече, от исканите от президента Доналд Тръмп – още 60 милиарда са отделени за военните операции в Ирак, Сирия, Афганистан и на други военни театри.\r\nМярката включва и набор от разпоредби за рационализиране на управлението на Министерството на отбраната; заедно с увеличаването на военните разходи, преструктурирането на Пентагона беше важен приоритет за Джон Маккейн.\r\n\"Той е човек, който е живял с недостатъчно финансиране за военните и е видял влиянието му върху готовността, видял е напрежението, което оказва влияние върху силата на армията\", каза Антъни Нордес, анализатор по националната сигурност в Центъра за стратегически и международни изследвания във Вашингтон.\r\nНо, освен това, законът отразява експанзионистичната визия на Маккейн за ролята на Съединените щати в световните дела. Той отпуска 500 милиона долара за оказването на помощ в сферата на сигурността, включително предоставянето на оръжия, за Украйна; 100 милиона се отпускат за помощ на Балканските нации, „за възпиране на руската агресия“, а още 705 милиона долара се дават за съвместните противоракетни програми с Израел – 558,5 милиона повече, отколкото искаше Белият Дом.\r\nНо докато предложението очертава увеличение на бюджета за отбрана, дали Пентагонът ще получи парите, ще бъде определено от депутатите в Конгреса, а Демократите са обещали да блокират значителното увеличение на военните разходи без да бъде увеличен бюджета и на социалните програми.\r\n„Това е грандиозен бюджетен план“, заяви сенатор Ричард Дърбин от Илинойс, вторият по влияние сенатор от Демократическата партия.\r\nПреди законопроектът да може да бъде изпратен на президента за подписване, той трябва да бъде съгласуван с версията на Камарата на представителите, където има различия по отношение на забележките към законопроекта. Във версията на Конгреса (долната камара) се санкционира  създаването на нов космически корпус, който да управлява сателитите и други програми свързани с космоса, за разлика от варианта, приет от Сената.\r\nПревод и редакция:", "date": "2017.09.19", "title": "The New York Times: Сенатът на САЩ гласува бюджет от 700 милиарда долара за Пентагона"}
{"url": "http://www.focus-news.net/news/2017/09/19/2437342/afp-uraganat-mariya-se-usili-do-peta-stepen.html", "text": "Ураганът „Мария“ се е усилил до максималната – пета – степен, предава AFP, позовавайки се на данни от американска метеорологична служба.\r\nВетровете на „потенциално катастрофалния“ ураган духат със скорост 257 км/ч, докато той се е приближил на само 25 километра югоизточно от Доминика в 3 часа българско време, съобщиха от базирания в Маями Национален център за  урагани на САЩ.\r\nПревод и редакция:", "date": "2017.09.19", "title": "AFP: Ураганът „Мария“ се усили до пета степен"}
{"url": "http://www.focus-news.net/news/2017/09/19/2437343/reuters-donald-tramp-e-zayavil-che-demokratsiyata-vav-venetsuela-tryabva-da-bade-vazstanovena-skoro.html", "text": "Президентът на САЩ Доналд Тръмп е заявил, че иска демокрацията във Венецуела да бъде възстановена скоро и предупреди, че Съединените щати може да предприемат допълнителни мерки, за да увеличат натиска срещу богатата на петрол държава, предава Reuters.\r\nАмериканският президент направи тези коментари, по време на вечеря с лидери на Латиноамерикански страни, проведена в кулоарите на Генералната Асамблея на ООН. Тръмп е казал, че народа на Венецуела гладува, а страната им се руши.\r\nСАЩ, които наложиха финансови санкции срещу Венецуела, са готови да предприемат допълнителни стъпки, ако социалистическото правителство на Николас Мадуро продължи да провежда авторитарно управление, предупреди американският държавен глава.\r\nТой определи ситуацията в южноамериканската страна, като „напълно неприемлива“ и призова за пълното възстановяване на демокрацията и политическите свободи на гражданите, подчертавайки, че иска „това да се случи много скоро“.\r\nНа вечерята бяха поканени президентите на Бразилия – Мишел Темер, на Колумбия – Хуан Мануел Сантос, на Панама – Хуан Карлос Варела и вицепрезидентът на Аржентина – Габриела Мичети.\r\nПревод и редакция:", "date": "2017.09.19", "title": "Reuters: Доналд Тръмп е заявил, че демокрацията във Венецуела трябва да бъде възстановена скоро"}
{"url": "http://www.focus-news.net/news/2017/09/19/2437344/premierat-boyko-borisov-izrazi-samnenie-che-gripen-sa-nay-dobrite-iztrebiteli-obzor.html", "text": "Съмнявам се, че \"Грипен\" са най-добрите изтребители. Това каза пред журналисти министър-председателят Бойко Борисов след откриването на офиса на Европейската инвестиционна банка (ЕИБ) в София. Борисов подчерта, че затова искат парламентарна комисия да направи оценка. Премиерът добави, че като дойде тази оценка при тях, ще режат от бюджетите на другите министерства и ще дават за отбрана. „Да видим със 7 самолета каква отбрана толкова ще се постигне в България, каква сигурност. Ще победят във въздушен бой кои? Срещу кой ще ги изправим? Тези изтребители кои други ще свалят. До изтребителите ли е опряла в момента армията? Тези изтребители за какво ни трябват в момента“, запита премиерът. Според него първо ни трябва сухопътна техника, защото ни е такава доктрината. Борисов припомни обаче, че са спечелили изборите, защото са обещали двойно увеличение на учителските заплати, което и правят в мандата си. Премиерът допълни, че се отнася с голямо уважение към Румен Радев, но той вече не е шеф на ВВС, а президент на всички българи. По думите му за 1 месец едно служебно правителство е направило сделка за поне 3 млрд. По думите му Чехия и Унгария не са платили като нас 1,3 млрд. за американски централи, 1,2 млрд. за „Белене“ само миналата година. Според него, ако не са ги били платил,  с тези 3 млрд. са щели да купят самолетите. На въпрос колко време ще отнеме връщането на процедурата по избор на самолет на ниво \"оферти\", премиерът отговори: „Не се занимавам с оферти. Не съм лобист и не мога да кажа, че за 1 месец мога да направя подобно нещо. Който може, го направи“.\r\nПо-рано по темата Борисов коментира пред бТВ, че няма как да приземяват авиацията, след като през тяхното управление рекорден брой самолети са във въздуха. „За 2 месеца в служебно правителство да смениш всички военни работещи експерти, да сложиш свои хора и за един месец да приключиш за 3 млрд. лв. сделка, като изхвърлиш F-16, е, не бих говорил аз така смело за лобизъм“, коментира Борисов и добави, че според него фактите показват друго. „Кои лобисти? Да им каже имената на тези, които са лобисти – Цветанов, Борисов, той. Кои сме или кой е? Като хвърляш едно обвинение, кажи кой е“, призова премиерът Бойко Борисов.Агенция „Фокус“ припомня: В неделя държавният глава Румен Радев предупреди, че лобисти са на път окончателно да приземят авиацията ни. По думите му това става ясно от начина на действие на анкетната парламентарна комисия за проучване на избора на нов тип боен самолет. „Задраскан беше трудът на военните експерти, очакванията на военните летци и инженери за навременното решаване на този много важен проблем. Но, както казах, това беше целта на тази комисия - да бъде използвана като трибунал за политически цели“, каза още държавния глава, но отказа да назове поименно лобистите. Според него процедурата е трябвало отдавна да е в ход, но няма шанс и никаква яснота кога ще се продължи. „Ако си решил да не инвестираш в сигурност, намираш начин и поводи да протакаш“, заяви президентът.\r\nДумите на Радев дойдоха дни след последното заседание на анкетната парламентарна комисия, на което стана ясно, че правилата за избор на изтребител са променяни по време на самата процедура. Извеждайки като задължително условие схемата за плащане, са били нарушени условията за равнопоставеност на всички доставчици. Така се е стигнало до отстраняването на офертата на Португалия и САЩ за употребявани F-16. Председателят на комисията Емил Христов обясни, че по проекта е свършена много работа и той не трябва да бъде рестартиран изцяло, но е необходимо да бъде осигурена равнопоставеност за всички оферти, каквато не е била налице. Въпреки, че комисията все още не е излязла с окончателен доклад, се очаква тя да предложи процедурата да се върне на ниво подаване на оферти, а след това да се проведе ново гласуване за избор на изтребители. \r\nКъм настоящия момент шведските изтребители „Грипен” отговарят на критериите в тази процедура.\r\nВ Шумен председателят на ПГ на ГЕРБ Цветан Цветанов коментира, че президентът може би иска да засили острия си тон към парламента и членовете в анкетната комисия заради обезпокоителните факти около избора на новия боен самолет. Той подчерта, че когато се залага авторитетът на институциите, прозрачността при провеждането на процедурите за превъоръжаването на военната ни отбранителна система трябва да са гарантирани. \r\nВременната комисия за проучване на избора на нов боен самолет ще приключи работата си в срок – до 20 септември.\r\nЛюба АЛЕКСИЕВА", "date": "2017.09.19", "title": "Премиерът Бойко Борисов изрази съмнение, че „Грипен“ са най-добрите изтребители (ОБЗОР)"}
{"url": "http://www.focus-news.net/news/2017/09/19/2437345/vzglyad-opitite-na-sasht-da-reformirat-oon-bez-uchastieto-na-rusiya-shte-se-okazhat-neuspeshni.html", "text": "Президентът на САЩ се е заел с пореден титаничен труд, пише руското издание „Взгляд“, в коментарен материал за намерението на американския президент да реформира ООН. Според изданието, опитът му едва ли ще се увенчае с успех, не само заради отрицателната позиция на Русия, една от основателките на организацията.\r\nПостоянният представител на Русия за ООН Василий Небензя заяви, че Москва едва ли ще подпише предложената от САЩ декларация за реформа на ООН. Според него, много от идеите, засегнати в декларацията, са важни и резонират с предложенията на Генералния секретар на ООН Антонио Гутериш, но „чрез декларации не можеш да направиш реформи в ООН“. Документът, предложен от САЩ, „не може да бъде инструкция, как да бъде преструктурирана организацията“, подчерта Небензя. Според него, за повишаването на ефективността на ООН са нужни междуправителствени преговори.\r\nМекия, но настойчив отказ на Русия да подпише предложената от САЩ декларация не учуди експертите. Вестник „Взгляд“ се свърза с политолога и ръководител на неправителствения Съвет по външна и военна политика, Фьодор Лукиянов, който попита: „Защо трябва всички да подписват документа? Това е инициатива на една единствена държава, която не е изработена колективно. Принципът на ООН е в това, че важните документи трябва да са продукт на колективна работа и компромиси. При такова положение, документът има шанс да бъде приет“.\r\nБившият постоянен представител на САЩ за ООН Джон Болтън също подчерта, че днешната декларация изглежда „просто като обичайно риторическо заявление, което е можело да бъде направено, и преди пет, и преди петдесет години“. Според него в документа няма конкретни, обосновани предложения за реформа, но и не се отчитат позициите на другите страни.\r\nСпоред Лукиянов, руската позиция се състои в това, че ООН трябва да бъде усъвършенствана, но не се нуждае от големи структурни промени. „Това е разбираемо, защото всяка промяна, няма да е в полза на Русия“, подчерта експертът. Той поясни, че реформирането, например на Съвета за сигурност, за което се говори от много години – означава разширяването му, или добавяне на членове, имащи право на вето, или махането на правото за вето. Всеки от тези сценарии би означавал отказ на сегашните пет постоянни члена на ООН, напълно или частично, от привилегиите, от привилегиите, които имат. \r\nЛукиянов обобщи, че той „не знае случай в историята, когато страна се е отказала доброволно от привилегиите, с които разполага. Така че реформата в ООН няма да бъде приета, който и да я предлага“.\r\nПревод и редакция:", "date": "2017.09.19", "title": "„Взгляд“: Опитите на САЩ да реформират ООН без участието на Русия ще се окажат неуспешни"}
{"url": "http://www.focus-news.net/news/2017/09/19/2437346/afp-sasht-se-otnese-hladno-kam-frenskoto-predlozhenie-za-sazdavane-na-nova-kontaktna-grupa-za-siriya.html", "text": "Съединените щати събраха министри от ключови съюзници, за да настояват за политическо разрешение на кризата в Сирия, но се отказаха от френски призив за създаване на нова контактна група, която да търси разрешение на конфликта, предава AFP.\r\nСреща, проведена в Ню Йорк, от група на поканените от държавния секретар на САЩ Рекс Тилърсън, т.нар. „съмишленици“ от НАТО и арабските съюзници, стигна до съгласие да призове воюващите страни да влязат в преговори и да се споразумеят за политически преход в региона.\r\nГрупата предупреди, че, нито сирийският президент Башар Асад, нито неговите съюзници Русия и Иран, могат да очакват, че света ще признае режима за легитимен и ще отпусне финанси за възстановяването на страната, без да бъде постигнато споразумение.\r\nНо призивът на Франция за създаването на нова \"контактна група\", която да привлече ключовите играчи в драмата, за да контролира мирния процес, не срещна одобрение от Вашингтон заради нежеланието му да седне на една маса с Техеран.\r\n\"Нямаше дискусия за създаването на други форуми в тази сесия\", заяви пред репортерите американският помощник-държавен секретар Дейвид Сатърфийлд, след срещата, която се проведе в хотел в кулоарите на Генералната Асамблея на ООН.\r\nМинистърът на външните работи на Нидерландия Берт Кундерс потвърди, че френската идея „не е обсъждана“.\r\n\"Щеше да е трудно за нас, ако Иран присъстваше в контактната група“, разясни за AFP позицията на САЩ, високопоставен служител на американската администрация,  говорейки при условие за анонимност.\r\nПо-рано френският външен министър Жан-Ив льо Дриан заяви, че Франция ще свика  заседание на петте постоянни членове на Съвета за сигурност на ООН в четвъртък, за да бъде обсъдено разработването на група \"обединяваща основните участници в конфликта\".\r\n\"Сега трябва да започнем политически процес и затова трябва да излезем от пътищата, които не ни доведоха до решение от 2011 г. насам\", каза той на пресконференция.\r\nОт американска страна, Сатърфийлд призна, че няма голям напредък в търсенето на политическо решение, откакто Женевската конференция за Сирия през юли 2012 г. се съгласи на принципа за създаване на преходно правителство в Дамаск.\r\nПревод и редакция:", "date": "2017.09.19", "title": "AFP: САЩ се отнесе хладно към френското предложение за създаване на нова „контактна група“ за Сирия"}
{"url": "http://www.focus-news.net/news/2017/09/19/2437347/afp-uraganat-ot-peta-stepen-mariya-stigna-do-ostrov-dominika-v-karibsko-more.html", "text": "Ураганът „Мария“ вече е стигнал до сушата на карибския остров Доминика, със сила от максималната пета степен, предава AFP.\r\nОгромната буря е стигнала до острова в 04:15 българско време, като скоростта на вятъра е стигала до 257 км/ч, съобщават от базирания в Маями Национален център за ураганите, базирайки се на данни от радар, разположен в Мартиника.\r\nПревод и редакция:", "date": "2017.09.19", "title": "AFP: Ураганът от пета степен „Мария“ стигна до остров Доминика в Карибско море"}
{"url": "http://www.focus-news.net/news/2017/09/19/2437348/pravda-darzhavniyat-departament-posavetva-ukrayna-da-zabravi-za-nato.html", "text": "Специалният представител на Държавния департамент на САЩ за Украйна Курт Волкер заяви, че Киев все още не е готов за влизане в НАТО, пише руското издание „Правда“.\r\nВолкер отбеляза, че Грузия има доста по-големи шансове да стане член на Алианса, но че не си струва грузинските власти да си мислят, че това ще се случи прекалено скоро. Той подчерта прозрачността на Тбилиси и приноса, който той е внесъл в „глобалната сигурност, реформите му в сферата на отбраната, борбата с корупцията и т.н.“.\r\nОт изданието напомнят, че изказвайки се на 15 септември в Киев, на откриването на 14-ата ежегодна среща на Ялтинската европейска стратегия (YES), за пореден път украинският президент Петро Порошенко напомни на Европа, че Украйна я защитава от „руската агресия“.\r\nТой е уверен, че историческото призвание на неговата страна е да бъде източна граница на европейската цивилизация. Според Порошенко, Киев ще се стреми към пълноправно членство в ЕС и НАТО.\r\n„Днес ние все така продължаваме да изпълняваме хилядолетната си мисия, да отбраняваме нашия общ европейски дом от заплахите, идващи от Изток“, съобщи украинският президент.\r\nПревод и редакция:", "date": "2017.09.19", "title": "“Правда“: Държавният департамент посъветва Украйна да забрави за НАТО"}
{"url": "http://www.focus-news.net/news/2017/09/19/2437349/sergey-lavrov-situatsiyata-na-koreyskiya-poluostrov-e-kritichna.html", "text": "Министърът на външните работи на Русия Сергей Лавров се намира в Ню Йорк, където присъства на 72-ата Генерална Асамблея на ООН. Той проведе среща със своя японски колега Таро Коно, по време на която заяви, че напрегнатата ситуация на Корейския полуостров изисква от всички страни в региона постоянно взаимодействие в съвместното търсене на изход от създалата се криза, пише руското издание „Московский Комсомолец“.\r\nЛавров и Коно обсъждаха въпроси от сферата на сигурността в региона на Североизточна Азия по време на своята среща, проведена в кулоарите на Генералната Асамблея на ООН.\r\n„Постоянният диалог между Русия и Япония по проблемите на сигурността в Североизточна Азия е много важен, в контекста на критичната ситуация, която се разви на Корейския полуостров“, съобщи Лавров.\r\n„Размяната на мнения между Москва и Токио, по теми от международния дневен ред, включително теми за сигурността в нашия общ регион, са много полезни за страните ни“, заяви руският външен министър и добави, че съществуващата възможност за размяна на мнения, по този, както и по други въпроси, е много ценна.\r\n„Ние, с моя японски колега Таро Коно, отделихме специално внимание на ситуацията на Корейския полуостров. Много е важно урегулирането на този въпрос да стане на основата на диалог между всички заинтересовани страни“, подчерта Лавров.\r\nПревод и редакция:", "date": "2017.09.19", "title": "Сергей Лавров: Ситуацията на Корейския полуостров е критична"}
{"url": "http://www.focus-news.net/news/2017/09/19/2437350/izvestiya-oon-nastoyava-sdelkata-za-yadrenata-programa-na-iran-da-bade-sahranena.html", "text": "Говорителят на Генералния секретар на ООН Стефан Дюжарик заяви, че е необходимо да се запази съглашението по ядрената програма на Иран, пише руското издание „Известия“.\r\n„Ние разглеждаме споразумението, като ключовото дипломатическо постижение за последните няколко години, достигнато в този регион. И смятаме, че трябва да бъде направено всичко, за да бъде подкрепено и съхранено.“, заяви той.\r\nПо-рано се появи информация, че Генералният секретар на ООН Антонио Гутериш, по време на срещата си с президента на Иран Хасан Роухани, е заявил, че всички страни трябва да изпълнят всички ангажименти, поети с подписването на Съвместния всеобхватен план за действие(СВПД). В понеделник (18.09), американският президент Доналд Тръмп отново нарече СВПД „една от най-лошите сделки“, тъй като, според него, тя дава едностранно предимство на Техеран.\r\nСлед изказването на Тръмп, президентът на Иран отговори, че САЩ ще подрият основата за диалог със Северна Корея, ако излязат от СВПД.\r\nОт изданието напомнят, че Иран и т.нар. „шесторка“ от международни посредници, на 14 юли 2015 година достигнаха до историческо споразумение за урегулирането на проблемната ядрена програма на Техеран. Тогава беше приет СВПД, чието изпълнение отмени въведените по-рано срещу Иран санкции, от страна на Съвета за сигурност на ООН, САЩ и ЕС.\r\nПревод и редакция:", "date": "2017.09.19", "title": "“Известия“: ООН настоява сделката за ядрената програма на Иран да бъде съхранена"}
{"url": "http://www.focus-news.net/news/2017/09/19/2437351/sport-ludogorets-pobedi-botevpd-s-21.html", "text": "Лудогорец победи Ботев(Пловдив) с 2:1 в последния мач от деветия кръг на българската Първа професионална лига, игран на стадиона в Разград. След тази победа, домакините са на второто място във временното класиране с 21 точки, докато Ботев е 10-и с 8 точки. Първи е ЦСКА с 22 точки, а трети е Левски със 17 точки.", "date": "2017.09.19", "title": "Спорт: Лудогорец победи Ботев(Пд) с 2:1"}
{"url": "http://www.focus-news.net/news/2017/09/19/2437352/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на САЩ се е заел с пореден титаничен труд, пише руското издание „Взгляд“, в коментарен материал за намерението на американския президент да реформира ООН. Според изданието, опитът му едва ли ще се увенчае с успех, не само заради отрицателната позиция на Русия, една от основателките на организацията.\r\nПостоянният представител на Русия за ООН Василий Небензя заяви, че Москва едва ли ще подпише предложената от САЩ декларация за реформа на ООН. Според него, много от идеите, засегнати в декларацията, са важни и резонират с предложенията на Генералния секретар на ООН Антонио Гутериш, но „чрез декларации не можеш да направиш реформи в ООН“. Документът, предложен от САЩ, „не може да бъде инструкция, как да бъде преструктурирана организацията“, подчерта Небензя. Според него, за повишаването на ефективността на ООН са нужни междуправителствени преговори.\r\nМекия, но настойчив отказ на Русия да подпише предложената от САЩ декларация не учуди експертите. Вестник „Взгляд“ се свърза с политолога и ръководител на неправителствения Съвет по външна и военна политика, Фьодор Лукиянов, който попита: „Защо трябва всички да подписват документа? Това е инициатива на една единствена държава, която не е изработена колективно. Принципът на ООН е в това, че важните документи трябва да са продукт на колективна работа и компромиси. При такова положение, документът има шанс да бъде приет“.\r\nБившият постоянен представител на САЩ за ООН Джон Болтън също подчерта, че днешната декларация изглежда „просто като обичайно риторическо заявление, което е можело да бъде направено, и преди пет, и преди петдесет години“. Според него в документа няма конкретни, обосновани предложения за реформа, но и не се отчитат позициите на другите страни.\r\nСпоред Лукиянов, руската позиция се състои в това, че ООН трябва да бъде усъвършенствана, но не се нуждае от големи структурни промени. „Това е разбираемо, защото всяка промяна, няма да е в полза на Русия“, подчерта експертът. Той поясни, че реформирането, например на Съвета за сигурност, за което се говори от много години – означава разширяването му, или добавяне на членове, имащи право на вето, или махането на правото за вето. Всеки от тези сценарии би означавал отказ на сегашните пет постоянни члена на ООН, напълно или частично, от привилегиите, от привилегиите, които имат. \r\nЛукиянов обобщи, че той „не знае случай в историята, когато страна се е отказала доброволно от привилегиите, с които разполага. Така че реформата в ООН няма да бъде приета, който и да я предлага“.\r\n*** Специалният представител на Държавния департамент на САЩ за Украйна Курт Волкер заяви, че Киев все още не е готов за влизане в НАТО, пише руското издание „Правда“.\r\nВолкер отбеляза, че Грузия има доста по-големи шансове да стане член на Алианса, но че не си струва грузинските власти да си мислят, че това ще се случи прекалено скоро. Той подчерта прозрачността на Тбилиси и приноса, който той е внесъл в „глобалната сигурност, реформите му в сферата на отбраната, борбата с корупцията и т.н.“.\r\nОт изданието напомнят, че изказвайки се на 15 септември в Киев, на откриването на 14-ата ежегодна среща на Ялтинската европейска стратегия (YES), за пореден път украинският президент Петро Порошенко напомни на Европа, че Украйна я защитава от „руската агресия“.\r\nТой е уверен, че историческото призвание на неговата страна е да бъде източна граница на европейската цивилизация. Според Порошенко, Киев ще се стреми към пълноправно членство в ЕС и НАТО.\r\n„Днес ние все така продължаваме да изпълняваме хилядолетната си мисия, да отбраняваме нашия общ европейски дом от заплахите, идващи от Изток“, съобщи украинският президент.\r\n*** Министърът на външните работи на Русия Сергей Лавров се намира в Ню Йорк, където присъства на 72-ата Генерална Асамблея на ООН. Той проведе среща със своя японски колега Таро Коно, по време на която заяви, че напрегнатата ситуация на Корейския полуостров изисква от всички страни в региона постоянно взаимодействие в съвместното търсене на изход от създалата се криза, пише руското издание „Московский Комсомолец“.\r\nЛавров и Коно обсъждаха въпроси от сферата на сигурността в региона на Североизточна Азия по време на своята среща, проведена в кулоарите на Генералната Асамблея на ООН.\r\n„Постоянният диалог между Русия и Япония по проблемите на сигурността в Североизточна Азия е много важен, в контекста на критичната ситуация, която се разви на Корейския полуостров“, съобщи Лавров.\r\n„Размяната на мнения между Москва и Токио, по теми от международния дневен ред, включително теми за сигурността в нашия общ регион, са много полезни за страните ни“, заяви руският външен министър и добави, че съществуващата възможност за размяна на мнения, по този, както и по други въпроси, е много ценна.\r\n„Ние, с моя японски колега Таро Коно, отделихме специално внимание на ситуацията на Корейския полуостров. Много е важно урегулирането на този въпрос да стане на основата на диалог между всички заинтересовани страни“, подчерта Лавров.\r\n***Говорителят на Генералния секретар на ООН Стефан Дюжарик заяви, че е необходимо да се запази съглашението по ядрената програма на Иран, пише руското издание „Известия“.\r\n„Ние разглеждаме споразумението, като ключовото дипломатическо постижение за последните няколко години, достигнато в този регион. И смятаме, че трябва да бъде направено всичко, за да бъде подкрепено и съхранено.“, заяви той.\r\nПо-рано се появи информация, че Генералният секретар на ООН Антонио Гутериш, по време на срещата си с президента на Иран Хасан Роухани, е заявил, че всички страни трябва да изпълнят всички ангажименти, поети с подписването на Съвместния всеобхватен план за действие(СВПД). В понеделник (18.09), американският президент Доналд Тръмп отново нарече СВПД „една от най-лошите сделки“, тъй като, според него, тя дава едностранно предимство на Техеран.\r\nСлед изказването на Тръмп, президентът на Иран отговори, че САЩ ще подрият основата за диалог със Северна Корея, ако излязат от СВПД.\r\nОт изданието напомнят, че Иран и т.нар. „шесторка“ от международни посредници, на 14 юли 2015 година достигнаха до историческо споразумение за урегулирането на проблемната ядрена програма на Техеран. Тогава беше приет СВПД, чието изпълнение отмени въведените по-рано срещу Иран санкции, от страна на Съвета за сигурност на ООН, САЩ и ЕС.", "date": "2017.09.19", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/09/19/2437353/petitsiya-za-opredelyane-na-edinen-standart-na-hranite-v-evropa-shte-bade-podadena-ot-balgarski-institutsii-v-evropeyskiya-parlament-obzor.html", "text": "Петиция за определяне на единен стандарт на храните в Европа ще бъде подадена от български институции в Европейския парламент. Това стана ясно по време на обществената дискусия под надслов „Европа на два стандарта при храните – защитени ли са правата на българските потребители“, посветена на разликите в качеството на храните в държавите от Западна и Източна Европа, организирана от омбудсмана Мая Манолова.\r\n„Смятам да подам петиция в Европейския парламент, с която да покажем, че българските граждани не приемат наличието на двойни стандарти на хранителните продукти за страните от Европа, и да настояваме за европейско законодателство за определянето на тези стандарти. Промяната на закона трябва да бъде в три точки – първо, да се забрани продаването на стоки с една и съща марка, но с различно съдържание в различни точки на Европа, второ, да бъде създаден ясен механизъм за контрол. И трето - предвиждане на сериозни санкции срещу нарушителите на тези правила“, каза Мая Манолова и показа данни от ново потребителско проучване за това как стоки под един и същ бранд се предлагат по различен начин в три европейски столици – Берлин, Виена и София. „То показа, че има храни, включително такива за деца, които в София са с доста по-висока цена. Например едно конкретно детско пюре в София се предлага с по-високо ниво на съдържание на рапично олио (3,4% е у нас, а на Запад - 0,9%) и по-висока цена от тази в Берлин и Виена. Най-популярната газирана напитка пък в страните на Запад се произвежда със захар, а в България с фруктозо-глюкозен сироп“, обясни тя.\r\nПредставителите на всички институции и на търговските брандове, които присъстваха на форума, се обединиха от идеята, че трябва да се предприемат бързи мерки за определяне на единен стандарт на храните, който да се приеме в целия Европейски съюз. Петицията на омбудсмана Мая Манолова беше подписана от министъра на земеделието и храните Румен Порожанов и евродепутатите, които присъстваха в залата. Възможност да подпишат имаха и всички, които взеха участие във форума.\r\nМинистър Румен Порожанов изказва своите надежди, че след годишната реч на председателя на Европейската комисия Жан-Клод Юнкер, в която той отхвърли идеята за \"Европа на две скорости\" и протегна ръка на София и Букурещ, очаква по-лесно да се започне работа и за премахването на двойния стандарт на хранителните продукти в Западна и Източна Европа.\r\nПредседателят на комисията за защита на потребителите (КЗП) Димитър Маргаритов изрази готовността на КЗП да се включи като контролен орган, който да следи за качеството на храните след въвеждане на единните европейски правила.\r\nОт името на Министерството на здравеопазването заместник-министър Светлана Йорданова също подкрепи петицията и обяви, че здравословното хранене на децата ще бъде приоритет на Министерството на здравеопазването по време на председателството на Съвета на Европейския съюз.\r\nЦветилена СИМЕОНОВА", "date": "2017.09.19", "title": "Петиция за определяне на единен стандарт на храните в Европа ще бъде подадена от български институции в Европейския парламент (ОБЗОР)"}
{"url": "http://www.focus-news.net/news/2017/09/19/2437354/evropeyskata-investitsionna-banka-otkri-ofis-v-sofiya-obzor.html", "text": "Европейската инвестиционна банка (ЕИБ) откри офис в София. На събитието присъстваха премиерът Бойко Борисов и президентът на банката Вернер Хойер. Новото представителство ще се ръководи от Андреас Бейкос. ЕИБ е институцията за дългосрочно кредитиране на ЕС, чиито акционери са държавите членки. Банката осигурява дългосрочно финансиране за обосновани инвестиции, за да допринесе за постигането на политическите цели на ЕС. Европейският фонд за стратегически инвестиции (ЕФСИ) е инициатива, изпълнявана съвместно от Групата на ЕИБ, състояща се от ЕИБ и Европейския инвестиционен фонд (ЕИФ), и от Европейската комисия и е един от трите стълба на ЕИП, чиято цел е да съживи инвестиции в стратегически проекти в Европа. \r\nВ срещата си Борисов Хойър е коментирал, че ЕИБ си сътрудничи много добре с публичните органи и партньорите от частния сектор в България. По думите му откакто са започнали да работят в България през 1992 г. са изградили добре балансирано портфейл от заеми, чиито ангажименти са достигнали почти 5 млрд. евро. Пред медиите Хойер заяви, че само за 2016 г. са подписали договори в размер на 467 млн. евро. Той уточни, че оказват подкрепа на малки и средни предприятия по линия на плана „Юнкер“ и след 2 години работа по плана са постигнали повече от 2/3 от това, което е трябвало да постигнат до следващата година. По думите му в синхрон с тяхната мисия е да предоставят не само финансиране, но и консултантски услуги. Според него ЕИБ в добро сътрудничество с България може да представи добри проекти, които да отговарят на условията за финансиране. Той подчерта, че очаква добри проекти в България, тъй като това ще бъде от полза и на ЕС.\r\nОт своя страна в разговора си с Хойер Борисов е заявил, че приветства откриването на офиса на Групата на ЕИБ в София, което е ясно послание за по-нататъшно задълбочаване на сътрудничеството им и силен сигнал за доверието и ангажираността на Банката към страната ни. Според него местното присъствие на банката на ЕС ще предостави ценна подкрепа на българската икономика, включително на частни компании, като предостави пряка точка за контакт за ЕС финансови инструменти, както и консултантски опит. По думите му този новооткрит офис ще засили изпълнението на инвестиционния план за Европа в България. В изявлението си пред медиите премиерът посочи, че това е банка-символ на прозрачност и на правилно управление на проектите. Той благодари за това, че могат да се пращат и средства за образователната инфраструктура. Борисов допълни, че 4,8 млрд. евро досега ЕИБ е дала като кредити на българския бизнес, на малките и средните предприятия. По думите му близо още 600 млн. евро има за добри проекти. \r\nОткриването на офиса на Групата на ЕИБ в София е в съответствие с политиката на ЕИБ за установяване на присъствие във всички столици на държавите-членки на ЕС. Това усилие ще помогне на банката на ЕС да разбере по-добре регионалните нужди от финансиране, да определи повече нови проекти и да установи по-тесни връзки с националните власти и други заинтересовани страни. Досега ЕИБ е създала офиси в 21 държави-членки на ЕС и 22 държави извън ЕС, като насърчава бизнеса и политическия диалог.\r\nЛюба АЛЕКСИЕВА", "date": "2017.09.19", "title": "Европейската инвестиционна банка откри офис в София (ОБЗОР)"}
{"url": "http://www.focus-news.net/news/2017/09/19/2437355/pregled-na-mezhdunarodnite-novini-do-6-chasa-agentsiya-fokus.html", "text": "В рядка демонстрация на единение на Капитолийския Хълм, Републиканците и Демократите се съгласиха да отпуснат 700 милиарда долара бюджет на Военното ведомство на страната, което, според американското издание The New York Times, показва страната в образа на  световна сила тип мачо, тъй като средствата за Пентагона превишават с много това, което поиска президентът на страната Доналд Тръмп.\r\nСенатът гласува 89-9 за приемането на мярката, известна като Закон за оторизиране националната отбрана; Камарата на представителите вече е подготвила подобен документ.\r\nЗаконът, поместен на 1215 страници, дава насока на политиката по ред военни въпроси, вариращи от това, дали Военновъздушните сили трябва да закупят нови изтребители, до това дали трябва да се вдига заплащането на военнослужещите. Отпуснати са 640 милиарда долара за основните операции на Пентагона – 37 милиарда повече, от исканите от президента Доналд Тръмп – още 60 милиарда са отделени за военните операции в Ирак, Сирия, Афганистан и на други военни театри.\r\nМярката включва и набор от разпоредби за рационализиране на управлението на Министерството на отбраната; заедно с увеличаването на военните разходи, преструктурирането на Пентагона беше важен приоритет за Джон Маккейн.\r\n\"Той е човек, който е живял с недостатъчно финансиране за военните и е видял влиянието му върху готовността, видял е напрежението, което оказва влияние върху силата на армията\", каза Антъни Нордес, анализатор по националната сигурност в Центъра за стратегически и международни изследвания във Вашингтон.\r\nНо, освен това, законът отразява експанзионистичната визия на Маккейн за ролята на Съединените щати в световните дела. Той отпуска 500 милиона долара за оказването на помощ в сферата на сигурността, включително предоставянето на оръжия, за Украйна; 100 милиона се отпускат за помощ на Балканските нации, „за възпиране на руската агресия“, а още 705 милиона долара се дават за съвместните противоракетни програми с Израел – 558,5 милиона повече, отколкото искаше Белият Дом.\r\nНо докато предложението очертава увеличение на бюджета за отбрана, дали Пентагонът ще получи парите, ще бъде определено от депутатите в Конгреса, а Демократите са обещали да блокират значителното увеличение на военните разходи без да бъде увеличен бюджета и на социалните програми.\r\n„Това е грандиозен бюджетен план“, заяви сенатор Ричард Дърбин от Илинойс, вторият по влияние сенатор от Демократическата партия.\r\nПреди законопроектът да може да бъде изпратен на президента за подписване, той трябва да бъде съгласуван с версията на Камарата на представителите, където има различия по отношение на забележките към законопроекта. Във версията на Конгреса (долната камара) се санкционира  създаването на нов космически корпус, който да управлява сателитите и други програми свързани с космоса, за разлика от варианта, приет от Сената.\r\n*** Ураганът „Мария“ вече е стигнал до сушата на карибския остров Доминика, със сила от максималната пета степен, предава AFP.\r\nОгромната буря е стигнала до острова в 04:15 българско време, като скоростта на вятъра е стигала до 257 км/ч, съобщават от базирания в Маями Национален център за ураганите, базирайки се на данни от радар, разположен в Мартиника.\r\n*** Президентът на Турция Реджеп Таийп Ердоган заяви, че ООН се нуждае от „структурна реформа“, за да стане по-отворена организация, способна да гарантира изпълнението на първостепенната си задача - поддържането на световния мир, предаде турската Anadolu Agency, цитирайки думите на турския президент изказани в Ню Йорк.\r\nЕрдоган присъства на церемония по правенето на първата копка на „Турска къща“, която трябва да се превърне в 32-етажен културен център, намиращ се срещу щаб-квартирата на ООН.\r\n„Въпреки всички недостатъци, ООН остава единствената световна организация, в която всеки може да изкаже мнението си и да търси решения на проблемите си“, заяви Ердоган. „Но днешният свят не е света, по време на който е основана ООН.“\r\nТурският президент заяви, че структурата на най-важния орган на ООН, Съветът за сигурност, е несправедлива, което прави глобалната организация неспособна да изпълнява задълженията си за защитаване на световния мир.\r\nСъветът за сигурност е съставен от 15 члена, пет от които са постоянни – победителите от Втората световна война. Едно вето, наложено от постоянен член, е достатъчно за осуетяването на всяка резолюция предложена в Съвета.\r\n„ООН трябва да бъде реформирана, за да отрази промените, случващи се по света“, подчерта Ердоган. „Промяната на ООН е основната цел днес. Но тази реформа не трябва да е това, което разбираме от думата \"реформа\".“\r\nТурският президент се позова на среща на тема реформи, проведена в понеделник, преди началото на Общото събрание на ООН, на която присъства президентът на САЩ Доналд Тръмп.\r\n***Сто двадесет и осем държави вече са подписали предложението за реформи в структурата на ООН, предложени от САЩ, предава англоезичната редакция на Sputnik, позовавайки се на думите на посланика на САЩ за ООН Ники Хейли.\r\n„Реакцията, която получихме, бяха фантастичните 128 подписа на декларацията, до тази сутрин (вечер българско време)“, заяви Хейли, по време на откриването на инициираната от САЩ среща за реформиране на ООН.\r\nСлед срещата, по предложение на Генералния секретар на ООН Антонио Гутериш, участниците може да излязат с обща декларация, препоръчваща широки реформи в структурата на световната организация.\r\nПрезидентът на Съединените щати Доналд Тръмп заяви в ООН, че \"бюрокрацията\" задържа международната организация и подчерта, че подкрепя усилията на Генералния секретар Антонио Гутериш да намери начини за реформиране на организацията, за да може тя да служи на интересите на световния мир и сигурност .\r\n*** Посетителите на два ресторанта в центъра на Москва и на нощен клуб в западната част на руската столица, в момента биват евакуирани, след анонимни съобщения за заложени бомби. От заведенията са изведени повече от 200 души, предава РИА Новости, позовавайки се на информация от служител на службите за бързо реагиране.\r\n„От ресторант Lookin Rooms и ресторант Chips в центъра на столицата са евакуирани 100 души, а още 80 са евакуирани от нощен клуб „Лондон“, намиращ се в западната част на Москва“, е заявил източникът.\r\nВълната от анонимни обаждания за „миниране“ на различни административни и търговски сгради продължава вече повече от една седмица в Русия. Органите на реда са претърсили всички обекти, но заплахата за взривове нито един път не се е потвърдила. По-рано, източник на РИА Новости, от службите за бързо реагиране, съобщи, че повече от 7500 души са евакуирани в понеделник (18.09) в седем различни области на Русия, включително Москва, след анонимни позвънявания за поставени бомби в 50 обекта, които са масово посетени от хора.\r\n*** Префекта на френския карибски остров Гваделупа е наредил задължителната евакуация на райони, поставени под риск от приближаващия ураган „Мария“, който вече е със сила от четвърта степен, предава AFP.\r\nЗаповедта е влязла в сила в 16:00 местно време (23:00 българско) и засяга райони, за които се смята, че са уязвими за „наводнения, пропадания и свлачища“, пише в съобщението, разпространено от префекта на острова.\r\n***Президентът на САЩ Доналд Тръмп заяви, че иска да проведе военен парад по улиците на Вашингтон за националния празник на Съединените щати на четвърти юли, предава американското интернет издание Talking Points Memo, позовавайки се на думите на американския президент, изказани по време на срещата с френския му колега Еманюел Макрон в Ню Йорк.\r\nДоналд Тръмп разказа за идеята си, докато сядаше за разговорите си с френския президент Еманюел Макрон в кулоарите на Генералната Асамблея на ООН в Ню Йорк. Той заяви, че е бил впечатлен от военния парад в центъра на Париж, проведен през юли, когато той беше на посещение във френската столица. Според него, двучасовата процесия на войници и военна техника, е била „страхотно нещо за Франция и за нейния дух“ и заяви, че иска да проведе подобен парад за американския народ.\r\nВ своеобразния си дух, американският президент каза, че иска неговия парад да е по-голям и по-добър от този, който е видял във Франция.\r\n„Това беше един от най-добрите паради, които някога съм виждал“, заяви Тръмп. „Това бяха два невероятни часа, в които видяхме военна мощ и мисля, че това беше страхотно за Франция и за нейния дух“.\r\n„Най-вече заради това, на което станах свидетел, обмислям да направим нещо подобно на четвърти юли във Вашингтон, по булевард Пенсилвания“, разкри американският президент. „Ще се опитаме да надминем французите“.\r\nТой отбеляза, че парадът във Франция е включвал представители на различни войници, от различни войни и въоръжени сили, носещи различни униформи. \"Беше наистина добре направено\", подчерта той.\r\n„Така че ние обмисляме да проведем наистина голям парад на четвърти юли, по булевард Пенсилвания, който да покаже военната ни мощ“, добави Тръмп\r\n*** Европейската Комисия е призовала нискобюджетния авиопревозвач „Райънеър“ да се съобразява с правата на пътниците от Европейския съюз, във връзка с шокиращото решение на компанията да отмени до 2100 полета, пише британското издание The Daily Express.\r\nАвиокомпанията разгневи много пътници, след като обяви плановете си да отменя по 40-50 полета дневно до края на октомври, оправдавайки се, че трябва да изчисти отпуските на персонала си до края на годината.\r\nПлановете за почивка и пътуване на повече от 400 хиляди души са провалени заради действията на „Райънеър“ и днес (18.09) ЕК я призова да се съобразява с правата на пътниците, включително да изплаща обезщетения.\r\nГоворител на комисията проведе пресконференция в Брюксел, по време на която заяви, че „Авиопревозвачите, опериращи на територията на ЕС, трябва да уважават правилата на общността.“\r\nСпоред регулациите на Брюксел, пасажерите могат да поискат до 600 евро компенсация, ако техния полет бъде отменен и те не са получили предупреждение за това с две седмици аванс.\r\n„Пътниците, чиито полети са отменени, имат пълен набор от права. Трябва да проверим дали всички те са спазени от „Райънеър“.\r\n„Например, имате право на възстановяване на средствата, ако не сте предупредени две седмици предварително“\r\n*** Министерството на вътрешните работи на САЩ забрани на федералните агенции да използват продукти на „Лабораторията Касперски“ заради подозрения за възможни връзки между служители на компанията и руски разузнавателни служби, както и притеснения, че, според руските закони, собственикът може да бъде принуден да съдейства на своето правителство в шпионажа, пише калифорнийското издание Los Angeles Times.\r\nСобственик на компанията е Евгений Касперски и той отрече да има неетични връзки с руското, или друго правителство. Освен това, от компанията заявиха, че ще продължат да снабдяват с анти-вирусни продукти клиентите си „чрез своята интернет страница и други изтъкнати търговски мрежи“. \r\nСофтуерът на „Лабораторията Касперски“ се използва от потребителите, както в безплатни, така и в платени версии, достъпни онлайн и в магазини.\r\n*** Ураганът „Мария“ се е усилил до максималната – пета – степен, предава AFP, позовавайки се на данни от американска метеорологична служба.\r\nВетровете на „потенциално катастрофалния“ ураган духат със скорост 257 км/ч, докато той се е приближил на само 25 километра югоизточно от Доминика в 3 часа българско време, съобщиха от базирания в Маями Национален център за  урагани на САЩ.\r\n*** Президентът на САЩ се е заел с пореден титаничен труд, пише руското издание „Взгляд“, в коментарен материал за намерението на американския президент да реформира ООН. Според изданието, опитът му едва ли ще се увенчае с успех, не само заради отрицателната позиция на Русия, една от основателките на организацията.\r\nПостоянният представител на Русия за ООН Василий Небензя заяви, че Москва едва ли ще подпише предложената от САЩ декларация за реформа на ООН. Според него, много от идеите, засегнати в декларацията, са важни и резонират с предложенията на Генералния секретар на ООН Антонио Гутериш, но „чрез декларации не можеш да направиш реформи в ООН“. Документът, предложен от САЩ, „не може да бъде инструкция, как да бъде преструктурирана организацията“, подчерта Небензя. Според него, за повишаването на ефективността на ООН са нужни междуправителствени преговори.\r\nМекия, но настойчив отказ на Русия да подпише предложената от САЩ декларация не учуди експертите. Вестник „Взгляд“ се свърза с политолога и ръководител на неправителствения Съвет по външна и военна политика, Фьодор Лукиянов, който попита: „Защо трябва всички да подписват документа? Това е инициатива на една единствена държава, която не е изработена колективно. Принципът на ООН е в това, че важните документи трябва да са продукт на колективна работа и компромиси. При такова положение, документът има шанс да бъде приет“.\r\nБившият постоянен представител на САЩ за ООН Джон Болтън също подчерта, че днешната декларация изглежда „просто като обичайно риторическо заявление, което е можело да бъде направено, и преди пет, и преди петдесет години“. Според него в документа няма конкретни, обосновани предложения за реформа, но и не се отчитат позициите на другите страни.\r\nСпоред Лукиянов, руската позиция се състои в това, че ООН трябва да бъде усъвършенствана, но не се нуждае от големи структурни промени. „Това е разбираемо, защото всяка промяна, няма да е в полза на Русия“, подчерта експертът. Той поясни, че реформирането, например на Съвета за сигурност, за което се говори от много години – означава разширяването му, или добавяне на членове, имащи право на вето, или махането на правото за вето. Всеки от тези сценарии би означавал отказ на сегашните пет постоянни члена на ООН, напълно или частично, от привилегиите, от привилегиите, които имат. \r\nЛукиянов обобщи, че той „не знае случай в историята, когато страна се е отказала доброволно от привилегиите, с които разполага. Така че реформата в ООН няма да бъде приета, който и да я предлага“.\r\n*** Съединените щати събраха министри от ключови съюзници, за да настояват за политическо разрешение на кризата в Сирия, но се отказаха от френски призив за създаване на нова контактна група, която да търси разрешение на конфликта, предава AFP.\r\nСреща, проведена в Ню Йорк, от група на поканените от държавния секретар на САЩ Рекс Тилърсън, т.нар. „съмишленици“ от НАТО и арабските съюзници, стигна до съгласие да призове воюващите страни да влязат в преговори и да се споразумеят за политически преход в региона.\r\nГрупата предупреди, че, нито сирийският президент Башар Асад, нито неговите съюзници Русия и Иран, могат да очакват, че света ще признае режима за легитимен и ще отпусне финанси за възстановяването на страната, без да бъде постигнато споразумение.\r\nНо призивът на Франция за създаването на нова \"контактна група\", която да привлече ключовите играчи в драмата, за да контролира мирния процес, не срещна одобрение от Вашингтон заради нежеланието му да седне на една маса с Техеран.\r\n\"Нямаше дискусия за създаването на други форуми в тази сесия\", заяви пред репортерите американският помощник-държавен секретар Дейвид Сатърфийлд, след срещата, която се проведе в хотел в кулоарите на Генералната Асамблея на ООН.\r\nМинистърът на външните работи на Нидерландия Берт Кундерс потвърди, че френската идея „не е обсъждана“.\r\n\"Щеше да е трудно за нас, ако Иран присъстваше в контактната група“, разясни за AFP позицията на САЩ, високопоставен служител на американската администрация,  говорейки при условие за анонимност.\r\nПо-рано френският външен министър Жан-Ив льо Дриан заяви, че Франция ще свика  заседание на петте постоянни членове на Съвета за сигурност на ООН в четвъртък, за да бъде обсъдено разработването на група \"обединяваща основните участници в конфликта\".\r\n\"Сега трябва да започнем политически процес и затова трябва да излезем от пътищата, които не ни доведоха до решение от 2011 г. насам\", каза той на пресконференция.\r\nОт американска страна, Сатърфийлд призна, че няма голям напредък в търсенето на политическо решение, откакто Женевската конференция за Сирия през юли 2012 г. се съгласи на принципа за създаване на преходно правителство в Дамаск.\r\n*** Министърът на външните работи на Русия Сергей Лавров се намира в Ню Йорк, където присъства на 72-ата Генерална Асамблея на ООН. Той проведе среща със своя японски колега Таро Коно, по време на която заяви, че напрегнатата ситуация на Корейския полуостров изисква от всички страни в региона постоянно взаимодействие в съвместното търсене на изход от създалата се криза, пише руското издание „Московский Комсомолец“.\r\nЛавров и Коно обсъждаха въпроси от сферата на сигурността в региона на Североизточна Азия по време на своята среща, проведена в кулоарите на Генералната Асамблея на ООН.\r\n„Постоянният диалог между Русия и Япония по проблемите на сигурността в Североизточна Азия е много важен, в контекста на критичната ситуация, която се разви на Корейския полуостров“, съобщи Лавров.\r\n„Размяната на мнения между Москва и Токио, по теми от международния дневен ред, включително теми за сигурността в нашия общ регион, са много полезни за страните ни“, заяви руският външен министър и добави, че съществуващата възможност за размяна на мнения, по този, както и по други въпроси, е много ценна.\r\n„Ние, с моя японски колега Таро Коно, отделихме специално внимание на ситуацията на Корейския полуостров. Много е важно урегулирането на този въпрос да стане на основата на диалог между всички заинтересовани страни“, подчерта Лавров.", "date": "2017.09.19", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/09/19/2437356/nbc-news-uraganat-ot-peta-stepen-mariya-sabira-sila-za-nanasyaneto-na-oshte-edin-udar-v-karibsko-more.html", "text": "„Мария“ се разви от тропическа буря до огромен ураган от пета степен, за малко повече от 24 часа, докато се приближаваше към Пуерто Рико и другите карибски острови, които още не могат да възстановят щетите от преминаването на урагана „Ирма“, предава американския новинарски канал NBC News.\r\n„Мария“ достигна до Доминика, остров с население от 72 хиляди души, част от веригата Малки Антили, в около 4,15 часа българско време (11,15 местно), съобщиха от Националния център за ураганите. Министър-председателят на острова Рузвелт Скеррит написа във Фейсбук, че покривът на къщата му е отнесен, домът му е наводнен и той е „оставен на милостта на урагана“. Няколко минути по-късно, той съобщи, че е бил спасен.\r\nДокато максималната скорост на ветровете достига до 257 км/ч, на остров Пуерто Рико и сателитните островчета Кулебра и Виекес, както и на Американските Вирджински острови, беше обявена тревога за урагани, съобщиха от Центъра за ураганите.\r\nОчакваше се „Мария“ да достигне Американските Вирджински острови във вторник (19.09) следобед, а до Пуерто Рико в късните часове на вторник или ранните на сряда (19-20.09), предупредиха американските метеоролози. Силните ветрове, предизвикани от урагана, най-вероятно ще продължат през целия ден в сряда, за споменатите острови.\r\nОт агенцията предупредиха, че „тези ветрове ще нанесат катастрофални щети“.\r\nПрезидентът на САЩ Доналд Тръмп обяви в понеделник състояние на извънредна ситуация в Пуерто Рико и в Американските Вирджински острови, където губернатора Кенет Марп прекрати всички усилия за възстановяване на щетите, нанесени от „Ирма“,насочвайки вниманието си към подготовката за „Мария“.От бреговата охрана съобщиха, че местят персонал, апаратура и самолети в Американски Вирджински острови и Пуерто Рико, за да ги предпазят от „Мария“ и да се позиционират за бързото провеждане на мисии за търсене и спасяване.\r\nФренското правителство обяви в понеделник код червено за опасност от циклони за остров Мартиника, като посъветва жителите да потърсят убежище и да останат там докато отмине бурята. Всички полети на летището на Пойнт-а-Питре бяха отменени най-рано до  вторник след обяд.\r\nМеждувременно, британското правителство посъветва да не се пътува до Британските Вирджински острови, като заяви, че ще разположиповече от 1300 военнослужещи, които вече са в региона, за да помогнат за възстановяването от Ирма.\r\nПревод и редакция:", "date": "2017.09.19", "title": "NBC News: Ураганът от пета степен „Мария“ събира сила за нанасянето на още един удар в Карибско море"}
{"url": "http://www.focus-news.net/news/2017/09/19/2437357/pleven-vazstanoveno-e-dvizhenieto-po-pat-i-3-pleven-lukovit-v-rayona-na-gorni-dabnik.html", "text": "Възстановено е движението по път I-3 Плевен - Луковит, в района на Горни Дъбник. Това съобщиха от пресцентъра на Агенция \"Пътна инфраструктура\".", "date": "2017.09.19", "title": "Плевен: Възстановено е движението по път I-3 Плевен - Луковит, в района на Горни Дъбник"}
{"url": "http://www.focus-news.net/news/2017/09/19/2437358/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес  ще преобладава слънчево време с временни увеличения на облачността, по-значителни над северните, а след обяд и над западните райони. Само на отделни места ще превали краткотрайно. Ще духа до умерен вятър от изток-югоизток. Максимални температури между 29° и 34°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: от км 325+000 до км 359+000 в участъка Карнобат-Ветрен – почистване на окопи и водостоци. Срок до 30.09.2017 г.\r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.09. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движение в една лента в тунел „Правешки ханове” посока София, поради възстановяване на тунелното осветление. Движението ще се осъществява в изпреварваща или активна лента поетапно. Срок 19.09.2017 г.\r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 21.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 тона само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: Девня-Варна  от км 182+000 до км  186+000 – рязане на храсти. Движение с повишено внимание. Срок до 20.09.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 22.09.2017 г.; област Кюстендил: Гюешево-Драгомирово от км 0+400 до км 42+480 – изсичане на храсти,машинно и ръчно косене/. Стесняване на една от лентите за движение. Срок до 21.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; път  III-2008 Повеляново-Езерово-Варна от км 12+000 до км 12+250 – направа на регули и  италиански улеи. Движение с повишено внимание. Срок до 29.09.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 22.09.2017г .; път III-103 Мездра-Роман км 22+900 – възстановяване на насип на пътя. Стесняване на една от лентите за движение. Срок до 19.09.2017г.; път III-103 Мездра-Роман км 0+000 – ремонт на тротоарни конзоли на мост. Стесняване на една от лентите за движение.Срок до 19.09.2017г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр.Добрич от км 7+824 до км 16+539 – рехабилитация. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина–Ловеч от км 30+600 до км 44+100 – движение с повишено внимание, поради полагане на напречна хоризонтална маркировка  Стесняване на една от лентите за движение. Срок 19.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 27.09.2017 г.; път ІІІ-3502 Бежаново-Ъглен от км 23+900 до км 36+100 – движение с повишено внимание, поради изсичане на храсти. Стесняване на една от лентите за движение. Срок до 19.09.2017 г.; път ІІІ-3701 Черни Вит-Тетевен от км 22+300 до км 36+350 – движение с повишено внимание, поради почистване на настилка от кал, свлачища и земни и облицовани окопи Стесняване на една от лентите за движение. Срок до 22.09.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: \r\nПът II-81 Берковица-Монтана от км 76+000 до км 89+832 – движение в една лента по поради рязане и премахване на дървета и клони застрашаващи движението по пътното платно. Преминаването се регулира от сигналисти. Срок до 21.09.2017 г.; път ІІІ-133 с. Михайлово-Лом от км 36+368  до км 70+349 – движение в една лента поради ремонтни дейности по асфалтовата настилка. Преминаването се регулира от сигналисти. Срок до 21.09.2017 г.; път ІІІ-162 Миланово-Горна Бела Речка от км 12+350 до км 18+786 движение в една лента, поради частични ремонтни дейности на асфалтовата настилка. Преминаването се регулира от сигналисти.  Срок до 21.09.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на пътно тяло. Срок до 19.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; път III-843 Велинград-Сърница от км 54+800 до км 55+800 –поетапно затваряне на лява и дясна ленти за движение, поради ремонт на пътно тяло. Срок до 19.09.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание спрямо поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор при км 19+435 /мост над р. Чинар дере/ в с. Поройна – движение в една лента спрямо поставена вертикална сигнализация и светофарна уредба, поради ремонтни дейности.\r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nпът III-2005 в с. Самуил, при км 9+066 – ограничено се движението на всички МПС,  поради ремонт на ЖП прелез. \r\nОбходен маршрут: по уличната мрежа на с. Самуил. \r\nСрок: 9:00 часа на 19.09.2017 год. до 10:30 часа на 19.09.2017 год.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-501 Борово-Бяла от км 46+000 до км 50+000 – ремонтни дейности по асфалтовата настилка. Движението се регулира от сигналисти. Срок до 21.09.2017 г.; път III-2001 Писанец-Ветово-Глоджево от км 0+000 до км 25+000 – ремонтни дейности по асфалтовата настилка. Срок до 21.09.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г. \r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-865 Лещак-Вехтино от км 3+000 до км 15+150 – изсичане на храсти и косене на тревни площи за видимост. Движение с повишено внимание в свободната лента, съобразно създадената организация на движение. Срок до 19.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-м. Момина вода от км 4+610 до км 4+650 – механизиран скален изкоп. Движение с повишено внимание в свободната лента, съобразно създадената организация на движение. Срок до 21.09.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ–536 Ямбол-Роза от км 9+000 до км 10+000 – движение в една лента, поради ремонтни дейности по пътната настилка. Срок до 19.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.19", "title": "Актуална пътна обстановка"}
{"url": "http://www.focus-news.net/news/2017/09/19/2437359/predstoyashti-sabitiya-v-stranata-za-19-septemvri-agentsiya-fokus.html", "text": "***\r\nОт 11.00 часа в зала „Гранитна“ на Министерски съвет кметове на 15 общини ще получат първите си подписани договори по Програмата за развитие на селските райони (ПРСР) 2014-2020 г.  На събитието ще присъстват министърът на земеделието, храните и горите Румен Порожанов и на изпълнителният директор на Държавен фонд „Земеделие” - Разплащателна агенция Живко Живков. На официалната церемония е поканен да присъства и министър-председателят Бойко Борисов.\r\n***\r\nВ Министерския съвет ще се състои кръгла маса на тема „Демографска политика и трудова мобилност”, организирана от Министерството на труда и социалната политика и Държавната агенция за българите в чужбина. Кръглата маса е под патронажа на заместник министър-председателя по икономическата и демографската политика Валери Симеонов. В 12.30 часа са предвидени изявления за медиите.\r\n***\r\nОт 13.00 часа на пристанището в Бургас ще се проведе Ден на отворените врати по повод представянето на резултатите и постиженията на проекта Black Sea MAP. Гости на събитието ще бъдат министърът на културата Боил Банов и зам.-министърът г-жа Амелия Гешева.\r\n***\r\nОт 13.00 часа ще се проведе извънредно заседание на Народното събрание.\r\n***\r\nОт 10.00 часа в зала „Изток“ на Народното събрание представители на Министерството на вътрешните работи и на Министерството на правосъдието, депутати и неправителствени организации ще обсъдят приоритетите на страната ни за предстоящото европредседателство.\r\n***\r\nОт 09.30 часа ще се проведе заседание на Съдийската колегия на ВСС. \r\n***\r\nВ 08.42 часа Втори състав на Специализирания наказателен съд ще гледа делото срещу Д. Захариев и И. Бировски по Мярка по чл. 65 НПК. \r\n***\r\nОт 09.30 часа в залата на Полския културен институт ще се проведе пресконференция, на която ще бъдат представени подробности за предстоящия фестивал „Пиано Екстраваганца”.\r\n***\r\nВ 09.30 часа 14-ти състав на Специализирания наказателен съд ще гледа делото срещу П. Ангелов, К. Велинов, Б. Велинов и Н. Дойчева за образуване и ръководене на организирана престъпна група.\r\n***\r\nВ 09.30 часа 16-ти състав на Специализирания наказателен съд ще гледа делото срещу Г. Христов, И. Иванов, А. Киров, Е. Янакиев, И. Кръстанов, М. Иванов, М. Еунда и Н. Алшдаифат за образуване и ръководене на организирана престъпна група.\r\n***\r\nВ 10.00 часа 5-ти състав на Специализирания наказателен съд ще гледа делото срещу И. Илев, С. Желязков, Е. Илиев, С. Илева, Б. Тенева, И. Петров и Т. Петрова за образуване и ръководене на организирана престъпна група.\r\n***\r\nВ 10.00 часа 15-ти състав на Специализирания наказателен съд ще гледа делото срещу Д. Рангелова, М. Жекова, Н. Канева, Н. Тодорова за образуване и ръководене на организирана престъпна група.\r\n***\r\nВ 10.00 часа 10-ти състав на Специализирания наказателен съд ще гледа делото срещу А. Димов, М. Велев, С. Атанасов, С. Стамов, Д. Димитров и Д. Григоров за образуване и ръководене на организирана престъпна група.\r\n***\r\nВ 10.00 часа 4-ти състав на Специализирания наказателен съд ще гледа делото срещу А. Манов, К. Добрев, С. Македонски, Б. Бонев, И. Нинов и Б. Кирилов за образуване и ръководене на организирана престъпна група.\r\n***\r\nВ 10.00 часа 13-ти състав на Специализирания наказателен съд ще гледа делото срещу П. Мургински, В. Петков и М. Колев за образуване и ръководене на организирана престъпна група.\r\n***\r\nВ 10.00 часа 12-ти състав на Специализирания наказателен съд ще гледа делото срещу И. Митов, М. Говедарев, М. Зайков, П. Димитров, Б. Станулов, Д. Тодев и С. Стоев за образуване и ръководене на организирана престъпна група.\r\n***\r\nОт 11.00 часа на територията на Централна гара София ще бъде извършена демонстрация на услугата „видео жестов превод“.\r\n***\r\nВ 11.00 часа 8-ми състав на Специализирания наказателен съд ще гледа делото срещу Г. Илиев, Д. Парушев, Н. Василев, К. Георгиев и М. Стайков за образуване и ръководене на организирана престъпна група.\r\n***\r\nВ 11.00 часа 9-ти състав на Специализирания наказателен съд ще гледа делото срещу А. Попов, В. Маринов, Н. Николов и Ч. Нейков за образуване и ръководене на организирана престъпна група.\r\n***\r\nВ 11.00 часа 1-ви състав на Специализирания наказателен съд ще гледа делото срещу И. Славков, Я. Колев, Н. Хаджимихайлов, П. Пейчев и С. Николов за образуване и ръководене на организирана престъпна група.\r\n***\r\nВ 11.00 часа 18-ви състав на Специализирания наказателен съд ще гледа делото срещу А. Александров, А. Дянков, А. Събев, Г. Иванов, К. Матеев и К. Нямов за образуване и ръководене на организирана престъпна група.\r\n***\r\nОт 11.30 часа в Информационен център София – Европейска столица на спорта ще се състои пресконференция във връзка с предстоящото този уикенд трето издание на Extreme Fest.\r\n***\r\nВ 14.00 часа 7-ми състав на Специализирания наказателен съд ще гледа делото срещу К. Томов, М. Василев, В. Боцев, Г. Боцев, И. Атанасов, Г. Керацов, Н. Симеонов, К. Кръстев, Д. Петков, И. Кръстев, Е. Иванов, Г. Златков и А. Стефанов за образуване и ръководене на организирана престъпна група.\r\n***\r\nОт 14.00 часа в Административен съд София – град, ще се разгледа протестът на ВАП за намаляване цените на топлинната и електрическата енергия.\r\n***\r\nОт 14.00 часа на полигона в с. Чепинци представители на „Пътна полиция“ при ГД „Национална полиция“ и Академията за безопасно майсторско шофиране организират демонстрация по майсторско шофиране.\r\n***\r\nВ 14.30 часа 18-ти състав на Специализирания наказателен съд ще гледа делото срещу Р. Динков, С. Динков, К. Николов, Д. Димитров и С. Синев за образуване и ръководене на организирана престъпна група.\r\n***\r\nВ 14.30 часа 16-ти състав на Специализирания наказателен съд ще гледа делото срещу И. Гуджев по мярка по чл. 65 НПК.\r\n***\r\nОт 15.00 до 17.00 часа на ул. „Леге“ №10, лидерът на БСП – София и председател на групата на БСП в СОС Калоян Паргов ще проведе приемна за граждани.\r\n***\r\nОт 17.30 часа в конферентна зала на БСК ще бъде представена книгата „Хроники за „Химко“ – съзидание, развитие, ликвидация“.\r\n***\r\nВ 17.30 часа в клуба „Маймунарника” в Борисовата градина българска фондация „Биоразнообразие” ще връчи годишните си награди.\r\n***\r\nОт 18.00 часа в хотел „Хемус“ ще се състои конференция на тема „СЕТА: Сделка за гражданите или за едрия бизнес?“. От 10.00 часа в пресклуба на БТА ще се състои среща с международни експерти по повод конференцията.\r\n***\r\nОт 18.00 часа в Художествената галерия ще бъде открита eкспозицията „ИЛИЯ БЕШКОВ – СВЯН И СТРАСТИ“.\r\n***\r\nОт 18.00 часа, в двора на къща музей „Пейо К. Яворов”, Националният литературен музей организира паметна вечер под надслов „ПОСВЕТЕНО НА КЛАСИЦИТЕ“.\r\n***\r\nОт 18.00 часа в конферентната зала на Еврейския културен дом Изпълнителното бюро на Градския съвет на БСП – София и Изпълнителното бюро на ОЕБ „Шалом\" ще проведат работна среща.\r\n***\r\nВ 19.00 часа в Аулата на СУ „Св. Климент Охридски” бизнес академия „9 Academy” организира дискусията „Учене от ново поколение?”\r\n***\r\nОт 13.30 часа в Конферентната зала на първи етаж, в сградата на Областна администрация Благоевград ще се проведе общо събрание на Асоциацията по В и К Благоевград. \r\n***\r\nОт 16.30 часа на Морска гара ще бъде проведена демонстрация на техника, сили и оперативно-тактическите възможности на РД ПБЗН за действия при бедствия, аварии и катастрофи, извънредни ситуации и пожари. \r\n***\r\nОт 18.00 часа на Морска гара ще се състои официалното откриване на Четвъртия международен клубен турнир по пожароприложен спорт за купа „Одесос”.\r\n***\r\nВ 19.00 часа в Аулата на Икономическия университет руските барокови солисти Светлана Рамазанова – цигулка, Екатерина Пителина – барокова флейта, Александър Гулин - виола да гамба и Василий Илисавский – клавесин ще се представят с програма, част от ММФ „Варненско лято” 2017.\r\n***\r\nОт 11.30 часа в кабинета по Сомелиерство на ПГ по туризъм „Д-р Васил Берон“ ще се проведе среща с представители на Комисията по култура и образование на Европарламента и  директори на средните училища от Велико Търново и Габрово на тема: „Подобряване и модернизиране на училищното образование”.\r\n***\r\nОт 10.00 часа в залата на 6 ет. в административната сграда кметът на Община Видин Огнян Ценков ще даде пресконференция по актуални теми.\r\n***\r\nОт 14.00 часа в катедралния храм „Св. вмчк Димитър Солунски“ ще бъдат изложени за поклонение тленните останки на Видинския владика. \r\n***\r\nВ 09.30 часа в Детска градина №25 Държавен куклен театър „Дора Габе” ще представи спектакъл „Косе Босе”.\r\n***\r\nВ 19.00 часа в Огледална зала „Нели Божкова” с концерт на Български камерен оркестър – Добрич ще бъде открит сезон 2017/18. \r\n***\r\nВ 19.00 часа в Драматичен театър „Йордан Йовков” ще се състои премиерата на спектакъла „Боси в парка” от Нийл Саймън на Драматичен театър „Йордан Йовков”.\r\n***\r\nВ 19.00 часа в Концертната зала „Добрич” Сатиричен театър „Алеко Константинов” ще представи спектакъла „Името”. \r\n***\r\nВ 19.30 часа в Летния театър ще се състои концертът на Владимир Ампов – Графа. \r\n***\r\nОт 10.30 до 12.30 часа в офиса на ПП ГЕРБ в Кюстендил, народният представител и координатор на ГЕРБ за областта Кирил Калфин организира приемна за граждани.\r\n***\r\nОт 18.00 часа в Художествена галерия „Владимир Димитров – Майстора” ще бъде открита изложбата „Периоди и подходи” на Бисер Лазаров.\r\n***\r\nВ 12.00 часа зам.-министърът на здравеопазването Светлана Йорданова ще присъства на освещаването на реновираното Отделение по диализно лечение на МБАЛ „Д-р Стамен Илиев“. \r\n***\r\nВ 18.00 часа жителите на града ще протестират срещу дейността на завода за биоенергия. \r\n***\r\nОт 19.00 часа в НЧ „Братство – 1884” в рамките на програмата на есенния панаир на Павликени Драматичен театър „Рачо Стоянов” град Габрово ще представи постановката „Трудни за обичане\" по Леополд Герш, със специалното участие на Мария Сапунджиева.\r\n***\r\nОт 10.00 часа в хотел-ресторант „Одеон“ на ул. „Отец Паисий“ ще бъдат представени новостите и детайлите от програмата на предстоящия Есенен панаир на занаятите Пловдив 2017.\r\n***\r\nОт 10.30 часа в зала 200 на Областна администрация – Пловдив ще се проведе пресконференция след редовната работна среща относно проектите за реконструкция на Асеновградско шосе и Околовръстния път на Пловдив. След пресконференцията ще има инспекция на Асеновградско шосе, където утре ще бъде положен първият асфалт.\r\n***\r\nОт 11.00 часа в Заседателната зала на Общински съвет - Пловдив ще се проведе Научна конференция под мотото „Правото – традиции и перспективи” по повод 25 години правно образование в Пловдив. На официалното откриване се очакват председателят на ВАС, председателят на ВКС и главният прокурор.\r\n***\r\nОт 11.00 часа на Околовръстния път – Южна дъга в Пловдив, компания за бутилиране на минерална вода ще открие официално нов Логистичен център.\r\n***\r\nВ 18.00 часа жителите на селото ще протестират срещу дейността на завода за преработка на биомаса.\r\n***\r\nОт 11.00 часа в Регионалния пресклуб на БТА ще се състои пресконференция по повод предстоящия Х Международен куклено-театрален фестивал за възрастни „Пиеро”. \r\n***\r\nОт 11.00 часа в Регионалния пресклуб на БТА ще се състои пресконференция на Държавната опера. \r\n***\r\nОт 15.00 часа в Регионалния пресклуб на БТА пресконференция ще даде Илия Петров, председател на Интернационал Романи Унион. \r\n***\r\nОт 19.00 часа в Хотел Calista, Старозагорски минерални бани, ще се проведе пресконференция във връзка със събитието „Дрийм тиймът на Барселона срещу отбора на Стоичков“, част от кампанията „Стара Загора – Европейски град на спорта“.\r\n***\r\nОт 11.00 часа ще бъде даден старт на строителните дейности за повишаване на енергийната ефективност на сградата на пожарната служба в Троян.\r\n***\r\nОт 10.30 часа в зала „Хасково“ ще се състои информационна среща с Бюро „Творческа Европа“ за представяне на Програма „Творческа Европа“ на ЕС. \r\n***\r\nОт 10.00 часа зала 203 на Общината ще се проведе брифинг.\r\n***\r\nОт 10.00 часа в града ще се проведе второто издание на пленера „Безистенът“.", "date": "2017.09.19", "title": "Предстоящи събития в страната за 19 септември (Агенция „Фокус”)"}
{"url": "http://www.focus-news.net/news/2017/09/19/2437360/the-washington-free-beacon-menidzhar-na-prezidentskata-kampaniya-na-donald-tramp-e-bil-podslushvan-sled-tayna-sadebna-zapoved.html", "text": "Бившият мениджър на президентската кампания на Доналд Тръмп, Пол Манафорт, е бил подслушван, на основание на издадена тайна съдебна заповед, в периода преди и след президентските избори, проведени през ноември 2016 година, предава The Washington Free Beacon.\r\nМероприятията по следенето на Манафорт са продължили до преди няколко месеца и включват периода, когато той беше част от предизборната кампания на Доналд Тръмп. Екипът, разследващ намесата на Русия в американските избори е запознат в детайли със записаната комуникация.\r\nВ резултат от подслушването е събрана информация, предизвикваща безпокойство в разследващите, че Манафорт се е опитвал да насърчи руснаци да помогнат за кампанията, според три източника, запознати с разследването. \r\nДва източника са предупредили, че доказателствата все още не са достатъчно убедителни, предава CNN.\r\nПревод и редакция:", "date": "2017.09.19", "title": "The Washington Free Beacon: Мениджър на президентската кампания на Доналд Тръмп е бил подслушван след тайна съдебна заповед"}
{"url": "http://www.focus-news.net/news/2017/09/19/2437361/sport-zapochna-evropeyskoto-parvenstvo-po-boks-za-yunoshi-koeto-se-provezhda-v-albena.html", "text": "Българските боксьори записаха победа и загуба на започналото европейско първенство за юноши, което се провежда в българския курорт Албена. България е представена от още десет боксьора, които почиват в първия кръг на състезанията. Днешните срещи ще започнат в 16:30 и ще се провеждат на два ринга в спортната зала на курорта.", "date": "2017.09.19", "title": "Спорт: Започна Европейското първенство по бокс за юноши , което се провежда в Албена"}
{"url": "http://www.focus-news.net/news/2017/09/19/2437362/predstoyashti-mezhdunarodni-sabitiya-za-19-septemvri-agentsiya-fokus.html", "text": "Президентите на САЩ и на Франция Еманюел Макрон и Доналд Тръмп ще изнесат речи пред 72-та сесия на Общото събрание на ООН. \r\n*** Ураганът \"Мария\" продължава придвижването си през островите в Карибско море. \r\n*** Дни преди парламентарните избори в Германия канцлерът Ангела Меркел ще участва на митинги във Висмар и Шверин, докато нейния съперник-социалдемократ Мартин Шулц в Хайделберг и в Дармщат.\r\n*** Ще се проведе неформална среща на европейските министри на енергетиката.\r\n***", "date": "2017.09.19", "title": "Предстоящи международни събития за 19 септември ( Агенция „Фокус“ )"}
{"url": "http://www.focus-news.net/news/2017/09/19/2437363/nimh-dnes-shte-preobladava-slanchevo-vreme-s-maksimalni-temperaturi-mezhdu-29-i-34.html", "text": "Днес ще преобладава слънчево време с временни увеличения на облачността по-значителни над северните, а след обяд и над западните райони. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Георги Цеков. Само на отделни места ще превали краткотрайно. Ще духа до умерен вятър от изток-югоизток. Максимални температури между 29° и 34°. Атмосферното налягане е малко по-ниско от средното за септември – ще продължи бавно да се понижава. Над Черноморието в сутрешните часове на места ще има мъгла или ниска облачност. Около и след обяд ще е слънчево. Ще духа до умерен вятър от изток-югоизток. Максимални температури на въздуха: 25-26°. Температурата на морската вода е 23-25°. Вълнението на морето ще бъде около 2 бала. Над планините ще преобладава слънчево време с временни увеличения на облачността, по-значителни след обяд и привечер над масивите от Западна България, където на отделни места ще превали и прегърми. Ще духа до умерен, по билата – силен вятър от юг-югозапад. Все още топло време с максимална температура на височина 1200 метра около 23°, на 2000 метра – около 15°.", "date": "2017.09.19", "title": "НИМХ: Днес ще преобладава слънчево време с максимални температури между 29° и 34°"}
{"url": "http://www.focus-news.net/news/2017/09/19/2437364/prezidentat-rumen-radev-e-na-rabotno-poseshtenie-v-sasht-za-uchastie-v-72-rata-sesiya-na-obshtoto-sabranie-na-oon.html", "text": "Президентът Румен Радев е на работно посещение в САЩ. Това съобщиха от прессекретариата на държавния глава. Румен Радев ще представи България в рамките на 72-рата сесия на Общото събрание на ООН. Днес българският президент ще участва в тържественото откриване на Общия дебат на 72-рата сесия на Общото събрание на ООН, след което ще проведе двустранни срещи със свои колеги.\r\nНа 20 септември Румен Радев ще направи изказване пред Общото събрание на ООН (около 19.00 часа българско време).\r\nБългарският президент ще участва в Глобален бизнес форум на Майкъл Блумбърг и ще проведе среща с президента на Световна банка Джим Йон Ким и с други свои колеги. По-късно през деня Румен Радев ще участва в конференция, посветена на предотвратяването на използването на интернет за терористични цели.\r\nНа 21 септември държавният глава ще проведе работна среща с представители на американски компании, организирана от Бизнес съвета за международно разбирателство и ще ги запознае с възможностите за инвестиции в България. \r\nНа 22 септември президентът Радев ще проведе среща с Генералния секретар на ООН Антониу Гутериш. По-късно държавният глава ще посети българската църква в Ню Йорк и ще проведе в сградата на Генералното консулство на Република България в Ню Йорк среща с представители на българската общност.\r\nНа 23 и 24 септември държавният глава ще посети Чикаго и ще се срещне с представители на българската общност. Румен Радев ще разговаря и с младите български професионалисти, работещи във финансовото Сити на града и ще посети едно от българските училища в Чикаго - „Джон Атанасов”.\r\nВ делегацията, ръководена от българския държавен глава, е и заместник министър-председателят по правосъдната реформа и министър на външните работи Екатерина Захариева.", "date": "2017.09.19", "title": "Президентът Румен Радев е на работно посещение в САЩ за участие в 72-рата сесия на Общото събрание на ООН"}
{"url": "http://www.focus-news.net/news/2017/09/19/2437365/tass-ot-mvnr-na-sasht-zayaviha-che-ne-se-sarevnovavat-s-rusiya-v-borbata-s-islyamska-darzhava-v-siriya.html", "text": "Изпълняващият длъжността помощник на Държавния секретар на САЩ Дейвид Сатърфийлд заяви, че САЩ не се съревновава с Русия в борбата с терористичната групировка „Ислямска държава“ на територията на Сирия, а взаимодейства с нея, предава ТАСС, цитирайки думите на Сатърфилд, изказани по време на пресконференция, след края на министерската среща за Сирия, проведена в рамките на 72-ата сесия на Генералната Асамблея на ООН, в нюйоркския ресторант Palace.\r\n„Ние взаимодействаме с Русия, с цел да унищожим Ислямска държава. Това не е съперничество, нито е конкуренция“, подчерта той. Според него, „създаването на зони за деескалация е резултат от съвместните усилия на САЩ и Русия за нанасянето на поражение на Ислямска държава.“\r\nСлужителят на държавния департамент заяви, че преговорите за Сирия, водени на женевската площадка – са „тези, на които трябва да започне политическия процес“. „Ние призоваваме опозиционните сили в Сирия да сформират обща позиция за преговорите в Женева, която трябва да бъде последователна“, заяви Сатърфийлд.\r\nПо-рано Говорителят на държавния департамент Хедър Науърт съобщи, че на срещата по Сирия са участвали – Държавният секретар на САЩ Рекс Тилърсън, министрите на външните работи на Великобритания, Франция, Дания, Германия, Италия, Йордания, Турция, Катар, Саудитска Арабия, ОАЕ, Египет, Канада, Нидерландия, Норвегия и Швеция, а освен тях е присъствала и Федерика Могерини, която е Европейски комисар по външните работи и политиката на сигурността.\r\nНа въпрос, зададен от журналисти, защо на срещата не са поканени представители на Русия, Сатърфийлд не даде директен отговор, а посочи, че на срещата „са участвали представители на държави, разделящи подобни позиции и цели в Сирия, състоящи се в унищожението на Ислямска държава, в стабилизацията на обстановката и напредъка към създаването на независима Сирия“.\r\nСпоред неговото мнение, международната общност ще вложи „значителни средства за възстановяването на Сирия, когато там започне да се води активен политически процес“. \r\n„Ние сме уверени, че всички страни имат сериозни стимули да участват в политическия процес“, добави Сатърфийлд.\r\nПревод и редакция:", "date": "2017.09.19", "title": "ТАСС: От МВнР на САЩ заявиха, че не се съревновават с Русия в борбата с „Ислямска държава“ в Сирия"}
{"url": "http://www.focus-news.net/news/2017/09/19/2437366/predsedatelyat-na-narodnoto-sabranie-dimitar-glavchev-pokani-na-sreshta-poslanika-na-ukrayna-mikola-baltazhi.html", "text": "Председателят на Народното събрание Димитър Главчев покани на среща посланика на Украйна Микола Балтажи, съобщиха от пресцентъра на Народното събрание. Разговорът е по повод предстоящо посещение в Украйна на българска парламентарна делегация, водена от председателя на парламента. Българските депутати ще участват в честванията на 155-тата годишнина от преселването на българите в Таврия. \r\nПредседателят на Народното събрание ще поиска информация и във връзка с приетия от парламента на Украйна закон за образованието.", "date": "2017.09.19", "title": "Председателят на Народното събрание Димитър Главчев покани на среща посланика на Украйна Микола Балтажи"}
{"url": "http://www.focus-news.net/news/2017/09/19/2437367/ministar-temenuzhka-petkova-shte-uchastva-v-neformalno-zasedanie-na-energiynite-ministri-ot-es.html", "text": "Министърът на енергетиката Теменужка Петкова ще участва в неформалното заседание на енергийните министри на съвета на Европейския съюз. Това съобщиха от пресцентъра на Министерството на енергетиката. Срещата ще се проведе днес и утре (20 септември) в град Талин, Естония. В рамките на съвета ще се проведе конференция на високо равнище „Бъдещето на електроенергийния пазар в Европа, на която ще се обсъдят въпроси, свързани с регионалното енергийно сътрудничество. България подкрепя усилията на естонското председателство по приоритетните теми, свързани с текущите инициативи за изграждането и функционирането на устойчив Енергиен съюз, както и настоящата програма за Механизма за свързаност на Европа. По време на събитието министър Петкова ще представи приоритетите на страната в енергийния сектор по време на българското председателство.", "date": "2017.09.19", "title": "Министър Теменужка Петкова ще участва в неформално заседание на енергийните министри от ЕС"}
{"url": "http://www.focus-news.net/news/2017/09/19/2437368/denyat-19-septemvri-v-balgarskata-istoriya.html", "text": "През 1924 г. Татарбунарското въстание в българските райони на Бесарабия срещу румънския режим, организирано от Коминтерна, е жестоко потушено от румънската армия. През 1944 г. се провежда Учредително събрание на Съюза на художниците в България. През 1918 год. в хода на Първата световна война след двудневни ожесточени боеве 9-а пехотна Плевенска дивизия с командир ген. Владимир Вазов спира настъплението на англичаните при Дойран. На 19 септември са родени: режисьорът Дочо Боджаков, генерал Тодор Митов, Дочо Боджаков - театрален и филмов режисьор. На тази дата умират: живописецът Ненко Балкански, изкуствоведът Александър Обретенов.\r\n2006 г.\r\nДве момичета загиват при срутване на сграда в центъра на София. Сградата на улица “Алабин” 39 рухва малко след 18.00 часа. Момичетата загиват на място, след като автомобилът им \"Пежо\" е затрупан и размазан напълно. Сградата е частна собственост, а причина за срутването е ремонтът извършван в нея.\r\n2006 г.\r\nПарламентът на немската общност в Белгия ратифицира Договора за присъединяване на Република България и Румъния към Европейския съюз с пълно мнозинство.\r\n2002 г.\r\nПрезидентът Георги Първанов, придружаван от многобройна делегация от депутати, бизнесмени и културни дейци, е на посещение в Русия по покана на руския президент Владимир Путин. Първанов се среща с президента Владимир Путин, с руския патриарх Алексий II и представители на висшата администрация.\r\n1994 г.\r\nПрезидентът Желю Желев възлага проучвателен мандат за съставяне на ново правителство на СДС. Д-р Желю Митев Желев е роден на 3 март 1935 г. в с. Веселиново, Шуменско. Завършва философия в СУ \"Климент Охридски\" през 1958 г. От 1961 г. до 1964 г. е редовен аспирант във философския факултет на Софийския университет “Св. Климент Охридски”. Член е на БКП, но е изключен като антимарксист през 1965 г. По политически и идеологически причини остава без работа до 1972 г. През 1974 г. защитава дисертация и става кандидат на науките, а през 1975 г. започва работа като научен сътрудник в Института по култура. В периода 1977-1982 г. е завеждащ секция \"Култура и личност\" в института. Защитава докторска дисертация през 1988 г. През 1982 г. излиза книгата му \"Фашизмът\", която е забранена и спряна от разпространение, но е преведена на 10 езика. През 1988 г. създава полулегалния Съюз за гласност и преустройство. До 10 ноември 1989 г. д-р Желю Желев е един от най-изявените дисиденти в България и е обект на преследвания.\r\nСлед 10 ноември 1989 г. се включва активно в обществено-политическия живот на страната. Той е един от основателите на Съюза на демократичните сили (СДС) и пръв председател на неговия Координационен съвет.\r\nПрез декември 1989 г. влиза като депутат в 7-то Велико народно събрание /ВНС/. На 1 август 1990 г. е избран от ВНС за председател - президент на Република България.\r\nПрез януари 1992 г. д-р Желю Желев става първият президент на България, избран демократично след свободни избори. Заема този пост до 1997 г.\r\nПрез есента на 1996 г. д-р Желю Желев губи предварителните избори за президент.\r\nНа парламентарните избори през април 1997 г. се явява неуспешно със създадената от него партия Либерална алтернатива.\r\nСлед приключването на президентския му мандат през януари 1997 г. той основава Фондация “Д-р Желю Желев”, чиято цел е възпитание на младежта в демократичен дух. През май 2001 г. основава Балканския политически клуб, в който членуват политици и интелектуалци от балканския регион.\r\nАвтор е на книгите: “Самодейното изкуство в условията на научно-техническата революция” (1976 г.), “Модалните категории” (1978 г.), “Физическата култура и спорта в урбанизираното общество” (1979 г.), “Фашизмът” (1982 г. и 1990 г.), “Човекът и неговите личности” (1991г.), “Релационна теория за личността” (1993 г.), “Интелигенция и политика. Статии, есета, речи, интервюта” (1995 г.), “Реалното физическо пространство” (1996 г.), “Новата висша политика на България и НАТО” (1995 г.), “Обръщения на Президента към народа и Парламента” (1996 г.), “В голямата политика” (1998 г.), “Политически речи 1962-2002 г.” (2003 г.).\r\nД-р Желю Желев е доктор хонорис кауза на: Грейсланд колидж в щата Айова, САЩ (1992 г); Университета в гр.Мейн - САЩ (1993 г.); Университета в Тел Авив (1993 г.); Университета Хатидже в Анкара (1994 г.); Университета в Сеул (1995 г.); Университада Модерна в Лисабон (1995 г.), Американския университет в България (1996 г.) Славянския университет в Баку, Азербайджан (2002 г.); Югозападния университет “Неофит Рилски” (2004 г.).\r\nТой е носител на наградата “Катерина Медичи”, присъдена му от Международната Академия “Медичи” (1991 г.); на международната награда с медал “За заслуги към Европа” (1993 г.) и на наградата “Преход”, разделена с Ицхак Рабин /посмъртно/, връчена в Кранс Монтана (1996 г.).\r\nЗаедно с това Д-р Желев е удостоен с най-високите държавни отличия на Франция, Испания, Португалия и Венецуела. Той е почетен член е на Ротъри клуб - Ню Йорк.\r\n1970 г.\r\nВъв Варна приключва Седмият световен конгрес по социология. Организиран е от Българската социологическа асоциация. В конгресът участват около 3200 социолози от 14 страни. Представени са над 1040 доклада.\r\n1966 г.\r\nУстановени са дипломатически отношения с Република Ливан.\r\nДипломатическите отношения между България и Ливан са установени на 19 септември 1966 година. България открива свое посолство в Бейрут през 1967 г., Ливан в София – през 1983 г.\r\n1966 г.\r\nСъстои се посещение в България на генералния секретар на ЦК на КПСС Леонид Брежнев и секретаря на ЦК на КПСС Юрий Андропов.\r\n1964 г.\r\nПриключва официалното посещение в България на Валтер Улбрихт - първи секретар на ЦК на ГЕСП и председател на Държавния съвет на ГДР.\r\nВалтер Улбрихт е роден на 30 юни 1893 г. в Лайпциг. Той е деец на германското и международно работническо движение. Член е на Германската социалдемократическа партия от 1912 г. Служи в армията в годините между 1915-1918 г. През 1918 г. влиза в съюза “Спартак”. Участва в създаването на Германската комунистическа партия (1918 г.); от 1923 е член на ЦК. Редактор е на вестник “Класенкампф” (“Der Klassenkampf”). От 1926 г. до 1928 г. е депутат в Саксонския ландтаг, а през 1928-1933 г. е депутат в Германския райхстаг. От 1928 г. е член на ИККИ. През 1933 г. емигрира. По време на II световна война живее в СССР, участва в създаването на национален комитет “Свободна Германия”. Завръща се в Германия през 1945 г. Той е един от основателите на Германската единна социалистическа партия (ГЕСП, 1946 г.), генерален-секретар от 1950 г. до 1953 г., през 1953-1971 г. - първи секретар на ЦК на ГЕСП, а от 1971 г. е председател на ГЕСП. През 1955-1960 е първи заместник-председател на Министерския съвет; от 1960 г е председател на Държавния съвет на ГДР.Умира на 1 август 1973 г. в Берлин.\r\n1944 г.\r\nПровежда се учредително събрание на Съюза на художниците в България.\r\nПрез 1893 г. е основано първото професионално сдружение на художници, наречено “Дружество за поддържане на изкуството в България”. По-късно се появяват още няколко подобни организации, които през 1932 г. се обединяват в Съюз на дружествата на художниците в България, преименуван през 1944 г. на Съюз на художниците в България / от 1953 г. - Съюз на българските художници/. Съюзът на българските художници е творческо сдружение с идеална цел. Неговите ръководни органи са: Общо събрание, Управителен съвет, Оперативно бюро и Председател.\r\n1930 г.\r\nВ София е открит 5-ти събор на руските учени зад граница. Съборът е организиран от Славянското благотворително дружество и дружество \"Славянска беседа\".\r\n1928 г.\r\nОсновано е прокомунистическо добруджанско студентско дружество \"Роден край\" с председател Асен Панев.\r\n1924 г.\r\nТатарбунарското въстание в българските райони на Бесарабия срещу румънския режим, организирано от Коминтерна е жестоко потушено от румънската армия. През 1861 г. над 20 000 българи от румънската част на Бесарабия се преселват в Русия и получават земя в Таврия на мястото на напусналите този край ногайци. Преселниците от Бесарабия поставят началото на друга българска общност - таврийските българи. След като през 1878 г. Южна Бесарабия отново е включена в състава на Руската империя в Бесарабия се засилват процесите на русификация. За това спомага и преселването в Княжество България на голяма част от местните български интелектуалци, които се включват активно в изграждането на българската държава. Извоюваните от българите по време на молдовското (румънското) управление права в областта на образованието и културата са премахнати. Болградската гимназия изцяло придобива облик на руско учебно заведение.\r\nСлед 1918 г. и краха на Руската империя Румъния завладява Бесарабия. За разлика от предишното румънско управление всички културни-просветни права на българите са изцяло отнети. Това води дори до случаи на въоръжена съпротива от страна на българите. През 1924 г. избухва т.нар. Татарбунарско въстание, потушено с кръв от страна на румънските власти. Междувременно, се засилват тенденциите на откъсване от българите на гагаузите, които до този момент се приемат за говорещи на турски език българи.\r\n1919 г.\r\nПроектодоговорът за мир, изготвен на Парижката мирна конференция, след края на Първата световна война, е връчен официално на България с право на отговор в рамките от 25 дни. През септември и октомври се организират протестни акции в цялата страна. На 16 октомври започва разглеждането му в Народното събрание. Прието е мотивирано възражение от три ноти.\r\n1918 г.\r\nВ хода на Първата световна война след двудневни ожесточени боеве 9-а пехотна плевенска дивизия с командир ген. Владимир Вазов спира настъплението на англичаните при Дойран. Владимир Минчов Вазов е български офицер, генерал-лейтенант. Брат на Иван Вазов. Роден е Сопот на 14 май 1868 г. През Първа световна война като командир на 5-та артилерийска бригада участва в преследването на французите по долината на р. Вардар (ноември 1915 г.) и е ранен при с. Милитково. Като командир на 1-ва бригада от 5-та Дунавска дивизия командва в боя при Градешница, на завоя на Черна (декември 1916 г.). Командир е на 9-та плевенска дивизия (1917 –1918 г.). Печели последното сражение на македонски фронт при Дойран; губи 20% от състава си - около 3 000 души, а англичаните - приблизително 12 000 души. Кмет е на София (1926 – 1931 г.). Умира на 20 май 1945 г. в с. Рибарица, Ловешко.\r\n1899 г.\r\nПроведени са допълнителни парламентарни избори, спечелени от Либералната партия. Постепенно възникват конфликти между либерали и народнолиберали, довели до падане на кабинета.На тази дата са родени:\r\n1956 г.\r\nРоден е Дочо Боджаков - български театрален и филмов режисьор. Един от създателите на модерното българско кино. Автор е на: \"Памет\" (1985 г.), \"Ти, който си на небето…\" (1989 г.), \"Кладенецът\" (1991 г.), \"Кръговрат\" (1993 г., тв), на театралната постановка \"Нирвана\" (1993 г.), \"Когато гръм удари\" (1995 г., тв), \"Духът на бащата\" (1997 г., тв), \"Гена, живот в роли\" (2001 г. – документален филм за Гена Димитрова), \"Старомодни бижута\" (2001 г., театрална постановка).\r\n1889 г.\r\nРоден е Чавдар Петров Мутафов - български белетрист и художествен критик, съпруг на Ф. Попова-Мутафова. Завършва гимназия в София, машинно инженерство и архитектура в Мюнхен. Представител е на формализма и експресионизма в българската художествена проза. Сътрудничи в сп. “Слънце”, “Везни”, “Златорог”; редактира литературните седмичници “Изток” (1927-1928 г.) и “Стрелец” (1929 г.). Автор е на книгите: “Марионетки” (разкази, 1920 г.), “Дилетант” (декоративен роман, 1926 г.), “Технически разкази” (1940 г.). Умира на 10 март 1954 г. в София.\r\n1865 г.\r\nРоден е Тодор Зафиров Митов - български офицер, генерал-майор (1915 г.). Завършва Военното училище в София (1885 г.) и Генералщабната академия в Белгия (1896 г.). По време на Сръбско-българската война (1885 г.) е командир на 4-та рота от 2-ра пехотен Струмски полк. Сражава се при Брезник и Пирот. Старши адютант е в 1-ва пехотна дивизия (1899 г.), началник-щаб на 1-ва бригада от 2-ра пехотна Тракийска дивизия и началник-щаб на 3-та пехотна дивизия (1906 г.). На 15 октомври 1908 г. е произведен в чин полковник. Служи като командир на 9-та пехотен Пловдивски полк (1909 г.) и началник на Военното училище (1911 г.). През Балканската война (1912-1913 г.) командва 1-ва бригада от 7-ма пехотна Рилска дивизия и участва в боевете при Булаир. По време на Междусъюзническата война (1913 г.) воюва със сърбите при Кочани, Струмица и Калиманци. След войната е начело на 1-ва бригада от 6-та пехотна дивизия (1914 г.), ръководи отдел “Военноучебни заведения” (1915 г.). През Първа световна война е начело на 8-та пехотна Тунджанска дивизия в състава на Първа армия, воюва на Македонския фронт при Скопие, Битоля, Охрид и завоя на р. Черна. Излиза в запаса през 1916 г.На тази дата умират:\r\n1990 г.\r\nУмира изкуствоведът Александър Обретенов (1903 - 1990). Роден е на 22 август 1903 г. в Провадия. Следва музика в Лвов (тогава в Полша, 1925 г.), а след това архитектура. Завършва образованието си във Виена през 1929 г. В България сътрудничи на сп. \"Архитектура\", сп. \"Хиперион\", \"Научна мисъл\", \"РЛФ\", \"Заря\" и др. Статиите му са насочени срещу модернизма и формализма. След 1932 г. е пълномощник и член на ОК на партията в София, Бургас и Русе. Интерниран, преминава в нелегалност от 1941 г. След преврата на 9 септември 1944 г. е завеждащ сектор \"Пропаганда на марксизма-ленинизма\" и е преподавател по марксистко-ленинска естетика във ВИТИЗ и Висшия инженерно-строителен институт. Председател е на Камарата на народната култура и заместник-главен редактор на в. \"Работническо дело\" (1945-1948 г.). Доцент е по научна философия от 1947 г. Редовен професор е (1952-1966 г.) в Държавната политехника (ВИАС). Основател и главен редактор е на в. \"Народна култура\" (1957 г.). От 1959 г. е директор и създател на Института за изкуствознание при БАН. Член-кореспондент е на БАН (1961 г.). Секретар е на Съюза на българските художници (1959-1963). Създател и пръв главен редактор е на сп. \"Проблеми на изкуството\", сп. \"Архитектура\". Член е на ЦК на БКП. В теоретичните си трудове разработва проблеми на изобразителното изкуство, архитектурата, музиката, театъра, естетиката и културата при социализма. Негови са творбите: \"Борба за социално изкуство\" (1950 г.), \"Пролетарски патриотизъм и интернационализъм\" (1950 г.), \"Изкуство и съвременност\" (1960 г.), \"Културната революция в България\" (1968 г.), \"За социалното изкуство и социалната култура\" (1973 г.), \"Социалната функция на архитектурата\" (1978 г.), \"Сборник статии\" (1984 г.) и др.\r\n1977 г.\r\nУмира живописецът Ненко Балкански (1907 - 1977). Роден е на 2 април 1907 г. в Казанлък. Завършва Художествената академия в София, специализира в Париж и Мюнхен (1939 - 1940). От 1947 г. е преподавател в Художествената академия в София (професор от 1959 г.). Автор е на фигурални композиции, пейзажи, натюрморти, портрети. Творби: \"Портрет на жената на художника - Дора Балканска\" (1933), \"Семейство\" (1936), \"Автопортрет\" (1938), \"Портрет на Митко (сина на художника)\" (1941), \"Ятачка\" (1945), \"Г. Димитров в затвора през 1918 г.\" (1950), \"Портрет на Д. П. Иванов-Арсениев\" (1950), \"Портрет на Валеска\" (1957), \"Домакиня\" (1957), \"Автопортрет\" (1967 г.) и др. Публикува монографиите \"Дечко Узунов\" (1955), \"Мара Георгиева\" (1963); статии по проблеми на съвременното българско изкуство. Получава златен медал от изложението в Париж (1937).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.19", "title": "Денят 19 септември в българската история"}
{"url": "http://www.focus-news.net/news/2017/09/19/2437369/sport-espanyol-pobedi-selta-vigo-s-21-za-parviya-si-uspeh-za-noviya-sezon.html", "text": "Еспаньол постигна първата си победа за новия сезон на испанската Примера дивисион, побеждавайки Селта Виго с 2:1, в мач от четвъртия кръг на първенството, игран в каталонската столица Барселона. След победата, домакините събраха 4 точки и са на 16-о място във временното класиране, изпреварвайки Селта, която остана 15-а с 3 точки. Начело е Барселона с пълен актив от 12 точки, пред Севиля, които имат 10 точки, а трети е Реал Сосиедад с 9 точки.", "date": "2017.09.19", "title": "Спорт: Еспаньол победи Селта Виго с 2:1 за първия си успех за новия сезон"}
{"url": "http://www.focus-news.net/news/2017/09/19/2437370/v-ministerskiya-savet-shte-se-sastoi-kragla-masa-na-tema-demografska-politika-i-trudova-mobilnost.html", "text": "Днес в Министерския съвет ще се състои кръгла маса на тема „Демографска политика и трудова мобилност”, организирана от Министерството на труда и социалната политика и Държавната агенция за българите в чужбина. Това съобщиха от правителствената информационна служба. Кръглата маса е под патронажа на заместник министър-председателя по икономическата и демографската политика Валери Симеонов. На форума са поканени за участие представители на държавни институции, работодателски организации, синдикати, предприемачи, които да разискват проблеми и предложения, нови моменти и действия, отнасящи се до демографската политика.", "date": "2017.09.19", "title": "В Министерския съвет ще се състои кръгла маса на тема „Демографска политика и трудова мобилност”"}
{"url": "http://www.focus-news.net/news/2017/09/19/2437371/parlamentat-shte-izbere-upravitel-na-noi.html", "text": "На извънредно заседание парламентът ще избере управител на Националния осигурителен институт (НОИ). Това предвижда първата точка от дневния ред на депутатите за днешното пленарно заседание. Постъпилата кандидатура е само една – тази на Ивайло Иванов. Според доклада на Комисията по труда, социалната и демографската политика кандидатът отговаря на съответните изисквания за заемане на длъжността, за която е предложен. Ивайло Иванов е издигнат от народните представители Цветан Цветанов, Волен Сидеров, Светлана Ангелова, Клавдия Ганчева, Румен Генов, Ирена Димова и Димитър Главчев. Ако кандидатурата на Ивайло Иванов бъде подкрепена и от Народното събрание, той ще бъде управител на НОИ за срок от четири години. Началото на пленарното заседание е 13.00 часа. \r\nОсвен това за днешния ден е предвиден и парламентарен контрол, включващ питане от народните представители проф. Светла Бъчварова и Георги Гьоков от ПГ на „БСП за България“ към министъра на земеделието, храните и горите Румен Порожанов относно политиката на Министерството за създаване на ред в поземлените отношения.", "date": "2017.09.19", "title": "Парламентът ще избере управител на НОИ"}
{"url": "http://www.focus-news.net/news/2017/09/19/2437372/ministar-boil-banov-i-zam-ministar-ameliya-gesheva-shte-badat-gosti-na-denya-na-otvorenite-vrati-po-povod-proekta-black-sea-map-na-pristanishteto-v-burgas.html", "text": "Днес от 13.00 часа на пристанището в Бургас ще се проведе Ден на отворените врати по повод представянето на резултатите и постиженията на проекта Black Sea MAP. Това съобщиха от пресцентъра на Министерството на културата. Гости на събитието ще бъдат министърът на културата Боил Банов и зам.-министърът Амелия Гешева. Изследователският кораб „Хавила суб сий“ ще бъде в Бургаското пристанище срещу Морска гара и ще бъде отворен за посетители.\r\nМорски археологически проект Черно море е дългосрочен морски археологически проект, който се осъществява в българската акватория на Черно море между 2015 г. и 2017 г. Проектът е финансиран от дарение от Фондация за експедиции и образование, Великобритания.\r\nОсновните партньори в проекта са Центърът за морска археология (ЦМА), Университет на Саутхемптън, Великобритания и Центърът за подводна археология (ЦПА), България, подпомагани в работата си от специалисти от НАИМ, БАН, България, Университета на Кънектикът, САЩ, Морския археологически научно-изследователски институт, Sodertorn (MARIS), Университета на Sodertorn, Швеция и Гръцкия център за морски изследвания (HCMR). Основната цел на проекта е осъществяването на морски археологически проучвания в българските води на Черно море, за да бъде картографирано подводното културно наследство на България. По този начин проектът ще допринесе за създаването на база данни за човешката дейност в региона през праисторическите и исторически периоди и за влиянието на тази дейност върху околната среда. Повече за проекта вижте тук.\r\nЦентърът за подводна археология (ЦПА) е български държавен културен институт, самостоятелно юридическо лице на бюджетна издръжка към министъра на културата. Основните задачи на Института са свързани с опазването, проучването, и документирането на културното наследство под вода в български териториални води и българската изключителна икономическа зона в Черно море, както и във вътрешните водни басейни на Република България. Центърът за подводна археология дава експертни становища по искане на държавни органи и структури във връзка с опазване на подводното културно наследство на Република България.", "date": "2017.09.19", "title": "Министър Боил Банов и зам.-министър Амелия Гешева ще бъдат гости на деня на отворените врати по повод проекта Black Sea MAP на пристанището в Бургас"}
{"url": "http://www.focus-news.net/news/2017/09/19/2437373/sport-dnes-shte-se-igrayat-6-macha-ot-shestnaysetina-finalite-na-turnira-za-kupata-na-balgariya-po-futbol.html", "text": "Днес ще се играят 6 мача от щестнайсетина-финалите на Купата на България. ЦСКА ще гостува в Несебър на местния втородивизионен отбор от 16 часа, а Левски ще се изправи срещу друг втородивизионен клуб – Ботев (Гълъбово) на стадион „Трейс Арена“ в Стара Загора. Севлиево приема Берое (Стара Загора) от 16 часа на своя стадион.", "date": "2017.09.19", "title": "Спорт: Днес ще се играят 6 мача от шестнайсетина-финалите на турнира за Купата на България по футбол"}
{"url": "http://www.focus-news.net/news/2017/09/19/2437374/vitsepremierat-ekaterina-zaharieva-shte-vzeme-uchastie-v-72-rata-sesiya-na-obshtoto-sabranie-na-oon-v-sasht.html", "text": "Заместник министър-председателят по правосъдната реформа и министър на външните работи Екатерина Захариева е на посещение в Съединените американски щати, съобщиха от пресцентъра на Министерството на външните работи. Първият ни дипломат е част от официалната българска делегация, ръководена от президента Румен Радев, която ще вземе участие в 72-рата сесия на Общото събрание на Организацията на Обединените нации. Сесията, която се провежда в Ню Йорк, започна на 14 септември 2017 г., а Общият дебат на високо ниво ще бъде официално открит днес. Дискусиите на делегациите тази година са „С фокус към хората: стремеж към мир и достоен живот за всички на устойчива планета”. Акцент се поставя върху укрепването и поддържането на мира, реализирането на целите на устойчивото развитие и справянето с климатичните промени, зачитането правата на човека и основните свободи, както и с въпросите, свързани с мигрантския и бежански поток. \r\nВ рамките на сесията българският вицепремиер ще участва в редица многостранни формати, на които ще бъдат дискутирани широк спектър от въпроси, свързани с международния мир и сигурност, противодействието и предотвратяването на тероризма и насилствения екстремизъм, борбата с трафика на хора. Тя ще проведе и над 10 двустранни срещи със свои колеги от региона на Азия, Близкия Изток и Северна Африка, Латинска Америка и Европа. \r\nНа 22 септември официалната ни делегация ще посети Българската църква в Ню Йорк, където ще се срещне с митрополит Йосиф и ще бъде отслужен молебен по повод националния празник. По-късно през деня е планирана и среща с българската общност в Ню Йорк. \r\nДелегацията ни ще посети българската православна църква в Чикаго „Св. София“. В програмата са предвидени срещи с кмета на града и представители на българската общност.", "date": "2017.09.19", "title": "Вицепремиерът Екатерина Захариева ще вземе участие в 72-рата сесия на Общото събрание на ООН в САЩ"}
{"url": "http://www.focus-news.net/news/2017/09/19/2437375/gd-granichna-politsiya-kolona-ot-tovarni-avtomobili-s-dalzhina-ot-5-km-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница на гранично контролно-пропускателен пункт \"Капитан Андреево\" има 5 км колона от изчакващи товарни автомобили на изход. Това съобщиха от пресцентъра на ГД \"Гранична полиция\". Информацията за трафика по граничните пунктове е към 6.00 часа. На българо-румънската граница на гранично контролно-пропускателен пункт \"Дунав мост 2\" има 2 км колона от изчакващи товарни автомобили, на изход. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово - Бекет работи само през деня поради ниското ниво на река Дунав.", "date": "2017.09.19", "title": "ГД \"Гранична полиция\": Колона от товарни автомобили с дължина от 5 км се е образувала на ГКПП \"Капитан Андреево\", на изход от страната"}
{"url": "http://www.focus-news.net/news/2017/09/19/2437376/denyat-19-septemvri-v-svetovnata-istoriya.html", "text": "През 1951 г. е създадена Световната федерация на глухонемите. През 1924 г. Татарбунарското въстание в българските райони на Бесарабия срещу румънския режим, организирано от Коминтерна, е жестоко потушено от румънската армия. През 1946 г. при посещението си в Швейцария Уинстън Чърчил за първи път издига идеята за създаването на Съвет на Европа за координиране на политиката на държавите от Западна Европа. Съветът става факт 3 години по-късно в Страсбург. През 1900 г. френският президент Лубе лично оправдава капитан Алфред Драйфус, като обявява за несъстоятелни обвиненията и произнесената срещу него присъда за шпионаж в полза на Германия. През 1841 г. е завършена първата международна ЖП линия, свързала френския град Страсбург и швейцарския Базел, а през 1478 г. Леонардо да Винчи приключва работа над картината „Мона Лиза”. През 1356 година по време на Стогодишната война английската войска, предвождана от принц Едуард, известен с прозвището си Черния принц, нанася поражение на французите при Поатие и взема в плен техния крал Йоан II. На 19 септември са родени: режисьорът Дочо Боджаков, актьорът Джеръм Айрънс, унгарският революционер Лайош Кошут. На тази дата умират: основоположникът на съвременната космонавтика Константин Циолковски, американският президент Джеймс Абрахам Гарфилд.\r\n2015 г.\r\nНовото правителство на Египет с министър-председател Шериф Исмаил полага клетва пред президента Абдел Фатах Сиси.\r\n2014 г.\r\nПървият министър на Шотландия Алекс Салмънд подава оставка.\r\n2014 г.\r\nВ Белгия са предотвратени серия от атентати готвени от ислямистите воюващи в Сирия.\r\n2013 г.\r\nПри наводнение в Мексико загиват 80 човека, а пострадалите са над милион.\r\n2012 г.\r\nФренският сатиричен ежеседмичник Charlie Hebdo публикува карикатури на пророка Мохамед на фона на вълненията в мюсюлманския свят.\r\n2006 г.\r\nВ Тайланд генерал-лейтенант Сонти Буунияратглин обявява военен режим. Под негово ръководство e извършен военен преврат, като военните установяват контрол над столицата Банкок и превземат сградите на националните телевизии и радиостанции. Въоръжени подразделения, водени от хунта, оглавявана от наскоро освободения от длъжност главнокомандващ на сухопътните сили на страната генерал-лейтенант Буунияратглин установяват контрол над ключовите сгради в тайландската столица.\r\n2005 г.\r\nЕвропейската комисия одобрява финансирането на 54 проекта за опазване на природата в 20 страни членки и страни кандидатки в рамките на програмата LIFE Nature. Проектите са в сферата на възстановяването на защитени природни райони и на тяхната флора и фауна, като те ще имат за цел да установят устойчива структура на мениджмънт, да обърнат вниманието на обществеността, както и да засилят сътрудничеството със заинтересованите страни в тази сфера. По този начин е предвидено да допринесат за създаването на мрежа от сайтове за защита на природата в ЕС, обединени под общото заглавие Natura 2000. Проектите се отнасят до следните страни: Австрия, Белгия, Дания, Финландия, Франция, Германия, Гърция, Унгария, Ирландия, Италия, Латвия, Литва, Люксембург, Холандия, Полша, Словакия, Испания, Швеция, Великобритания, Румъния. Всички тези проекти са на стойност 125,7 мил. евро, от които ЕС ще покрие 69 мил. евро.\r\n1989 г.\r\nБомба, поставена в самолет МакДонъл Дъглас на френска авиокомпания, летящ от Бразавил до Париж, избухва над Сахара - загиват всичките 171 души на борда.\r\n1985 г.\r\nПри Мексиканското земетресение загиват около 9 000 души, главно в град Мексико и са разрушени около 400 сгради.\r\n1983 г.\r\nКарибската държава Сент Китс и Невис получава независимост от Великобритания.\r\n1976 г.\r\nБоинг на турските авиолинии претърпява самолетна катастрофа, загиват 155 души.\r\n1968 г.\r\nУмира американският физик Честър Карълсън - създател на метода за ксерокопиране.\r\n1957 г.\r\nСАЩ провеждат първия си подземен ядрен опит на полигона в Невада.\r\n1955 г.\r\nАржентинският президент Хуан Перон е свален от власт от организирания в страната преврат.\r\n1951 г.\r\nСъздадена е Световната федерация на глухонемите.\r\n1946 г.\r\nПри посещението си в Швейцария Уинстън Чърчил за първи път издига идеята за създаването на Съвет на Европа за координиране на политиката на държавите от Западна Европа. Съветът става факт 3 години по-късно в Страсбург.\r\n1900 г.\r\nФренският президент Лубе лично оправдава капитан Алфред Драйфус, като обявява за несъстоятелни обвиненията и произнесената срещу него присъда за шпионаж в полза на Германия. Алфред Драйфус (1859-1935 г.) е френски офицер. Заподозрян е като автор на писмо, в което се съобщава на чужд агент за изпращането на тайни военни документи, той е осъден от военен съд на вечно заточение през 1894 г. и изпратен на Дяволския остров (Кайена). След застъпничеството на видни французи и главно на Емил Зола процесът на Драйфус е 2 пъти ревизиран. Оправдан е и е върнат на служба (1906 г.).\r\n1893 г.\r\nНова Зеландия става първата страна в света, която гарантира правото на глас на женския пол.\r\n1841 г.\r\nПостроена е първата международна ЖП линия, свързала френския град Страсбург и швейцарския Базел.\r\n1783 г.\r\nФранцузите - братя Монголфие правят демонстрация на първия полет на конструирания от тях балон, пълен с горещ въздух. В него поставят и трима пътници - овца, петел и гъска. На събитието присъстват кралят на Франция Луи ХVІ и съпругата му Мария Антоанета.\r\n1478 г.\r\nЛеонардо да Винчи приключва работата си над картината “Мона Лиза”. Леонардо да Винчи е италиански художник от Флорентинската школа, скулптор, архитект, учен и естествоизпитател. Съчетава разработката на новите средства на художествения език с теоретични обобщения. Създава хармоничния образ на човека, отговарящ на хуманистичните идеали на Ренесанса. С това полага основите на изкуството от Високия Ренесанс. Оформя се като майстор по време на учението си при Андреа дел Верокио (1467-1472 г.). Методите на работа във Флорентинската школа изискват съчетаването на художествената практика с практически експерименти и това способства за сближаването на Леонардо с астронома П. Тосканели, който провокира научните му интереси. В някои от картините си превръща сюжета в огледало на различни човешки емоции. Разработва новаторски методи. По време на службата си при Лудовико Моро, управител на Милано от 1481-1482 г., Леонардо се проявява като военен инженер, хидротехник, организатор на придворни феерии. Повече от 10 години той работи върху паметника на Франческо Сфорца, баща на Лудовико Моро. Изработеният от глина модел на конник в естествени размери е разрушен при превземането на Милано от французите през 1500 г. В трапезарията на манастира \"Санта Мария дела Грация\" създава стенописа \"Тайната вечеря\" (1495-1497 г.). Този стенопис е силно повреден от времето, реставриран е през ХХ в. В Милано около Леонардо се събира група от негови ученици. Последните години от живота си прекарва в непрекъснато преселване от един град в друг. Сред късните му произведения са проектът на паметника на маршал Тривулцио (1508-1512 г.) и \"Йоан Кръстител\" (около 1513-1517 г.). Като учен експериментатор и гениален художник Леонардо де Винчи остава личност-символ на епохата на Ренесанса.\r\n1356 г.\r\nПо време на Стогодишната война английската войска, предвождана от принц Едуард, известен с прозвището си Черния принц, нанася поражение на французите при Поатие и взема в плен техния крал Йоан II. Стогодишната война се води между Англия и Франция в периода 1337 – 1453 г. Основна причина е титлата крал на Франция, за която претендира английския крал Едуард III, за земите на територията на Франция, притежание на английската корона, и за Фландрия. След победата при Креси (1346 г.) и Поатие (1356 г.) англичаните завладяват около една трета от френската територия. От 1346 г. до 1396 г. – французите си връщат тези земи, но след битката при Азенкур (1415 г.) английските войски в съюз с бургундците завладяват Северна Франция (вкл. Париж). През 1420 г. френският крал Шарл VI сключва договор, с който признава английския крал за настойник и основен претендент за френския престол. През 1428 г. англичаните обсаждат Орлеан. Народната съпротива се вдъхновява от Жана д’Арк и през 1429 г. градът е освободен. Стогодишната война завършва 1453 г. с капитулацията на англичаните в Бордо, които си запазват само Кале (до 1558 г.) и островите в Ламанш. Стогодишната война нанася огромни щети на Франция. Страната преживява икономически упадък, от който са й нужни десетилетия, за да се съвземе. Хиляди са убити от глад, чума, дезинтерия и бандите, които тероризират населението. Гражданските войни и местните борби допринасят за разрухата. Наследникът на Шарл VII, Луи XI, печели от отслабването на благородничеството. Той успява да подчини благородниците и да обедини Франция под кралската власт, опирайки се на съюза си със средната класа. От руините на войната се появява нова Франция. За Англия последиците са следните: краят й като континентална сила и начало на разширението й като морска сила.На тази дата са родени:\r\n1948 г.\r\nРоден е Джеръми Айрънс - английски театрален и филмов актьор. В театъра постига успех с \"Изкусителят\" (1987 г.) и \"Зимна приказка\" (1987 г.). Участва в \"Нижински\" (1980 г.), а след това триумфира във филма \"Момичето на френския лейтенант\" (1980 г.) на К. Райс. Постига успех и в \"Куклата на капитана\" (1981 г.), \"Завръщане в Брайтсхед\" (1981 г.), \"Дивата патица\" (1984 г.). Участва в \"Една любов на Суан\" (1984 г.) на Ф. Шльондорф и в \"Обрат на съдбата\" (1990 г.) на Б. Шродер (\"Оскар\" г.) ,\"Близнаците\" (1988 г.), \"Хор на неодобрение\" (1989 г.) на М. Уинър, \"Кафка\" (1991 г.) на С. Содърбърг, \"Мадам Бътерфлай\" (1993 г.) на Д. Кроненберг. Партнира на Р. де Ниро в \"Мисията\" (1986 г.) на Р. Джо. Играе в \"Къщата на духовете\" (1993 г.) на Б. Аугуст. \"Катастрофа\" (1992 г.), \"Блатиста земя\" (1992 г.), \"Умирай трудно 3” (1995 г.), \"Открадната красота\" (1996 г.), \"Лолита\" (1997 г.), \"Китайска кутия\" (1998 г.), \"Тъмници и дракони\" (2000 г.), \"Longitude\" (2000 г.), \"Нощта на игуаната\" (2001 г.), \"Калас завинаги\" (2002 г.), \"Машината на времето\" (2002 г.), \"И сега, дами и господа!\" (2002 г.), \"Disgrace\" (2003 г.).\r\n1926 г.\r\nРоден е Леонид Калашников - руски оператор. Завършва ВГИК през 1958 г., от 1964 г. е в “Мосфилм”. Снима “Ана Каренина” (1968 г.), “Егор Буличов и другите” (1973 г.), “Последната жертва” (1976 г.), “Степ” (1977 г.), “Валентина” (1981 г.), “Луди пари” (1982 г.), “Васа” (1983 г.), “Послеслов” (1983 г.). Снима и в копродукции - “Червената палатка” (1969 г.) и др.\r\n1922 г.\r\nРоден е чешкият лекоатлет Емил Затопек. Носител е на пет златни олимпийски медала. Три от тях спечелва на Олимпиадата през 1952 г. като побеждава в бяганията на 5000 метра, на 10 000 метра и в маратона.\r\n1911 г.\r\nРоден е английският писател Уилям Голдинг (1911 - 1993). Носител на Нобелова награда за литература през 1983 г. Най-известно произведение \"Повелителят на мухите\".\r\n1882 г.\r\nРоден е Йон Агърбичану - румънски писател, академик. Той е теолог по образование. Автор е на романи, в които утвърждава християнския морал - \"Законът на тялото\" (1912 г.), \"Законът на разума\" (1927 г.), \"Победа\". Стига до големи социални обобщения в романа \"Архангели\" (1914 г.), в \"Сектанти\" (1938 г.) разкрива политическите нрави на обществото. Умира на 28 май 1963 г. в Букурещ.\r\n1871 г.\r\nРоден е Фриц Рихард Шаудин - германски протистолог. От 1894 г. работи в Зоологическия институт на Берлинския университет, където става доцент. Завежда протистологичното отделение на санитарната инспекция в Берлин (от 1904 г.). От 1906 г. работи в Института по морски и тропически болести в Хамбург, където създава отделение по протозоология. Основните му трудове са върху простите организми. Изследва спирохетите и маларийния плазмодий. Съвместно с Е. Хофман открива причинителя на сифилиса (1905 г.). Умира на 22 юни 1906 г.\r\n1802 г.\r\nРоден е Лайош Кошут - унгарски политически деец, републиканец и демократ, един от главните организатори на борбата на унгарския народ по време на революцията от 1848-1849 г. Водач на либералната опозиция от 30-те години на ХIХ в., повежда борба за освобождението на народа си от властта на Хабсбургите. Осъден е от австрийците на 4 години затвор през 1837 г. След избухването на въстанието в Пеща (1848 г.) е министър на финансите в първото унгарското правителство; оглавява Комитета за защита на родината и организира революционна армия. На 2 май 1849 г. е избран за президент на независима Унгария. След поражението на революцията емигрира в Турция, а по-късно живее в САЩ, Англия и Италия. Амнистиран през 1867 г. Отказва да приеме дуалистичната Австро-Унгарска империя. Умира на 20 март 1894 г., Торино, Италия.\r\n866 г.\r\nРоден е Лъв VI Философ (Мъдри) - византийски император (886-912 г.).\r\nУправлява заедно с по-малкия си брат Александър (император след смъртта на Лъв, 11 май 1912 г. – 6 юни 1913 г.). Управлението на Лъв VI е период на подем за стопанството, културата и законодателството във Византия. При Лъв VI е издадена т. нар. \"Книга на епарха\", която регламентира дейността на византийските колегии (цехове) в столицата Константинопол. Императорът е автор на похвални слова, религиозни слова, поеми, филологически трактати, на тактика (ръководство за военни действия), на поемата \"Символ на лилията\", на множество \"рачета\" (стихове, които могат да се четат в обратен ред) и др. Заради енциклопедичните си интереси е наричан Мъдри и Философ. Лъв VI е съвременник на цар Симеон I. Отношенията с България са влошени по вина на Лъв VI, който по съвет на свои приближени, вещи по финансовите въпроси, премества тържището на българските стоки от Константинопол в Солун, с което ощетява българските търговци и уронва авторитета на Симеон I. Българският княз обявява война на Лъв VI Философ през 894 г. През 896 г., Симеон нахлува в Източна Тракия, където византийците са разбити. Лъв VI сключва мир с българския владетел, като се задължава да му плаща данък. През 899 г. и 904 г. е принуден да направи нови териториални отстъпки на България в районите на Солун и Драч. Умира през 912 г. в Константинопол.На тази дата умират:\r\n1935 г.\r\nУмира Константин Едуардович Циолковски - руски учен, изследовател и изобретател в областта на аеродинамиката, ракетодинамиката, теорията на самолета и дирижабъла, основоположник е на съвременната космонавтика. Роден е на 17 септември 1857 г. в с. Ижевское, Рязанска област в семейството на лесничей. След боледуване от скарлатина почти напълно загубва слуха си и не успява да завърши училище. От 14-годишна възраст учи самостоятелно. До 19-годишна възраст живее в Москва, изучава физико-математически науки в обема на средното и висшето училище. Като екстернант издържа изпити за учител (1879 г.) и е назначен за учител по аритметика и геометрия в Калужка губерния. По това време започва своите научни изследвания. Самостоятелно, без да знае за постиженията на науката, създава “Теория на газовете” (1880-1881 г.), в която излага основите на кинетичната теория на газовете. Второто му произведение от това време, “Механика на живия организъм”, получава положителен отзив от И. М. Сеченов и Циолковски е приет в Руското физико-химично дружество. След 1884 г. се занимава с 4 големи проблема: научно обосноваване на металния аеростат (дирижабъл), на обтекаемия аероплан, влаковете на въздушна възглавница и ракети за междупланетни пътешествия. Първото му публикувано произведение е “Метален управляем аеростат” (1892 г.). Предлага идеята за създаване на аероплан с метален скелет. Пръв в Русия построява аеродинамична тръба (1897 г.) и разработва методика за експериментиране с нея. През 1903 г. в своя статия обосновава възможността за използване на реактивни устройства при изследването на космическото пространство. Първи решава задачата за движението на ракета в нееднородно поле, разглежда влиянието на атмосферата върху полета на ракетата и прави редица други изчисления. Циолковски е създател на теорията за междупланетните съобщения. Предлага редица идеи, които по-късно са реализирани в ракетостроенето. Той е първият идеолог и теоретик за усвояването на космическото пространство от човека и автор на няколко научнофантастични произведения, а също така и изследвания в други области на знанието: лингвистика, геология и др.\r\n1881 г.\r\nУмира Джеймс Абрахам Гарфилд - американски общественик, политик и държавник. Роден е на 19 ноември 1831 г. в Ориндж, щат Охайо. Президент е на САЩ от Републиканската партия (1880 г.). По време на Гражданската война (1861-1865 г.) е един от командирите в армията на Съюза (Северните щати). Член е на Конгреса (от 1862 г.), лидер на републиканците. Умира от тежки рани след покушение.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.19", "title": "Денят 19 септември в световната история"}
{"url": "http://www.focus-news.net/news/2017/09/19/2437377/dobrich-vremenno-e-ogranicheno-dvizhenieto-po-pat-ii-29-dobrich-varna-v-rayona-na-razklona-za-selo-stefanovo-poradi-patnotransportno-proizshestvie.html", "text": "Временно е ограничено движението по път II-29 Добрич - Варна, в района на разклона за село Стефаново, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Обходен маршрут: Добрич - Албена - Варна.", "date": "2017.09.19", "title": "Добрич: Временно е ограничено движението по път II-29 Добрич - Варна, в района на разклона за село Стефаново, поради пътнотранспортно произшествие"}
{"url": "http://www.focus-news.net/news/2017/09/19/2437378/shte-se-provede-obsazhdane-na-prioritetite-za-balgarskoto-evropredsedatelstvo.html", "text": "Днес представители на Министерството на вътрешните работи и на Министерството на правосъдието, депутати и неправителствени организации ще обсъдят приоритетите на страната ни за предстоящото европредседателство. Това съобщиха от пресцентъра на МВР. Срещата ще се проведе от 10.00 часа в зала „Изток“ на Народното събрание.", "date": "2017.09.19", "title": "Ще се проведе обсъждане на приоритетите за Българското европредседателство"}
{"url": "http://www.focus-news.net/news/2017/09/19/2437379/sadat-shte-razgleda-protesta-na-varhovnata-administrativna-prokuratura-za-namalyavane-tsenite-na-toplinnata-i-elektricheskata-energiya.html", "text": "Протестът на ВАП за намаляване цените на топлинната и електрическата енергия ще се разгледа от съда. Това съобщиха от пресцентъра на Прокуратурата. На 27 април 2017 г. Върховна административна прокуратура протестира пред Административен съд София - град решение № Ц-6/7.04.2017 г. на Комисията за енергийно и водно регулиране, с което считано от 07.04.2017 г. утвърждават (повишават), считано от 07.04.2017 г. изменение на пределните цени на топлинната енергия и на преференциалните цени на електрическата енергия на „Топлофикация София” ЕАД, „ЕВН България Топлофикация” ЕАД, гр. Пловдив, „Топлофикация Плевен” ЕАД, „Топлофикация Бургас” ЕАД, „Веолия Енерджи Варна” ЕАД, „Топлофикация Враца” ЕАД, „Топлофикация ВТ” АД, гр. Велико Търново, „Топлофикация-Разград“ ЕАД, „ЮЛИКО ЕВРОТРЕЙД” ЕООД, гр. Пловдив, „Овергаз мрежи“ АД - ЛОЦ Овча купел, „КОГРИЙН” ООД, гр. Първомай, „Оранжерии Гимел” АД, ТЕЦ „Оранжерия 500 дка“, „Оранжерии Гимел” АД, ТЕЦ „Оранжерия 200 дка“, „Оранжерии Гимел ІІ” ЕООД, ТЕЦ „Оранжерия Левски“, „ИНЕРТСТРОЙ-КАЛЕТО” АД, „З-Пауър“ ООД, ЧЗП „Румяна Величкова”, „Алт Ко” АД, „Биовет” АД, „Декотекс” АД, „Зебра” АД, „Унибел” АД, „Димитър Маджаров - 2” ЕООД, „Овердрайв“ АД, „МБАЛ – Търговище” АД, УМБАЛ „Проф. д-р Стоян Киркович“ АД, гр. Стара Загора, „ЛУКОЙЛ НЕФТОХИМ БУРГАС“ АД, „Топлофикация Петрич” ЕАД, „Коген Загоре“ ЕООД. \r\nПо протеста е образувано административно дело № 4607/2017 г. по описа на Административен съд София - град, насрочено за разглеждане за 19 септември 2017 г., от 14.00 часа.", "date": "2017.09.19", "title": "Съдът ще разгледа протеста на Върховната административна прокуратура за намаляване цените на топлинната и електрическата енергия"}
{"url": "http://www.focus-news.net/news/2017/09/19/2437380/izpalnitelnite-byura-na-bsp-sofiya-i-na-oeb-shalom-shte-provedat-rabotna-sreshta.html", "text": "Днес Изпълнителното бюро на Градския съвет на БСП – София и Изпълнителното бюро на Организацията на евреите в България (ОЕБ) \"Шалом\" ще проведат работна среща. Това съобщиха от пресцентъра на БСП - София. В рамките на срещата ще бъдат обсъдeни възможностите за сътрудничество по отбелязването на 75-ата годишнина от спасяването на българските евреи и почитането на паметта на депортираните евреи от Беломорска Тракия, Вардарска Македония и гр. Пирот. От ОЕБ \"Шалом\" ще представят идеите си за това как българската еврейска общност може да помогне на българската държава за Председателството на Съвета на ЕС през първата половина на 2018 г.\r\nСрещата ще се проведе от 18.00 часа в конферентната зала на Еврейския културен дом (бул. \"Александър Стамболийски\" №50).", "date": "2017.09.19", "title": "Изпълнителните бюра на БСП – София и на ОЕБ \"Шалом\" ще проведат работна среща"}
{"url": "http://www.focus-news.net/news/2017/09/19/2437381/negovo-visokopreosveshtenstvo-vrachanskiyat-mitropolit-grigoriy-navarshva-47-g.html", "text": "Днес Негово високопреосвещенство Врачанският митрополит Григорий навършва 47 г., предаде предаде репортер на Агенция \"Фокус\". Високопреосвещеният Врачански митрополит Григорий е роден на 19 септември 1970 г. в Ботевград. Средно образование придобива в Природоматематическата гимназия в града. През 1995 г. завършва двугодишния паралелен курс на Софийската духовна семинария „Св. Йоан Рилски“ в София. Приема монашески постриг на 17 ноември 1996 г. в Хаджидимовския манастир „Св. Георги“ от блаженопочиналия и приснопаметен Неврокопски митрополит Натанаил, който му дава и името за монашеското му житие – Григорий.\r\nНа следващия ден е ръкоположен за йеродякон, а през следващата година – за йеромонах. Заради монашеското послушание и усърдие е възведен в архимандритско достойнство на 21 декември 1998 г. През 1999 г. се дипломира в богословския факултет на Атинския университет „Каподистрия“.\r\nС благословението на неговия духовен старец Неврокопския митрополит Натанаил и в съгласие с блаженопочиналия и приснопаметен Български патриарх Максим, архимандрит Григорий преминава на послушание в Софийска епархия. На 1 ноември 2007 г. е назначен за протосингел на Софийска митрополия.\r\nБългарският патриарх и Софийски митрополит Максим, оценявайки качествата на архимандрит Григорий го предлага за свой втори викарий. Св. Синод на Българската православна църква уважава желанието на Българския патриарх като Софийски митрополит, признава качествата на архимандрит Григорий и взима решение за епископско ръкоположение на архимандрит Григорий с титлата \"Браницки\".\r\nНа 29 октомври 2010 г., в съборния храм на светата Троянска обител \"Успение Богородично\", когато се отбеляза и 96-годишнината на патриарха, се извършва хиротонията на Браницки епископ Григорий от Неврокопския митрополит Натанаил.\r\nПрез 2011 г. Св. Синод взима решение да назначи Браницкия епископ Григорий за игумен на Троянската света обител.\r\nНа този пост престоява до момента, в който новият Български патриарх и Софийски митрополит Неофит го припозна като достоен за свой викарен епископ за Софийска епархия.\r\nДядо Григорий е един от монасите на образцовата Хаджидимовска монашеска школа, дала едни от най-качествените млади духовници на Българската православна църква. Като такъв през настоящата година беше избран за Врачански митрополит На многая лета!\r\nНикола ПЕТКОВ", "date": "2017.09.19", "title": "Негово високопреосвещенство Врачанският митрополит Григорий навършва 47 г."}
{"url": "http://www.focus-news.net/news/2017/09/19/2437382/anadolu-agency-sgradata-na-turkmenska-partiya-v-kirkuk-e-bila-podlozhena-na-napadenie-ot-grupa-vaorazheni-kyurdi-ima-edin-ubit-i-dvama-raneni.html", "text": "Партийната централа на туркменска партия в иракския град Киркук е била подложена на въоръжено нападение снощи, предава турската Anadolu Agency.\r\nРъководителят на партията „Туркменски фронт на Ирак“ (ТФИ) Ершад Салихи се намира в Багдад, откъдето е заявил за агенцията, че централата на партията е била нападната от части на кюрдските пешмерги.\r\n„Група от въоръжени кюрдски пешмерги е осъществила атака, докато е минавала край офиса на партията „Туркменско национално движение“. Когато туркменските охранители на партийната сграда са отвърнали на огъня, се е разразила престрелка, която е продължила за известно време“, е заявил Салихи.\r\nТой твърди, че ситуацията в Киркук е „критична“.\r\nЗаместник-ръководителят на „Туркменското национално движение“ Аббас Беятли заяви, че един от нападателите, който е говорил кюрдски език, е убит, а други двама са ранени.\r\n„Осъждаме категорично това нападение“, заяви той и добави, че подобен род действия целят да настроят хората в Киркук едни срещу други.\r\nГоворителят на Дирекцията на полицията в Киркук Афрасян Камал заяви, че е въведен вечерен час, за да „се предотврати ескалация на напрежението през тъмните часове“, но не е казал колко дълго ще продължи.\r\nЕтнически смесения град Киркук продължава да е обект на спорове между кюрдите от полу-автономното Кюрдско регионално правителство и централното правителство на Ирак в Багдад. \r\nПревод и редакция:", "date": "2017.09.19", "title": "Anadolu Agency: Сградата на туркменска партия в Киркук е била подложена на нападение от група въоръжени кюрди, има един убит и двама ранени"}
{"url": "http://www.focus-news.net/news/2017/09/19/2437383/sofiya-demonstratsiya-na-novata-usluga-video-zhestov-prevod-shte-se-provede-na-tsentralna-zhp-gara.html", "text": "Демонстрация на новата услуга „видео жестов превод“ ще се проведе от 11.00 часа на Централната жп гара в София. Това съобщиха от пресцентъра на Национална компания „Железопътна инфраструктура“. За по-добра комуникация ще присъства и жестов преводач. На две билетни гишета на Централната жп гара вчера беше въведена услугата „видео жестов превод“. Така всеки глух човек ще има равен достъп до услугите и информацията на жп гарата, посредством таблет, чрез който може да се направи връзка с жестов преводач. Мястото на устройствата са обозначени със специален стикер. \r\nЗа работата с таблетите е проведено въвеждащо обучение с реални демонстрации на служителите за обслужване на граждани с увреден слух, чрез ползване на онлайн платформата за видео жестов превод. Предстои монтирането на същите устройства на касите на жп гарите във Варна и Бургас.\r\nСъс закупуването на четири специализирани таблета Национална компания „Железопътна инфраструктура“, в партньорство с „ТоталКей“ и Фондация „Заслушай се“, ще се включи в отбелязването на Международната седмица на глухите, която тази година се провежда в периода от 18 до 24 септември. Мотото на тазгодишната седмица е \"Пълно включване с жестомимичния език\".\r\nВ България по неофициални данни има приблизително 120 000 души с различна степен на увреждане на слуха, от които около 25 000 човека ползват като основно средство за общуване български жестов език.", "date": "2017.09.19", "title": "София: Демонстрация на новата услуга „видео жестов превод“ ще се проведе на Централна жп гара"}
{"url": "http://www.focus-news.net/news/2017/09/19/2437384/mvr-edin-chovek-e-zaginal-a-30-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 30 са ранени при 23 катастрофи в страната през изминалото денонощие Това съобщиха от пресцентъра на МВР. Двама от пострадалите са с опасност за живота. В столицата са регистрирани 4 тежки и 214 леки пътни инцидента, при които са пострадали петима души.", "date": "2017.09.19", "title": "МВР: Един човек е загинал, а 30 са ранени при катастрофи в страната през изминалото денонощие"}
{"url": "http://www.focus-news.net/news/2017/09/19/2437385/faz-predstaviteli-na-germanska-spasitelna-organizatsiya-shte-badat-izpraveni-na-sad-v-italiya.html", "text": "Членове на германската хуманитарна организация „Младежко спасение“  ще бъдат изправени пред съда в сициалнския град Трапани за изслушване по дело за транспортиране на нелегални мигранти към Европа, съобщава националният ежедневник Die Frankfurter Allgemeine Zeitung.\r\nЗащитата ще оспори решението за изземване на спасителния кораб „Ювента“, използван от доброволците за операции в Средиземно море. След края на заседание адвокатът на организацията ще представи подробности за хода на делото в рамките на пресконференция. \r\n„Ювента“ бе конфискувана в началото на август в пристанището Лампедуза, припомнят от редакцията. Тереза Герова", "date": "2017.09.19", "title": "FAZ: Представители на германска спасителна организация ще бъдат изправени на съд в Италия"}
{"url": "http://www.focus-news.net/news/2017/09/19/2437386/dobrich-dvama-dushi-sa-zaginali-pri-katastrofa-mezhdu-dva-tezhkotovarni-avtomobila-na-patya-dobrich-varna.html", "text": "Двама души са загинали при катастрофа между два тежкотоварни автомобила на пътя Добрич - Варна, в района на разклона за село Стефаново. Това съобщиха от пресцентъра на МВР. Инцидентът е станал в 6.25 часа тази сутрин. Движението в района е ограничено. По първоначални данни двамата шофьори на тежкотоварните автомобили са загинали при челен удар. Организиран е обход през село Бранище.", "date": "2017.09.19", "title": "Добрич: Двама души са загинали при катастрофа между два тежкотоварни автомобила на пътя Добрич - Варна"}
{"url": "http://www.focus-news.net/news/2017/09/19/2437387/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на водоснабдителното дружество. \r\nВъв връзка с подмяна на спирателен кран на ул. „Делийска воденица\", жк. „Дружба“ 2 се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Обиколна“, бул. „Копенхаген“, бул. „Проф. Цветан Лазаров“; \r\n- по бул. „Цариградско шосе“ от ул. „Павел Красов\" до бул. „Цариградско шосе“ №453, вилна зона „Врана-Лозен Триъгълника“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обиколна“ пред магазин „Практикер“; вилна зона „Врана – Лозен Триъгълника“ – ул. „Висо“ №16.\r\nВъв връзка с подмяна на сградно водопроводно отклонение до бл. 346 , жк. „Младост“ 3 се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- бл. 343, бл. 344, бл. 345, бл. 346, бл. 347, бл. 348, бл. 387, бл. 388. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред магазин „Дар“.\r\nВъв връзка с подмяна на спирателен кран на ул. „София\", кв. „Изгрев“ гр. Банкя се налага спиране на водоподаването от 9:00 до 16:30 часа на клиентите на „Софийска вода”, живеещи в района на:\r\n- по ул. „София“ от ул. „Васил Петлешков“ до края на улицата и ул. „Чавдарица“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“ ъгъла с ул. „Чавдарица“.\r\nВъв връзка с подмяна на спирателен кран на ул. „Байкал\", кв. „Бояна“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\n- по ул. „Севастократор Калоян“ от ул. „Десислава“ до пл. „Сборище“;\r\n- ул. „Три кладенци“; \r\n- по ул. „Байкал“ от ул. „Севастократор Калоян“ до ул. „Три кладенци“;\r\n- по ул. „Белите брези“ от ул. „Севастократор Калоян“ до ул. „Даскал Стоян Попандреев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Три кладенци“ ъгъла с ул. „Байкал“.\r\nВъв връзка с направа на временна връзка в с. Мърчаево се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- с. Мърчаево. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада до кметството.\r\nВъв връзка с монтаж на спирателен кран на ул. „Железопътна\", кв. „Орландовци“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- по ул. „Железопътна“ от ул. „Русалка“ до ул. „Димитър Гущанов“; \r\n- по ул. „Тангра“ от ул. „Железопътна“ до ул. „Царево“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Железопътна“ ъгъла с ул. „Т ангра“.\r\nВъв връзка с подмяна на сградно водопроводно отклонение на ул. „Чемшир“, кв. „Драгалевци“ се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\n- по ул. „Лешникова гора“ от ул. „Мавровец“ до ул. „Нарцис“;\r\n- ул. „Голи връх“ и ул. „Чемшир“ от №31 до №37. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Голи връх“ ъгъла с ул. „Лешникова гора“.\r\nВъв връзка с подмяна на сградно водопроводно отклонение на ул. 12, кв. „Обеля“ се налага спиране на водоподаването от 9:00 до 15:00 часа на клиентите на „Софийска вода”, живеещи в района на:\r\n- по ул. 12 от ул. 7 до ул. 8. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 12 ъгъла с ул. 7\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.09.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/09/19/2437388/delegatsiya-na-kevr-e-na-ofitsialno-poseshtenie-v-cherna-gora.html", "text": "Делегация на КЕВР е на официално посещение в Черна гора. Това съобщиха от пресцентъра на КЕВР. Очаква се днес да бъде подписано споразумение за сътрудничество с енергийния регулатор на Черна гора и ще бъдат обсъдени перспективите за развитие и интеграция на регионалните пазари на електроенергия и природен газ. В периода от 18 до 21 септември т.г. делегация на Комисията за енергийно и водно регулиране провежда официални посещения в Република Македония (проведена на 18 септември), в Черна гора (днес) и в Република Сърбия (на 20 и 21 септември). Визитите са по инициатива на българския регулатор с цел задълбочаване на регионалното сътрудничеството със страните от Западните Балкани в областта на регулаторната дейност и обмяната на регулаторни практики. Ръководител на българската делегация е членът на КЕВР Александър Йорданов и в състава ѝ участват членовете на Комисията Валентин Петков, Владко Владимиров, Георги Златев, ръководни експерти в секторите „Електроенергетика и Топлоенергетика“ и „Природен газ“, главният секретар и представители на Правната дирекция.\r\nПо време на посещенията се предвижда да бъдат подписани споразумения за сътрудничество между българския регулатор и енергийните регулаторни органи на Република Македония (подписано на 18 септември), Черна гора и Република Сърбия като правна основа за взаимодействие между страните, в контекста на европейската перспектива на Западните Балкани. В рамките на визитите ще бъдат дискутирани актуални въпроси на регулаторната дейност в енергийните сектори на страните и възможностите за ускоряване интеграцията на регионалните пазари на електроенергия и природен газ. Един от акцентите на срещите ще бъде представяне на нормативната регулаторна рамка, функционирането и мерките за либерализация на българския пазар на природен газ. В тази връзка ръководителят на българската делегация Александър Йорданов ще изнесе презентация, посветена на основните регулаторни аспекти на пазара на природен газ в България и перспективите за неговата либерализация и интеграция с европейския и регионален пазар.\r\nВ резултат на провежданата от КЕВР политика на разширяване и активизиране на международното сътрудничество, през 2016 и 2017 г. бяха подписани споразумения за сътрудничество с регулаторите на Румъния и Гърция. Документите създадоха правната рамка на взаимодействието между тях, с цел повишаване качеството на регулаторния процес и хармонизиране на регулаторните практики за изпълнение на целите на Европейския енергиен съюз, очертани в Третия енергиен пакет. Споразуменията включват и конкретни и възможностите за взаимодействие при формиране на съвместни инициативи по приоритетни за региона въпроси. Българският регулатор има подписани споразумения за сътрудничество и с водните регулатори на Косово и Албания.", "date": "2017.09.19", "title": "Делегация на КЕВР е на официално посещение в Черна гора"}
{"url": "http://www.focus-news.net/news/2017/09/19/2437389/lovech-zapochvat-deynostite-po-podobryavane-na-energiynata-efektivnost-na-pozharnata-sluzhba-v-troyan.html", "text": "Днес, в 11.00 часа, ще бъде даден старт на строителните дейности за повишаване на енергийната ефективност на сградата на пожарната служба в Троян, съобщиха от пресцентъра на МВР. Стойността на инвестицията е над 720 хил. лева. През следващите няколко месеца се предвижда да бъдат изпълнени различни енергоспестяващи мерки – топлоизолация на външни стени и покрива, подмяна на дограма, обновяване на отопление, вентилация и осветление. \r\nНа церемонията ще присъства директорът на ГД „Пожарна безопасност и защита на населението“ гл. комисар Николай Николов.", "date": "2017.09.19", "title": "Ловеч: Започват дейностите по подобряване на енергийната ефективност на пожарната служба в Троян"}
{"url": "http://www.focus-news.net/news/2017/09/19/2437390/liderat-na-bsp-sofiya-kaloyan-pargov-shte-provede-priemna-za-grazhdani.html", "text": "Лидерът на БСП – София и председател на групата на БСП в СОС Калоян Паргов ще проведе приемна за граждани. Това съобщиха от пресцентъра на БСП - София. Днес, от 15.00 до 17.00 часа, лидерът на БСП – София и председател на групата на БСП в СОС Калоян Паргов ще бъде на разположение на софиянци в постоянната приемна на ул. „Леге“ №10, етаж 1. Желаещите могат да се запишат предварително на телефон 02/987 20 86.", "date": "2017.09.19", "title": "Лидерът на БСП – София Калоян Паргов ще проведе приемна за граждани"}
{"url": "http://www.focus-news.net/news/2017/09/19/2437391/kurir-makedoniya-samoubiystvo-na-groba-na-parviya-harvatski-prezident-potrese-stranata.html", "text": "Възрастен мъж извърши самоубийство на гроба на първия президент на Хърватия след обявяването на независимостта й от Югославия в началото на 90-те години на миналия век – Франьо Туджман, съобщава македонското електронно издание „Курир“.\r\nПо данни на местните медии самоубилият се човек е бил официален фотограф на бившия държавен глава на Хърватия. Най-вероятно той е сложил край на живота си, използвайки огнестрелно оръжие. Тереза Герова", "date": "2017.09.19", "title": "„Курир“ (Македония): Самоубийство на гроба на първия хърватски президент потресе страната"}
{"url": "http://www.focus-news.net/news/2017/09/19/2437392/vidin-tlennite-ostanki-na-mitropolit-dometian-shte-badat-izlozheni-za-poklonenie-v-katedralniya-hram-sv-vmchk-dimitar-solunski.html", "text": "Тленните останки на митрополит Дометиан ще бъдат изложени за поклонение в катедралния храм „Св. вмчк Димитър Солунски“ днес, от 14.00 часа. Това съобщиха от Община Видин. Във връзка с отдаването на последна почит на Видински митрополит Дометиан и почетен гражданин на Видин, кметът на Община Видин Огнян Ценков издаде заповед, с която 20 септември 2017 г. се обявява за ден на траур. По този повод националният флаг пред всички административни сгради ще бъде свален наполовина на носещите тела. Със заповедта се отменят увеселителните мероприятия за времето от 8.00 часа до 24.00 часа на 20 септември. При невъзможност това да се случи, те ще започват с едноминутно мълчание.\r\nНа 20 септември, в 9.00 часа, в храма ще бъде отслужена заупокойна Света литургия, а в 12.00 часа ще се извърши опелото. В 13.00 часа от църквата ще потегли траурно литийно шествие към Видинска Света митрополия, където ще бъдат положени тленните останки на владиката.\r\nДометиан е канонически утвърден за Видински митрополит на 2 август 1987 г. С Решение №197 от 28 ноември 2002 г. на Общинския съвет, той е удостоен със званието „Почетен гражданин на Видин“.", "date": "2017.09.19", "title": "Видин: Тленните останки на митрополит Дометиан ще бъдат изложени за поклонение в катедралния храм „Св. вмчк Димитър Солунски“"}
{"url": "http://www.focus-news.net/news/2017/09/19/2437393/afp-egipetskiyat-prezident-shte-se-sreshtne-s-benyamin-netanyahu-za-parvi-publichni-pregovori.html", "text": "Държавният глава на Египет Абдел Фатах Сиси ще проведе среща с израелския министър-председател Бенямин Нетаняху в кулоарите на 72-то Общо събрание на ООН, за да обсъдят мирния процес в Близкия изток за първите помежду им публични преговори, предава AFP.\r\nСиси подчерта значението на „възобновяването на преговорите между израелската и палестинската страна за постигане на цялостно решение\", се казва в изявлението от президентството в Кайро.Тереза Герова", "date": "2017.09.19", "title": "AFP: Египетският президент ще се срещне с Бенямин Нетаняху за първи публични преговори"}
{"url": "http://www.focus-news.net/news/2017/09/19/2437394/haskovo-velopohod-i-tantsi-na-otkrito-shte-se-provedat-v-grada-po-povod-evropeyskata-sedmitsa-na-mobilnostta.html", "text": "Велопоход и танци на открито организират Община Хасково и ОП ”Младежки център”, с подкрепата на РИОСВ – Хасково, по повод „Европейската седмица на мобилността“ под мотото „Заедно стигаме по-далеч“. Това съобщиха от Община Хасково. Проявите ще се проведат от 17.00 часа днес на входа на парк „Кенана“. \r\nИнициативата е с цел промотиране на градския транспорт и велосипеда като основни транспортни средства в модерния зелен град. На входа на парк ”Кенана” всички, които желаят, могат да се включат в „Танци на открито”. Участниците във велопохода ще потеглят от началото на парка до езерото и обратно.", "date": "2017.09.19", "title": "Хасково: Велопоход и танци на открито ще се проведат в града по повод Европейската седмица на мобилността"}
{"url": "http://www.focus-news.net/news/2017/09/19/2437395/stara-zagora-vavezhda-se-vremenna-organizatsiya-na-dvizhenieto-vav-vrazka-s-provezhdane-na-futbolna-sreshta.html", "text": "За 5 часа ще бъде спряно движението на автомобили по бул. „П. Евтимий“ в Стара Загора днес заради футболна среща между отборите на ФК „Ботев” – Гълъбово и ПФК „Левски“ – София, която ще се проведе от 19.00 часа на стадион „Трейс Арена“. Това съобщиха от пресцентъра на Община Стара Загора.\r\nЗа осигуряване на безопасното ѝ провеждане, за времето от 16.30 часа до 21.30 часа, ще бъде спряно движението на пътни превозни средства (с изключение на градския транспорт и живущите в района граждани, които да бъдат пренасочвани в близките улици или допускани срещу документ за самоличност), по следните улици:\r\n- по бул. „Свети Патриарх Евтимий“, от пътния възел с Oколовръстното шосе до кръстовището с ул. „Загоре“ - в двете посоки;\r\n- по ул. „Българско възраждане“, ул. „Велики Преслав“ и ул. „Ведрина“, от кръстовището с ул. „Стоян Михайловски“ - в посока бул. „Свети Патриарх Евтимий“;\r\n- ул. „Райна Княгина“, от ул. “Загоре“ до ул. „Генерал Радко Димитриев“;\r\n- ул. „Генерал Радко Димитриев“ – цялата.\r\nДвижението ще се нормализира незабавно след приключване на мероприятието, по преценка на служителите пряко ангажирани с охраната на събитието.", "date": "2017.09.19", "title": "Стара Загора: Въвежда се временна организация на движението във връзка с провеждане на футболна среща"}
{"url": "http://www.focus-news.net/news/2017/09/19/2437396/parvan-simeonov-politolog-eventualen-nov-politicheski-proekt-mozhe-da-stane-zaplaha-za-vsichki-razmestvayki-dosegashnata-vlastova-kartina.html", "text": "Евентуален нов политически проект може да стане заплаха за всички, размествайки досегашната властова картина. Това каза в Сутрешния блок „Добро утро, България“ на Радио „Фокус“ политологът Първан Симеонов относно заявките от страна на шоумена Слави Трифонов за влизане в политиката. По думите му, въпреки че конкретни действия към момента няма, традиционното търсене на алтернативи остава, като проектът би имал успех, бидейки заплаха или подкрепа за една или друга сила. „Това са протестни настроения, които не припознават стопанин сред основните политически сили. Във връзка с това Трифонов е до някъде опасен за опозицията, защото тя ще види конкурент. Трудно ще ѝ е вече да мобилизира протестното електорално поведение. То ще види и един друг възможен отдушник. Подозренията, че Трифонов е донякъде във волна или неволна политическа симбиоза с ГЕРБ не са малки, защото видяхте как ГЕРБ някак си припозна каузата му и се опита да спечели ползи от нея, казвайки „Ето и ние сме за мажоритарния вот, но останалите не искат“. Възможно е някак си ГЕРБ и Слави Трифонов да си бъдат полезни. Това е едната възможност, другата възможност е не по-малко вероятна – шоуменът да се превърне в ясна политическа конкуренция на ГЕРБ, при това във времена, в които ГЕРБ някак си леко си внушиха, че е дошла безметежност и безалтернативност“, обясни той. Първан Симеонов коментира още, че времето е подходящо за евентуален нов политически проект, тъй като е достатъчно отдалечено от следващите избори и има възможност за разгръщането на кампания. \"Трудно ще се предложат нови послания, но съществуват и шансове за успешен проект\", добави политологът.", "date": "2017.09.19", "title": "Първан Симеонов, политолог: Евентуален нов политически проект може да стане заплаха за всички, размествайки досегашната властова картина"}
{"url": "http://www.focus-news.net/news/2017/09/19/2437397/valkan-insight-pravitelstvoto-na-kosovo-osadi-noviya-srabski-film-za-kulturnoto-nasledstvo-na-stranata.html", "text": "Правителството на Косово осъди новия сръбски филм \"Косово - момент в цивилизацията\", посветен на културното наследство на страната и го определи като \"обиден и омаловажаващ\", предава електронното издание Вalkan Insight.\r\nВ съобщение, разпространено от кабинета на косовския премиер се заявява, че \"прожекцията на филма в сръбския културен център в Париж пред посланиците на страните-членки на ЮНЕСКО има за цел да попречи на усилията на Косово за пълноправно членство в организацията\".\r\nКосовската страна оспорва и твърдението на Сърбия, застъпено във филма, че сръбските паметници, църкви и манастири са собственост на сръбската държава.\r\nВ същото време, според сръбската православна църква след изтеглянето на сръбските власти от бившата провинция са били изгорени или унищожени 176 църкви и манастири. \r\nВalkan Insight уточнява, че филмът \"Косово - момент в цивилизацията\" е реализиран със съдействието на канцеларията за Косово и Метохия към правителството в Белград.Тереза Герова", "date": "2017.09.19", "title": "Вalkan Insight: Правителството на Косово осъди новия сръбски филм за културното наследство на страната"}
{"url": "http://www.focus-news.net/news/2017/09/19/2437398/pregled-na-osnovnite-temi-v-dobrudzhanskiya-pechat.html", "text": "„С концерт ще бъдат отбелязани юбилеи на Стоян Господинов“, съобщава на първа страница вестник „Нова добруджанска трибуна“. На 22 септември в Летния театър на Добрич от 18.30 часа ще бъде представен концерт по повод 60 години житейски път и 50 години на сцена на главния художествен ръководител на Професионален фолклорен ансамбъл „Добруджа“ Стоян Господинов. Концертът е под патронажа на кмета на града Йордан Йорданов и се организира със съдействието на Община град Добрич. „Изложба разказва за бележити личности в борбите за освобождение на Добруджа“, съобщава изданието. Експозицията е подредена в Регионална библиотека „Дора Габе“ в навечерието на 25 септември – Денят на Добрич, и по повод 77 години от възвръщането на Южна Добруджа в пределите на България. Документите в изложбата проследяват съдбата на региона – така наречения Добруджански въпрос, дипломатическите преговори. Представени са книги, сборници, периодични издания, фотографии. „Изтича срокът за подаване на коригиращи декларации от граждани и фирми“, това припомнят от НАП. За първа година приходната агенция предоставя на гражданите и фирмите още една възможност веднъж годишно сами да коригират дължимия данък, деклариран пред НАП с годишната данъчна декларация. Това става с подаването на еднократна коригираща декларация след изтичане на срока за подаване на годишната данъчна декларация. Коригиращата декларация се подава до 30 септември тази година за промени, свързани с декларираните данъци от предходната година. „Над 3700 тона събрани отпадъци в голямото чистене“, съобщава на първа страница другият регионален вестник „Добруджанска трибуна“. Над 5 тона боклуци са събрани в Община Генерал Тошево. Повече от 250 граждани от тази добруджанска община са се включили в кампанията. Участвали са служители от Районното полицейско управление, от Пожарната, от Държавно горско стопанство. В Каварна са започнали Националните празници „Албена‘2017“, съобщава всекидневникът. Литературното събитие ще посети и други български градове – Генерал Тошево, Кардам, Шумен. Организатори са българско издателство, „Албена“ АД и българските общини. „Камерният оркестър открива творческия сезон“, съобщава вестникът. Тази вечер от 19.00 часа ще се състои концерт. Диригент е Алексей Измирлиев, гости е Димитър Панайотов – тромпет. От спортната страница – „Радосвета Симеонова продължава силната серия“. До пореден успех в рамките на две седмици е достигнала лекоатлетката на Спортен клуб „Добруджа 99“. Тя се е класирала трета в надпреварата за жени в рамките на 4-километровия шосеен пробег „Карнобат“. Той е включен в календара на Българската федерация по лека атлетика.", "date": "2017.09.19", "title": "Преглед на основните теми в добруджанския печат"}
{"url": "http://www.focus-news.net/news/2017/09/19/2437399/haskovo-obshtinata-organizira-informatsionna-sreshta-s-byuro-tvorcheska-evropa-za-predstavyane-na-programa-tvorcheska-evropa-na-es.html", "text": "Община Хасково организира информационна среща с Бюро „Творческа Европа“ за представяне на Програма „Творческа Европа“ на ЕС, която ще се проведе от 10.30 часа днес в зала „Хасково“. Това съобщиха от пресцентъра на Община Хасково. Бюро „Творческа Европа“ – България, офис Култура е звено, което функционира в Министерство на културата на Република България. Задача и мисия на организацията е да представя на най-широк кръг културни оператори възможностите за финансиране на проекти в областта на културата и изкуството. \r\nПрограма „Творческа Европа“ подпомага проекти в областта на култура, кино, телевизия, музика, литература, изпълнителски изкуства и културно наследство. \r\nНа информационната среща ще бъдат представени възможностите, които представя Програмата, като повече внимание ще се обърне на направление “Европейско сътрудничество“, подкрепящо международни партньорски проекти. Ще бъдат представени наградите на ЕС за литература, културно наследство, архитектура и други. Специален фокус ще бъде поставен върху предстоящата Европейска година на културното наследство - 2018. Повече информация за „Творческа Европа“ може да намерите на страницата на Бюро „Творческа Европа“ в интернет: www.creativeeurope.bg.", "date": "2017.09.19", "title": "Хасково: Общината организира информационна среща с Бюро „Творческа Европа“ за представяне на Програма „Творческа Европа“ на ЕС"}
{"url": "http://www.focus-news.net/news/2017/09/19/2437400/ekathimerini-eksperti-preduprezhdavat-che-za-preodolyavaneto-na-posleditsite-ot-petrolniya-razliv-kray-atina-shte-badat-neobhodimi-godini.html", "text": "На фона на усилията за почистване на горивото, изтекло от потъналия край Атина танкер „Агия Зони II\", Световният фонд за дивата природа (WWF) предприе правни действия срещу „всички отговорни“ за „екологичното престъпление, което заслужава показно наказание“, предава гръцкото електронно издание Ekathimerini.\r\nМеждувременно, въпреки че правителствени служители обещаха, че петролът ще бъде почистен в рамките на един месец, експертите предупреждават, че последствията от разлива ще се усещат с години.\r\nПо време на заседание на кабинета министър-председателят Алексис Ципрас защити реакцията на правителството на кризата, като същевременно уточни, че признава загрижеността на гражданите за степента и въздействието на замърсяването.\r\nТой подчерта необходимостта от „дълбоки реформи\" в системата, която издава лицензи за плавателните съдове, „за да можем да опазим огромното богатство на нашата страна -нейната природна, включително моретата \".\r\nЦипрас добави, че приоритетът на администрацията му е „същественото\" разрешаване на проблема, „без да създава краткотрайни впечатления\".\r\nВ коментарите си пред Skai TV по-рано в понеделник заместник-министърът на транспорта Нектариос Санториниос заяви, че ще отнеме между 20 и 30 дни за почистване на петрола.Тереза Герова", "date": "2017.09.19", "title": "Ekathimerini: Експерти предупреждават, че за преодоляването на последиците от петролния разлив край Атина ще бъдат необходими години"}
{"url": "http://www.focus-news.net/news/2017/09/19/2437401/plovdiv-zhitelite-na-selo-trud-otnovo-izlizat-na-protest-sreshtu-deynostta-na-zavoda-za-prerabotka-na-biomasa.html", "text": "За пети път жителите на село Труд ще протестират срещу дейността на завода за преработка на биомаса. Това съобщиха за Радио „Фокус“ - Пловдив от Инициативния комитет на протестиращите в населеното място. Поредното недоволство на хората ще се проведе днес от 18.00 часа. По същото време жителите на Нова Загора също ще протестират, тъй като имат идентичен проблем. Хората от пловдивското село смятат, че има реална опасност от увеличаване на заболяванията в населеното място заради централата, която по думите им трови въздуха, почвата и водата. От Инициативния комитет припомнят, че преди два месеца се очакваше становище на министъра на околната среда и водите във връзка с нова оценка за въздействие върху околната среда на дейността на инсталацията, но до този момент решение няма. „Желаем вникване и разбиране на проблемите, реални решения и воля за тях, а не тяхното неглижиране“, се посочва още в позицията на организаторите. Очаква се движението по главния път Пловдив – Карлово да бъде блокирано.\r\nКристиян ГАРОВ", "date": "2017.09.19", "title": "Пловдив: Жителите на село Труд отново излизат на протест срещу дейността на завода за преработка на биомаса"}
{"url": "http://www.focus-news.net/news/2017/09/19/2437402/yambol-vtoro-izdanie-na-plener-bezistenat-shte-se-provede-v-grada.html", "text": "Второ издание на пленер „Безистенът“ ще се проведе в Ямбол от 10.00 часа днес. Това съобщиха от пресцентъра на Община Ямбол. На площадното пространство около музея млади художници ще се изправят пред предизвикателството да претворят своя поглед към уникалната сграда на Безистена. В пленера ще се включат възпитаници на школите по изобразително изкуство при Младежки дом „Георги Братанов“, Народно читалище „Зора-1945“, Общински детски комплекс – Ямбол и деца от Комплексния център за социални услуги. Творбите на участниците ще бъдат експонирани в изложба на открито през източния вход на Безистена. Днес ще бъде и ден на отворени врати за всички експозиционни зали и интерактивния музей в петвековната сграда.\r\nИнициативата се провежда по повод две години от обновяването на ямболския Безистен. От 2015 г. емблематичната за града сграда функционира като Културно-информационен център с Интерактивен музей и привлича интереса на посетителите с уникалните за страната 3D технологии. От началото на тази година ямболският Безистен е включен в списъка на 100-те национални туристически обекта под номер 99А.", "date": "2017.09.19", "title": "Ямбол: Второ издание на пленер „Безистенът“ ще се проведе в града"}
{"url": "http://www.focus-news.net/news/2017/09/19/2437403/vitseprezidentat-iliyana-yotova-ezikat-e-neotmenna-chast-za-poddarzhane-na-samosaznanieto-na-edno-natsionalno-maltsinstvo.html", "text": "Едно национално малцинство, за да поддържа своето самосъзнание, езикът е първа и най-важна неотменна част. Това заяви вицепрезидентът Илияна Йотова в предаването  по бТВ, коментирайки приетия закон в Украйна, който възпрепятства преподаването на майчин език в училище. „Някъде се скъса тази информация, защото имам усещане, че правителството разбра за това, което се случи в украинския парламент, буквална в навечерието на собственото си заседание. Ако си спомняте, тогава министър-председателят Борисов каза, че той самият иска отсрочка, за да получи пълната информация, което е недопустимо, защото по неофициални данни става дума за над 200 000 човека, които се идентифицират като хора с български произход“, коментира Илияна Йотова. Според вицепрезидента българската реакция по въпроса е закъсняла. „Не е сериозно да имаше позиция, когато вече законът е приет от украинската Рада“, каза Йотова. \r\n„Не зная дали ще прозвучи като новина, но законът предвижда да няма български паралелки и учене на майчин език изцяло след 5-ти клас. Доколкото имам информация и в горните класове след 2020-та година“, допълни още тя и призова за съставянето на аргументирана българска позиция, която да бъде официално представена на украинските власти. \r\nВицепрезидентът припомни, че скоро се е завърнала от Димитровград (Цариброд), където е участвала в откриването на паметник на Христо Ботев в двора на едноименното основно училище там. „Да, това е добър знак, но още по-тревожно е да се каже, че години наред, както и тази година, отново няма да има българска паралелка в основното училище. Години наред, и ние като държава сме виновни, че сме занемарили този процес, че не сме обръщали достатъчно внимание, че не сме имали адекватна политика“, посочи Илияна Йотова.", "date": "2017.09.19", "title": "Вицепрезидентът Илияна Йотова: Езикът е неотменна част за поддържане на самосъзнанието на едно национално малцинство"}
{"url": "http://www.focus-news.net/news/2017/09/19/2437404/parvan-simeonov-politolog-sled-referenduma-za-bedechka-stoi-vaprosat-dali-zapazvaneto-na-parka-shte-se-sluchi-v-palnite-vazmozhni-granitsi.html", "text": "След референдума за „Бедечка“ стои въпросът дали запазването на парка ще се случи в пълните възможни граници. Това каза за Радио „Фокус“ политологът Първан Симеонов по повод организирания 24-часов протест срещу застрояването на местността. По думите му посоката, която местните власти са поели, е правилна, но е необходимо да се получи уверението за пълното запазване на парка, както поискаха и 85% от старозагорци. Симеонов добави, че целта е и да бъдат запазени максимално терените без да се засяга съществено общинският бюджет. „Протестът, който гражданската група „Запазете Бедечка“ инициира и на който старозагорци откликват, припомня няколко неща. Първо трябва да се гарантира, че няма изневиделица в последния момент да се появят на картата на общия устройствен план нови внезапни петна от идеи за застрояване. Такъв начин за съжаление в годините има, включително няколко нови петна за застрояване до един от вече изграждащите се комплекси. Едно петно за застрояване, което се намира на последната останала връзка с друг старозагорски парк „Зеления клин“, петно което е залесено и през което преминава алея, която свързва квартал „Самара“ със същината на града. Това е ключово петно, което някак си също изглежда застрашено от застрояване, но трябва да се гарантира, че няма да се застрои. За хората голяма опасност е даването на разрешителни, на които Общината просто трябва да издаде откази. Наскоро уважаван юрист, с когото Общината работеше по промените в общия устройствен план, отказа това решение на Общината. Третото притеснение е най-южната част на парка „Бедечка“, където има доста свободни терени и един стадион“, коментира политологът Първан Симеонов. Той добави, че в Стара Загора предстои сесия на Общинския съвет на 28 септември, в която да бъде приет общият устройствен план, който да запази парк „Бедечка“ от застрояване. \"Има уверението, че е намерено решение за обещетяването на собствениците на терени в региона, като те ще получат равностойна или по-добра замяна, станали също жертва на управленската недалновидност, която години наред е противопоставяла частно-групови интерес на обществения\", коментира политологът.", "date": "2017.09.19", "title": "Първан Симеонов, политолог: След референдума за „Бедечка“ стои въпросът дали запазването на парка ще се случи в пълните възможни граници"}
{"url": "http://www.focus-news.net/news/2017/09/19/2437405/stara-zagora-v-starozagorski-mineralni-bani-shte-se-provede-preskonferentsiya-vav-vrazka-sas-sabitieto-driym-tiymat-na-barselona-sreshtu-otbora-na-stoichkov.html", "text": "Днес, от 19.00 часа, в Хотел Calista, Старозагорски минерални бани, ще се проведе пресконференция във връзка със събитието „Дрийм тиймът на Барселона срещу отбора на Стоичков“. Това съобщиха от пресцентъра на Община Стара Загора. Събитието е част от кампанията „Стара Загора – Европейски град на спорта“.", "date": "2017.09.19", "title": "Стара Загора: В Старозагорски минерални бани ще се проведе пресконференция във връзка със събитието „Дрийм тиймът на Барселона срещу отбора на Стоичков“"}
{"url": "http://www.focus-news.net/news/2017/09/19/2437406/zdf-britanets-podobri-rekorda-za-obikolka-na-sveta-s-kolelo.html", "text": "Британският авантюрист Марк Бюмънт бе вписан в Книгата за рекордните на Гинес за най-бърза обиколка на света с велосипед, предава германският телевизионен канал ZDF.\r\nЦелта на Бюмънт е била да пропътува света с колело за 80 дни. Вместо това обаче той е успял да изпълни набелязаното за 78 и половина дни. Средно за денонощие той е прекарвал по 18 часа в движение, изминавайки по около 400 километра, а дневно е приемал внушителните девет хиляди калории, за да си набави необходимата енергия. Общите километри, които е изминал с велосипеда си, са приблизително 29 хил. Началната и крайната точка на пътуването му бе френската столица Париж. \r\nПредишният рекорд за обиколка на света с велосипед бе за 123 дни, припомня медията.Тереза Герова", "date": "2017.09.19", "title": "ZDF: Британец подобри рекорда за обиколка на света с колело"}
{"url": "http://www.focus-news.net/news/2017/09/19/2437407/umbal-sv-anna-sofiya-paraplaneristat-koyto-postrada-pri-padane-v-rayona-sopot-e-stabiliziran-no-vse-oshte-e-s-opasnost-za-zhivota.html", "text": "Парапланеристът, който пострада при падане в района Сопот, е стабилизиран, но все още е с опасност за живота. Това съобщиха от пресцентъра на УМБАЛ \"Св. Анна\" - София АД. Тази нощ руският парапланерист, който пострада тежко при падане близо до х. \"Незабравка\", е претърпял по спешност операция в Клиниката по ортопедия и травматология на УМБАЛ \"Св. Анна\". Фиксирани са тежките счупвания на двете подбедрици и глезена. Предстои му и операция на фрактурите на бедрена кост и гръбнака. \r\nУстановени са фрактури на ребрата. \"Пациентът е стабилизиран, но все още е с опасност за живота\", заяви проф. Стефан Станчев, началник на Клиниката по ортопедия и травамтология на УМБАЛ \"Св. Анна\" - София АД.", "date": "2017.09.19", "title": "УМБАЛ \"Св. Анна\" - София: Парапланеристът, който пострада при падане в района Сопот, е стабилизиран, но все още е с опасност за живота"}
{"url": "http://www.focus-news.net/news/2017/09/19/2437408/kyustendil-narodniyat-predstavitel-ot-gerb-kiril-kalfin-organizira-priemna-za-grazhdani.html", "text": "Народният представител от ГЕРБ - Кюстендил и координатор на партията за областта Кирил Калфин организира приемна за граждани днес, от 10.30 до 12.00 часа. Това съобщиха от пресцентъра на ПП ГЕРБ. Приемният ден ще се проведе в офиса на ГЕРБ в град Кюстендил, намиращ се на бул. \"България\" №25. Записвания за приемната на депутата могат да се правят по-рано в офиса на политическата сила.", "date": "2017.09.19", "title": "Кюстендил: Народният представител от ГЕРБ Кирил Калфин организира приемна за граждани"}
{"url": "http://www.focus-news.net/news/2017/09/19/2437409/viktor-stanchev-chez-nad-400-avariyni-ekipa-imat-gotovnost-za-deystvie-pri-eventualni-povredi-v-elektrorazpredelitelnata-mrezha.html", "text": "Над 400 аварийни екипа имат готовност за действие при евентуални повреди в електроразпределителната мрежа. Това каза в сутрешния блок „Добро утро, България“ на Радио „Фокус“ Виктор Станчев, главен оперативен директор на „ЧЕЗ Разпределение България“ относно готовността на дружеството за зимния сезон. По думите му стартира процедура по автоматизация на мрежата, с помощта на която лесно ще бъдат локализирани повреди. \"Действията за подобряване преноса на електроенергия започнаха още в края на миналия зимен сезон\", добави той. „Реконструирани са към момента 376 броя електропроводи средно напрежение като  са подменени над 44 хил. изолатори. Подменен е проводник в размер на 137 хил. метра. Освен това по мрежите с ниско напрежение са реконструирани 595 броя мрежи, като общата дължани на проводника, който е подменен, е в размер на близо 3 млн. метра. В същото време се направи реконструкция на проводник по постове, това е другият основен възел в електроразпределителната мрежа. Конструирани са 535 броя трафопостове и е извършена хидроизолация и архитектурно-строителна част на 157 броя трафопостове“, каза още Станчев. Той добави, че над 5 хиляди са констатираните кражби на електроенергия от началото на годината, от общо над 69 хиляди извършени проверки. Виктор Станчев уточни, че са необходими Законодателни промени и по-високи санкции при кражби.", "date": "2017.09.19", "title": "Виктор Станчев, ЧЕЗ: Над 400 аварийни екипа имат готовност за действие при евентуални повреди в електроразпределителната мрежа"}
{"url": "http://www.focus-news.net/news/2017/09/19/2437410/prezidentat-rumen-radev-premierat-e-podveden-ot-savetnitsite-si-za-izbora-na-iztrebitel.html", "text": "Президентът Румен Радев смята, че премиерът е подведен от своите съветници по въпроса за избора на боен изтребител за армията, предаде БНТ. В Ню Йорк, където е на посещение за сесията на общото събрание на ООН, Радев определи избора на Грипен като напълно прозрачна процедура. Той отрече да е давал становище за този тип самолет.", "date": "2017.09.19", "title": "Президентът Румен Радев: Премиерът е подведен от съветниците си за избора на изтребител"}
{"url": "http://www.focus-news.net/news/2017/09/19/2437411/sofiya-vavezhda-se-vremenna-organizatsiya-na-dvizhenieto-vav-vrazka-s-ofitsialnoto-poseshtenie-na-ministar-predsedatelya-na-republika-polsha.html", "text": "Въвежда се временна организация на движението във връзка с официалното посещение на министър-председателя на Република Полша в Република България. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\nОт 14.00 часа днес до отпътуване на делегацията на 20 септември 2017 г. на бул. „Джеймс Баучер”, между ул. „Златен рог” и бул. „Черни връх”, от страната на хотела. \r\nОт 16.00 часа до приключване на мероприятието днес на ул. „Христо Белчев”, между ул. „Солунска” и ул. „Иван Денкоглу”. \r\nОт 08.00 часа до приключване на мероприятието на 20 септември 2017 г. на северозападната дъга на пл. „Св. Александър Невски”, между ул. „Оборище” и ул. „11-ти август”. \r\nОт 08.00 часа до приключване на мероприятието на 20 септември 2017 г. на ул. „Милин камък”, между бул. „Св. Наум” и бул. „Джеймс Баучер”. \r\nОт 10.00 часа до приключване на мероприятието на 20 септември 2017 г. се забранява влизането на пътни превозни средства по ул. „Оборище”, между ул. „Г. С. Раковски” и ул. „11-ти август”, само при необходимост и по преценка на отдел „Пътна полиция” при СДВР. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2017.09.19", "title": "София: Въвежда се временна организация на движението във връзка с официалното посещение на министър-председателя на Република Полша"}
{"url": "http://www.focus-news.net/news/2017/09/19/2437412/pregled-na-osnovnite-temi-v-starozagorskiya-pechat.html", "text": "„Млад американец ще учи децата в Гълъбово на английски“ е водещо заглавие от страниците на вестник „Старозагорски новини“. За втора поредна година учениците от Професионалната гимназия по енергетика и електротехника (ПГЕЕ) в град Гълъбово ще имат възможност да подобрят езиковите си умения с помощта на американски учител. Кийгън Скот от Охайо пристига в Гълъбово благодарение на подкрепата на ТЕЦ \"КонтурГлобал Марица Изток 3\", които са първите изцяло корпоративни спонсори на учител от международната програма за образователен обмен \"Фулбрайт\". Младият Кийгън Скот вече има опит в работата с чуждестранни ученици, тъй като преди да дойде в България, е преподавал в Грузия. На официалното тържество по случай откриването на новата учебна година директорът на гимназията Петронка Цветковска изказа специални благодарности на \"КонтурГлобал\" за подкрепата, като уточни, че само три професионални гимназии в цяла България, сред които и ПГЕЕ, ще имат уникалната възможност да приемат преподаватели по програмата. Алесандро Морето, директор на ТЕЦ \"КонтурГлобал Марица Изток 3\", изрази задоволството си, че партньорството между гимназията и компанията продължава и тази учебна година, и призова младежите да се възползват от предоставената им възможност за езиково и професионално обучение, да се учат усърдно и прилежно, за да се превърнат в отлични специалисти за енергийния сектор на България. В навечерието на новата учебна година компанията подкрепи и още едно учебно заведение. Основно училище \"Св. Св. Кирил и Методий\", в близкото до електроцентралата с. Обручище, получи като дарение климатик, с който ще се отоплява класната стая за следобедни занимания на учениците с целодневна форма на обучение (5-7 клас). \"Училището се отоплява на дизелово гориво, но в следобедните часове, когато само част от децата са на училище, е безсмислено да бъде включено цялостното отопление на сградата. Така, разполагайки със самостоятелен климатик само в обитаемите стаи, на децата ще им бъде топло и уютно, а ние ще успеем да спестим ценна енергия и ресурси\", заяви директорът на училището Илина Генова и изказа сърдечна благодарност на дарителите. \r\n„Оставиха за постоянно в ареста 4-ма от участниците в престъпната схема за контрабандния тютюн“ е друго заглавие от страниците на вестника. Мярка за неотклонение \"задържане под стража\" определи Районен съд-Стара Загора на 4-ма от участниците в престъпната схема за производство и разпространение на контрабанден тютюн, която беше разкрита в края на миналата седмица по време на специализирана полицейска операция с участието на служители на шест областни дирекции на МВР. Според решението на съда в ареста за постоянно остават Стефка Н., на 47 години, Севдалина С., на 36 години, Марияна Т., на 36 години и Александър Б., на 47 години. Те са привлечени като обвиняеми за престъпление по чл. 234, ал. 2, т. 2 и т. 3 от Наказателния кодекс за държане и продажба на акцизни стоки в големи размери. Не е известно дали те ще обжалват мярката за неотклонение пред Окръжния съд, съобщиха вчера от Прокуратурата. Досега в качеството на обвиняеми са привлечени общо 9 лица. Спрямо останалите 5 обвиняеми са определени мерки за неотклонение \"Парична гаранция\" - за 3-ма в размер на по 1 000 лв., а за 2-ма в размер на по 500 лв. Това са Стойчо П., на 51 години, Никола Ш., на 38 години, Костадин Р., на 39 години, Петър Г., на 52 години и Митко К., на 49 години. По делото са събрани достатъчно доказателства, обосноваващи обвинителната теза, като са извършени 21 процесуално-следствени действия при условията на неотложност (претърсвания, обиски, огледи и съпътстващите ги изземвания на вещи). Медията припомня, че при мащабната полицейска операция бяха открити и иззети над 4 500 г пакетиран в опаковки от по 1 кг и подготвен за пакетиране тютюн; 4 машини за вакуумиране; 6 везни; 5 машини за рязане на тютюн; система от скачени съдове, предназначена за овкусяване на тютюн с горелки и казан за вода; заготовки за кашони; торби за вакуумиране и др. Иззети бяха също множество фактури, товарителници, тетрадки и записки с изписани имена, адреси, телефони, както и банкноти с различен номинал на обща стойност 28 300 лв., и други веществени доказателства. В хода на разследването 6 от обвиняемите са направили пълни и подробни самопризнания - включително пред съдия от състава на Районен съд-Стара Загора в присъствието на защитник. Разпитани са и 7 преки свидетели очевидци на произтеклите събития, част от които и пред съдия от състава на Районен съд-Стара Загора. Уставно е, че участниците в престъпната схема са приемали поръчките чрез телефонни разговори, по телефонни номера, посочени в публикувани в интернет обяви за продажба на тютюн, а доставката на пакетирания тютюн се осъществявал паралелно по два начина - доставка на място, и чрез използване на услугите на лицензирани куриерски фирми. От момента на стартиране на престъпната дейност на лицата, незаконно разпространеният нарязан тютюн без акцизен бандерол възлиза на над 20 000 кг, като нанесените на държавния бюджет щети са около 3 040 000 лева. \r\n„Политологът Първан Симеонов пред \"Старозагорски новини\": Протестът на \"Запазете Бедечка\" цели възможно най-пълното запазване на парка“, пише още изданието. \r\n- Г-н Симеонов, каква е целта на протеста, който организира Гражданското сдружение \"Запазете Бедечка\" на 18 септември на площада пред Община Стара Загора? \r\n- Предстои решителна фаза, в която трябва да бъде приет Общият устройствен план (ОУП) за опазване на парк \"Бедечка\". Целта на тази демонстрация е да извоюваме възможно най-пълното му запазване. \r\n- Вие предварително запознахте ли се с ОУП, който ще бъде гледан на заседанието на ОбС, какво в него ви притеснява? \r\n- Доколкото можем, сме запознати с всичко. Притесняват ни генерално няколко неща. Често сме се сблъсквали с натиск на тези, които са започнали да строят, да се отредят още места за застрояване и да се разрешат още постройки. Има едно петно над магазин \"Кауфланд\", което е може би последната останала връзка, макар и през улица, с парка и \"Зеленият клин\". Това петно, доколкото знаем, е на известна верига, която до този момент не е пристъпила към застрояване, което означава, че тя си дава сметка за евентуалните проблеми от това нещо. Това петно има дървета и алея, която е реална връзка на кв. \"Самара\" със сърцевината на града. Искаме да е гарантирано, че това петно няма да се отрежда за застрояване, а към собствениците ще бъде подходено, както към всички собственици. Това е очакването ни - за еднакъв стандарт. Защото виждаме, че се търси решение чрез замяна и това е хубаво. Най-южните терени на парка са свободни, визирам стадион \"Химик\", и са много хубав резерв за парк. Така биха могли да се компенсират вече застроени места в \"Бедечка\". При това стадионът в спомените на много старозагорци е място за спорт. И е хубаво максимално, без да се натоварва прекалено общинският бюджет, да се запази. Като се говори за южната част на парка, трябва да секнат всякакви подмятания за ул. \"Августа Траяна\". \r\n- Какво имате предвид? \r\n- Има ясни становища, включително и на ниво експерти, че от такава улица няма смисъл. \r\n- Вие от \"Запазете Бедечка\" срещнахте ли се с кмета Живко Тодоров преди протеста, за да го запознаете с очакванията ви? \r\n- Имахме формален диалог, който в един момент беше приключен едностранно. Когато някой не иска да си говори с нас, ние също проявяваме разбиране. \r\n- Кметът уважи искането на гласувалите в референдума старозагорци паркът да бъде запазен. Не мислите ли, че по този начин му пречите да реализира идеята за компенсиране на собствениците с равностойни терени, които МО ще предостави? \r\n- Да, това, което кметът прави, е смислено. Освен това в акциите по почистване Общината помогна. Но ние не се свеним да кажем, какво ни притеснява. \r\n- Какво е то? \r\n- Бройте ни за отлично осведомени. Когато се притесняваме за нещо, то е с основание. И затова сме на протеста, за да гарантираме, колкото е възможно, по-пълно запазване на парк \"Бедечка\". Ние не пречим, а насърчаваме този процес. И го показваме. Във всичките ни контакти с някои, надявам се коректни, собственици, ги насърчавам да потърсят в преговори с Общината адекватни замени, защото така ще бъде много по-добре и за тях. Така и градът ще спечели, и собствениците - също. И Общинската администрация ще спечели. Ние нямаме никаква друга цел, освен да напомняме желанието на всички, които гласуваха на референдума. Във въпроса имаше ясно упоменати граници на парка. \r\n- Но когато чистихте парка, група собственици се събраха, за да протестират срещу това ваше действие... \r\n- Да, тогава срещнахме една много несправедлива съпротива. Но изслушахме тези хора, изтърпяхме всичко и за пореден път се опитахме да ги призовем към конструктивност. Както кметът Тодоров правилно отбеляза, решение ще има - със или без всичките тези гледни точки. \r\n- Кое ви дава основание да се притеснявате, че може да се допусне ново голямо застрояване, след като Общината, по думите Ви, спазва обещанието си? \r\n- Всичко върви в коректен тон, но имаме основание да се притесняваме, че зелената площ може да бъде излишно застроена. И затова протестираме - за възможно най-пълното й запазване. Нямаме отношение към нищо друго - нито към приходите на собствениците, нито към процеса на замени. Той тече. И ми се струва, че с нашата реакция само спомагаме за запазване на парка и намиране на по-бързо решение. \r\n- Каква е целта на подписката до Арменския поп? \r\n- Всичко това е сатира. Шеговито, леко гротескно, ясно показваме, че правим всичко с усмивка. Арменският поп е добре позната метафора, която наскоро си припомнихме в популярна шеговита страница във Фейсбук. Тази подписка е даже малко и автоирония. Защото тя показва, че умеем да се смеем дори на самите себе си. Много пъти нашите усилия са били безплодни и сме се чувствали като да се оплакваме на Арменския поп. Протестът е добронамерен, красив, шарен, с намигане. По-скоро това е демонстрация, която се опитва да погледне под насмешлив ъгъл на всичко, което иначе би трябвало да ни натъжи. Но посоката, в която се върви по отношение на парк \"Бедечка\", е вярна. Кметът Тодоров обеща, че ще го запази. Въпросът е какво точно ще запази. Не дай, Боже, истинска паркова територия да бъде застроена. Това са исканията на протеста. \r\n- В общественото пространство обаче се говори, че от \"Запазете Бедечка\" изпълнявате политически поръчки... \r\n- Дали се говори това, е много спорно. Ще отговоря много просто. През всичките тези пет години на сътрудничество със старозагорци и във всичките си действия нито за момент не сме дали повод за съмнение, че имаме политически мотиви. Нека всеки да си спомни: кандидатира ли се някой от нас за нещо? Беше ли някой от нас в някаква листа на изборите? Ние написахме нарочна декларация, в която заявихме, че нямаме никакъв политически мотив. Всеки е свободен да има своите пристрастия, членства, кандидатури, но каузата \"Запазете Бедечка\" до този момент е стояла далеч от политиката. Най-голямо доказателство за това е, че кметът Живко Тодоров е този, който обръща десетилетни тенденции за застрояване на този парк. Той е от ГЕРБ. Мая Манолова, която е от БСП, Димитър Танев от Реформаторския блок, националистът Тихомир Томов и много други партии поеха ангажимент да помагат за запазването на парка. Какво по-ясно доказателство за това, че каузата е надпартийна. Всеки се е включил в нея. И \"Старозагорски новини\" помогна много с кампанията, която направи. И то съвършено безкористно и безвъзмездно. Вестникът ангажира известни старозагорци. На всички тях искам да кажа, че ние продължаваме да протестираме, защото се притесняваме, че може да се допусне застрояване на няколко места. И така няма да се спази волята на старозагорци, изразена чрез референдума - пълно запазване на парка. \r\n- Няколко пъти споменахте, че кметът Тодоров ще постигне оптималното възможно решение. Къде са различията тогава? \r\n- Различията са в това кое е оптимално. И това е нормално. \r\n- А какъв е Вашият пост в \"Запазете Бедечка\"? \r\n- Нямам пост. Отскоро по формални съображения \"Запазете Бедечка\" се регистрира като Сдружение с нестопанска цел, за да можем, когато са нужни действия, да ги предприемаме. Ние сме гражданска група, която е неформална по своя смисъл и за постове е излишно да се говори. \r\n- Колко са членовете на това Сдружение? \r\n- Едва ли са повече от сто души. Но това е кауза, а ние сме представители на здравия разум и очевидния обществен интерес - такъв, какъвто изповядва обществото в целия град. Без хората, които са пряко замесени имотно. Дори част от тях знаят, че случилото се е глупост. Хиляди пъти сме казвали, че собствениците на имоти в \"Бедечка\" са толкова жертви, колкото сме и ние. Години наред те са били въвеждани в заблуждение, че там безпрепятствено ще се строи. А как ще стане това, след като и \"Старозагорски новини\" написа: това са стотици декари с хиляди картотекирани дървета, с много алеи. Градът не понесе това място да бъде застроено, не ние. Ние сме просто онези, които дават от свободното си време за каузата. Кметът разбра това и реши максимално бързо да се справи с проблема.", "date": "2017.09.19", "title": "Преглед на основните теми в старозагорския печат"}
{"url": "http://www.focus-news.net/news/2017/09/19/2437413/montana-s-20-sm-se-e-ponizhilo-nivoto-na-reka-dunav-kray-lom.html", "text": "Нивото на река Дунав се е понижило с 11 см при Ново село през последното денонощие и водният стоеж е 149 см, съобщиха от местната Хидрометорологична станция. Нивото на Дунав край Видин е 189 см, понижението за последното денонощие е от 19 см. При Лом стойностите на речното ниво са 216 см, като водният стоеж се е понижил с 20 см за денонощието. Край Оряхово понижението за последното денонощие е с 5 см и водният стоеж е 111 см. Температурата на водата край Ново село е 21.2 градуса, край Оряхово е 22.5 градуса.", "date": "2017.09.19", "title": "Монтана: С 20 см се е понижило нивото на река Дунав край Лом"}
{"url": "http://www.focus-news.net/news/2017/09/19/2437414/predstaviteli-na-dve-balgarski-strelkovi-federatsii-pochetoha-pametta-na-zaginalite-balgarski-voyni-na-vrah-kaymak-chalan.html", "text": "Почетохме паметта на загиналите български войни на връх Каймак – Чалан. Това съобщи за Агенция „Фокус“ Иван Бързилов, председател на Българска Т-Клас федерация. „Заедно с председателя на Българската федерация по динамична стрелба Мариян Петков организирахме съвместна инициатива на двете стрелкови федерации и почетохме паметта на загиналите български войни на връх Каймак - Чалан“, разказа Бързилов и уточни, че представителите на двете федерации са изкачили върха по южния му склон на 16 септември. „За част от нас това бе второ изкачване на върха. Преди седем години го изкачихме по северния склон“, добави той. \r\n„Изненада за нас беше, че в подножието на върха срещнахме група от около 100 сръбски патриоти, тръгнали също на преклонение. Бяха организирани с автобуси, носеха и огромни знамена“, добави той. Иван Бързилов уточни, че са се договорили заедно да изкачат върха. „От тях разбрахме, че имат традиция граждани да изкачват върха около 17-ти септември, а военна сръбска делегация се качва на върха всяка година на 30-ти септември. Нямаше никакво враждебно отношение към нас от сръбска страна. Заедно изкачихме върха, дори член на сръбската група ни каза: „Е избихме се тук, сега върха не е нито наш, нито ваш, защо беше нужно? Ние сме една вяра, славяни сме““, разказа още той. \r\nПо думите му след преклонението българската и сръбската група са събирали артефакти от боевете. „Направи ни впечатление, че върхът е бил много посещаван, тъй като при първото ни изкачване преди седем години имаше повече следи от битките – гилзи, куршуми, снаряди, осколки, шрапнели, бодлива тел. Сега имаше по-малко, но ще има и за много години напред“, допълни Бързилов. \r\n„Друга особеност за нас бе, че след като вече сме чели и „преживели” боевете с книгата за Каймак - Чалан гледахме на трите огневи линии и останалите съоръжения по един много по особен начин, някак си познато, различно и с още по-голямо възхищение“, коментира той.\r\nСпоред него за в бъдеще би било добре и българите да изберат своя дата, на която всяка година да изкачват върха, за да почетат загиналите български войни. „Решихме да посетим и другите съседни позиции, защото знаем, че и на съседните коти и височини са се водили не по-малко кръвопролитни боеве от тези на самия връх Каймак – Чалан“, поясни Иван Бързилов.\r\n„Боевете на Каймак - Чалан са били епични, ожесточени и тежки. Отличават се с това, че няма други военни действия на подобна надморска височина, водени от редовна армия, при това в продължение на 40 дни. Върхът е много тежък като терен и условия, фортификационните съоръжения са били изграждани под постоянен артилерийски обстрел, без изградена логистика. По същото време се е правил и пътят към върха. Оръжията, снарядите, бодлива тел, храна и всякакво продоволствие се извозвало до върха с волски каруци“, обясни той. \r\n„Като добавим към това и методите от Първата световна война, с които са се водели военните действия - самото изграждане и използване на фортификационни съоръжения, артилерия, картечници, щикови атаки, за всеки бил там става ясно, че върхът е видял много кръв и страдание отвъд нормалната човешка издръжливост“, допълни Бързилов. „Когато се изкачиш на върха, не след дълго, те обзема огромно възхищение към героизма и саможертвата на войните оставили следа в славната ни военна история“, добави още Иван Бързилов.", "date": "2017.09.19", "title": "Представители на две български стрелкови федерации почетоха паметта на загиналите български войни на връх Каймак - Чалан"}
{"url": "http://www.focus-news.net/news/2017/09/19/2437415/v-sofiya-shte-se-provede-preskonferentsiya-za-predstavyane-na-festivala-piano-ekstravagantsa.html", "text": "Днес, от 9.30 часа, в залата на Полския културен институт (ул. „Веслец” №12) в София ще се проведе пресконференция за представяне на фестивала „Пиано Екстраваганца”. Това съобщиха от пресцентъра на Столична община. От 25 септември до 6 октомври за седма поредна година в София ще се проведе музикалният фестивал “Пиано Екстраваганца”, част от Календара на културните събития на Столична община.\r\nФестивалът се организира от Фондация „Пиано Екстраваганца“, с подкрепата на Столична Община, Фондация “Америка за България”, Министерство на отбраната на България и др. В ключови локации на София, сред които Централния военен клуб, Националната художествена галерия, Националната опера и Аулата на Софийския университет меломаните ще могат да се насладят на уникални рецитали, камерни концерти и песенни вечери. Фокусът е върху пиано музиката, а една от звездите-инструменти на събитието е закупеният от фондация “Пиано Екстраваганца” роял, който ще бъде ползван, както за обучение на млади български пианисти, така и за участия във фестивалната програма.\r\nФестивалът, освен над четири хиляди гости и 25-хилядна аудитория, събира в България големи международни имена, като през тази година сред гост-изпълнителите ще бъдат музиканти от над 10 държави, сред които: Инголф Вундер от Австрия, Лана Тротовшек от Словения, Елоиза Кашо от Италия, Пьотр Вилежал от Полша, Вячеслaв Грязнов от Русия, Мелани Местре от Испания и др.\r\nОт българска страна, освен основателят на фестивала маестро Людмил Ангелов, ще участват и Веселина Кацарова, Евгени Божанов, Милен Кукошаров, Веселин Веселинов-Еко и др.\r\nПълната програма на фестивала е публикувана в интернет на адрес: http://www.piano-extravaganza.com/.\r\nФестивалът “Пиано Екстраваганца” е едно от най-значимите музикални фестивални събития в България и Източна Европа. Освен организатор, основател и куратор на съдържанието е маестро Людмил Ангелов. Фестивалът е печелил престижни отличия, като наградата “Музикален проект на годината” в годишните награди на предаването “Алегро Виваче” на БНР за 2015 г. и др.", "date": "2017.09.19", "title": "В София ще се проведе пресконференция за представяне на фестивала „Пиано Екстраваганца”"}
{"url": "http://www.focus-news.net/news/2017/09/19/2437416/rtk-kosovo-prezidentat-hashim-tachi-zayavi-che-do-kraya-na-godinata-kosovo-shte-ima-sobstvena-armiya.html", "text": "До края на настоящата година Косово ще разполага със своя собствена армия, като необходимите конституционни промени ще бъдат приети. Това заявява в интервю за RTK (Радио-телевизия Косово) президентът на страната Хашим Тачи.\r\n\"Косовската армия ще бъде модерна, мултинационална и професионална и ще бъде формирана в сътрудничество със САЩ, НАТО и Европейския съюз с перспектива за пълноправно членство в Североатлантическия алианс\", смята президентът Тачи.\r\nСпоред него цялостното изграждане на армията ще бъде ръководено от администрацията на президента и от новото Mинистерство на отбраната..Тереза Герова", "date": "2017.09.19", "title": "RTK (Косово): Президентът Хашим Тачи заяви, че до края на годината Косово ще има собствена армия"}
{"url": "http://www.focus-news.net/news/2017/09/19/2437417/plovdiv-oshte-edna-detska-gradina-v-grada-shte-obuchava-detsa-po-metoda-montesori-ot-tazi-uchebna-godina.html", "text": "Още една детска градина в Пловдив ще обучава деца по метода „Монтесори“ от тази учебна година. Кметът Иван Тотев и неговият заместник Стефан Стоянов представиха двете нови групи в ДГ „Марица“ в район „Северен“, предаде репортер на Радио „Фокус“ - Пловдив. „Това е шестата градина в Пловдив, в която въвеждаме системата „Монтесори“. Тук сме запазили принципа на пожеланието от страна на родителите, които търсят този метод на обучение“, каза кметът Иван Тотев. „Факт е, че все повече родители се интересуват, същото е и при педагозите, затова все повече въвеждаме този метод на обучение“, посочи кметът. Той обясни, че една година е срокът за въвеждането на този метод в дадена детска градина докато се обучат учителите и докато се осигурят необходимите материали и подредба в стаите. До момента по програмата са обхванати ДГ „Майчина грижа“, ДГ „Мирослава“, ОДЗ „Буратино, ДГ „Велимира“, ДГ „Мир“ и ДГ „Марица“.\r\nСтаите са подредени в така наречената подготвена среда, чрез която децата свободно избират материали от практическия живот. Обучението им преминава през три етапа. В първия етап се използват така наречените дидактични материали за развиването на сетивата, с които децата се учат на трипръстов захват, необходим за писането, на подреждане от голямо към малко, учат се на фина моторика, концентрация и на плавни движения. Възпитанието по метода започва с развитие на зрението, допира, осезанията, вкусовите качества. След като детето свикне да използва първите материали, се преминава с плавен преход към втория етап на обучението или развитие на речта и математиката. Всичко е триизмерно, така че да може да бъде видяно и пипнато. Могат да подредят букви, думи, дори кратки изречения. Третият етап или така нареченото „космическо възпитание“ е обучение за взаимодействието между човека и природата. Под формата на пъзели децата придобиват знания и умения за устройството на растенията, животните, за географията.\r\n„Основният фактор в целия този процес на възпитание на детето е педагогът. В ДГ „Марица“, а и в другите градини, учителите са много вдъхновени и добре подготвени, като са преминали през едногодишно обучение. Те са готови да помагат на всяко дете, да бъдат модел за поведение, да бъдат внимателни и да го подкрепят, когато детето има нужда, да бъдат един вид предводител“, каза Ренета Венева, обучител по метода на Мария Монтесори.\r\nЦветана ТОНЧЕВА", "date": "2017.09.19", "title": "Пловдив: Още една детска градина в града ще обучава деца по метода „Монтесори“ от тази учебна година"}
{"url": "http://www.focus-news.net/news/2017/09/19/2437418/pregled-na-osnovnite-temi-vav-velikotarnovskiya-pechat.html", "text": "„Единственият в България „дървесен хирург“ работи във Велико Търново“ е заглавие от първа страница на областния всекидневник „Янтра Днес”.  Единственият в България арборист живее до Велико Търново и работи в най-голямата фирма за озеленяване в старата столица, научи „Янтра ДНЕС“. Той се казва Антъни Крофт и от две години е избрал страната ни за място, в което да се развива. Подробности за историята му и какво го е накарало да дойде у нас, прочетете на страниците на ежедневника. „Резки промени във времето! Температурите в старата столица падат със 17 градуса“ е друго заглавие от днешното издание. Температурите падат рязко със 17 градуса от сряда, съобщи Петър Станков, ръководител на Хидрометеорологичната обсерватория във Велико Търново. След като Велико Търново отчете абсолютен максимален рекорд за последните 60 години в неделя, в понеделник температурата падна от 38 на 32 градуса.  „29 екипажа с много адреналин се надпреварваха в „Офроуд 4х4 траял“ в Павликени“, пише още вестникът. 29 екипажа от цялата страна с много адреналин се надпреварваха в състезание по „Офроуд 4х4 траял“ в Павликени. То се проведе за втора поредна година на старото стрелбище, северно от града, организатори бяха местният Офроуд клуб и Общината. „1,6 години затвор за бягство от ареста получи рецидивист от Раданово“ е  новина от криминалната хроника. На страниците на вестника има статия, разказваща за стотици деца и възрастни, които танцуваха край Асеневци на латино фестивал. \r\n„Правят „американски“ квартал на Велико Търново“ е заглавие от другия областен ежедневник „Борба“. Нов квартал, изцяло съставен от еднофамилни къщи по американски модел, с гаражи и малки градини и басейни, започват да правят във Велико Търново, потвърдиха специално за „Борба“ инвеститорите. „Да запълним всички дупки за един ден“ – новата кампания, която тръгва от областния град“ е друга тема от всекидневника. Нова кампания по подобие на националната „Да изчистим България за един ден“ тръгна от Велико Търново. Идеята ѝ обаче не е да се спасим от боклуците, а да запълним дупките по улиците на болярския град. „С водосвет бе открита новата учебна година за 120-те студенти в медицинския филиал“, пише още ежедневникът. С водосвет, отслужен от отец Славчо, започна третата учебна година в медицинския филиал във Велико Търново. 22 акушерки и 20 медицински сестри са приети тази година във висшето училище, като сред медицинските сестри има две момичета, които изрично са посочили, че искат да учат тази специалност. На страниците на  днешното издание е поместен и материал, разказващ за топлия обяд, който Община Свищов осигурява за празника на града.", "date": "2017.09.19", "title": "Преглед на основните теми във великотърновския печат"}
{"url": "http://www.focus-news.net/news/2017/09/19/2437419/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде времето е слънчево и тихо с изключение на Стара планина, където по билото ѝ духа слаб до умерен вятър. На връх Ботев има преминаваща мъгла. Освен инцидента с падналия парапланерист в района на Сопот, няма други регистрирани произшествия с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.19", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/19/2437420/varna-gradat-shte-bade-domakin-na-chetvartiya-mezhdunaroden-kluben-turnir-po-pozharoprilozhen-sport-za-kupa-odesos.html", "text": "От днес до 30 септември Варна ще бъде домакин на Четвъртия международен клубен турнир по пожароприложен спорт за купа „Одесос”. Това съобщиха от ОДМВР – Варна. Организатори на спортната проява са Регионална дирекция „Пожарна безопасност и защита на населението” – Варна съвместно с Община Варна и с подкрепата на Главна дирекция „Пожарна безопасност и защита на населението” – МВР. Състезанията ще се проведат на стадион „Локомотив”. Тази година участие ще вземат 9 мъжки клубни отбора от Молдова, Чехия, Румъния и България и 3 женски от България и Чехия. Съгласно регламента състезанието ще бъде проведено в следните дициплини: Изкачване с щурмова стълба; 100 м пътека с препятствия; Пожарна щафета 4 х 100 м с претятствия; Бойно разгръщане от мотопомпа.\r\nДнес, от 16.30 часа, на Морска гара – Варна ще бъде проведена демонстрация на техника, сили и оперативно-тактическите възможности на РДПБЗН – Варна за действия при бедствия, аварии и катастрофи, извънредни ситуации и пожари. От 18.00 часа на същото място ще бъде официалното откриване на Четвъртия международен клубен турнир по пожароприложен спорт за купа „Одесос”.\r\nМероприятията са част от дейностите, провеждани по време на традиционната „Седмица на пожарната безопасност”, целящи повишаване информираността на обществото за мерките за пожарна безопасност и дейността на органите за ПБЗН на МВР.", "date": "2017.09.19", "title": "Варна: Градът ще бъде домакин на Четвъртия международен клубен турнир по пожароприложен спорт за купа „Одесос”"}
{"url": "http://www.focus-news.net/news/2017/09/19/2437421/plovdiv-detski-praznik-po-povod-evropeyskata-sedmitsa-na-mobilnostta-shte-se-provede-v-tsar-simeonovata-gradina.html", "text": "Детски празник по повод Европейската седмица на мобилността ще се проведе от 10.30 часа в Цар-Симеоновата градина. Това съобщиха за Радио „Фокус“ - Пловдив организаторите на събитието от РИОСВ – Пловдив и Община Пловдив. В инициативата се включват ученици от 3 пловдивски училища, които ще се състезават с велосипеди, тротинетки и ролери. Участниците ще премерят сили и в забавни състезания по безопасност на движението. Участниците в състезанията и гостите на парка ще могат да видят за първи път демонстрация на велотакси, DJ електровелосипед и товарно колело за сметосъбиране. Тази година мотото на кампанията е „Заедно стигаме по-далеч“.\r\nКристиян ГАРОВ", "date": "2017.09.19", "title": "Пловдив: Детски празник по повод Европейската седмица на мобилността ще се проведе в Цар-Симеоновата градина"}
{"url": "http://www.focus-news.net/news/2017/09/19/2437422/dobrich-obshtinskiyat-savet-obyavi-25-septemvri-za-pochiven-den-v-obshtinata-po-povod-denya-na-dobrich.html", "text": "Общински съвет със свое решение № 20–12/30.05.2017 г. на основание чл. 21, ал. 1, т. 23 от ЗМСМА обяви еднократно 25 септември за празничен и неприсъствен ден на територията на Община град Добрич, съобщиха от пресцентъра на Общината. През септември 1940 г. Добрич отново става част от територията на България след подписването на Крайовския договор, с който Южна Добруджа се връща в пределите на Родината. От 1990 г. на 25 септември се чества Денят на Добрич. \r\nРешението на Общински съвет е публикувано на страницата на Община Добрич.", "date": "2017.09.19", "title": "Добрич: Общинският съвет обяви 25 септември за почивен ден в общината по повод Деня на Добрич"}
{"url": "http://www.focus-news.net/news/2017/09/19/2437423/api-do-1930-chasa-dvizhenieto-po-avtomagistrala-trakiya-shte-se-izvarshva-v-edna-lenta-ot-km-163-do-165-v-posoka-burgas-poradi-remontni-deynosti.html", "text": "До 19.30 часа днес движението по автомагистрала \"Тракия\" ще се извършва в една лента, от км 163 до 165, в посока Бургас, поради ремонтни дейности на асфалтовата настилка в активната лента. Това съобщиха от пресцентъра на Агенция \"Пътна инфраструктура\". Движението се пренасочва в изпреварващата лента.", "date": "2017.09.19", "title": "АПИ: До 19.30 часа движението по автомагистрала \"Тракия\" ще се извършва в една лента, от км 163 до 165, в посока Бургас, поради ремонтни дейности"}
{"url": "http://www.focus-news.net/news/2017/09/19/2437424/die-presse-alternativa-na-vishegrad-v-slovakiya-sazdadoha-novo-proevropeysko-dvizhenie.html", "text": "В Словакия създадоха ново проевропейско движение – „Прогресивна Словакия“, отбелязва австрийският национален ежедневник Die Presse. \r\nНовото либерално движение се застъпва за трансграничното сътрудничество с останалите държави от Европейския съюз и си поставя за цел да се противопостави на популистките течения в Централна и Източна Европа, създавайки по този начин алтернативна визия за развитието на страната извън Вишеградската четворка. \r\n„Нашите граждани са проевропейски настроени, но правителството ни се опитва да превърне ЕС в негов заложник“, критикува Иван Щефунко, председател на новото движение. Заедно с австрийската „Неос“ и партньори от Унгария и Полша, той иска да създаде широк европейски фронт срещу популистите в Централна и Източна Европа, които обвиняват Брюксел за всички проблеми.Тереза Герова", "date": "2017.09.19", "title": "Die Presse: Алтернатива на Вишеград – в Словакия създадоха ново проевропейско движение"}
{"url": "http://www.focus-news.net/news/2017/09/19/2437425/pregled-na-osnovnite-temi-v-shumenskiya-pechat.html", "text": "„С водосвет започна новата академична година във филиала на Медицинския университет“ е водещото заглавие във вестник „Шуменска заря“. Директорът на филиала проф.Соня Тончева пожела успех на студентите през новата учебна година. В новия випуск има 25 студенти в специалност „Медицинска сестра“, както и 22 студентки в специалност „Акушерка“. С приемът, който е осъществен тази година, студентите стават общо 132. „Тръгна новото дело срещу бившия шеф на „Напоителни системи“ Юлиян Вълчев“ е друго заглавие от първа страница. Наказателното дело срещу бившия управител на „Напоителни системи“ в Шумен тръгва по общия ред – отново с разпит на свидетели и призоваване на експерти. Затова се споразумяваха прокуратурата и защитата, след като адвокатът на Юлиян Вълчев заяви, че няма да се възползват от възможността за предварително изслушване по новия обвинителен акт. Затова съдът определи, че наказателният процес ще продължи на 23 октомври 2017 г. от 9 часа с четене на обвинителния акт и с разпит на всички свидетели и експерти. „Ползотворни срещи на БТТИК в Чорлу и Черкезкьой“, информира ежедневникът. Председателят на управителния съвет на БТТИК Фикрет Индже връчи плакет на камарата на Ибрахим Гюнюл, който ръководи Търговско-промишлената палата в гр. Чорлу. „Ивайло Савов става шеф на програма “Хоризонт” на БНР“, съобщава всекидневникът. Ивайло Савов има над 30 години опит в електронните медии. Започва като новинар, репортер и водещ на младежки предавания в Радио Шумен, където впоследствие става директор, съобщават от БНР. „Започна новият пленарен сезон на общинския съвет в Шумен“, пише вестникът. 43 точки съдържа проектът за дневен ред на предстоящото на 28 септември заседание на Общинския съвет. „Прокурорски помощник и съдебен администратор от Окръжната прокуратура в Шумен с отличия за висок професионализъм“ е акцент от стр.3 в броя. Прокурорският помощник Нели Ценкова и съдебният администратор Анна Иванова от Окръжната прокуратура в Шумен са отличени със служебна благодарност за проявен висок професионализъм и образцово изпълнение на служебните си задължения по предложение на административния ръководител на прокуратурата Маргарита Георгиева. „Националните културни празници „Албена“ отново гостуват на Шумен“, е заглавие от стр.4 в броя. Срещата ще се състои в сряда от 18.30 ч., в шуменската Регионална библиотека „Стилиян Чилингиров”.", "date": "2017.09.19", "title": "Преглед на основните теми в шуменския печат"}
{"url": "http://www.focus-news.net/news/2017/09/19/2437426/gabrovo-apartament-e-goryal-na-ulitsa-treti-mart-v-grada-nyama-postradali.html", "text": "Пожар е горял в апартамент в Габрово. Сигнал за инцидента е получен малко преди 04.00 часа сутринта, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Сградата, в която се намира апартаментът, е на улица „Трети март“. Огънят е възникнал от неправилно използван отоплителен уред и е унищожил част от домашното имущество. Поражения има и по съседни апартаменти. Пожарът е погасен от шестима пожарникари от Районната служба. За изминалото денонощие в областта са подадени и четири сигнала за запалени сухи треви и храсти, при които няма нанесени щети и пострадали граждани.\r\nНадежда КРЪСТЕВА", "date": "2017.09.19", "title": "Габрово: Апартамент е горял на улица „Трети март“ в града, няма пострадали"}
{"url": "http://www.focus-news.net/news/2017/09/19/2437427/sport-tsvetana-pironkova-priklyuchi-predsrochno-sezona-si.html", "text": "Цветана Пиронкова обяви решението си да прекрати предсрочно сезона си, след като в понеделник Виктория Томова стана първа ракета на България при жените. \r\nСъответното съобщение тениситката сподели в социалните мрежи.\r\nПиронкова падна с пет позиции надолу в световната ранглиста и през новата седмица българската тенисистка бе поставена под номер 161, докато Виктория Томова се изкачи с девет места нагоре до номер 149.", "date": "2017.09.19", "title": "Спорт: Цветана Пиронкова приключи предсрочно сезона си"}
{"url": "http://www.focus-news.net/news/2017/09/19/2437428/pazardzhik-okrazhniyat-sad-ostavi-v-aresta-21-godishniya-dimitar-tonkev-ot-selo-vinogradets-obvinen-za-razprostranenie-na-narkotitsi.html", "text": "Окръжен съд – Пазарджик взе мярка за неотклонение „Задържане под стража” по отношение на 21-годишния Димитър Тонкев от с. Виноградец. Това съобщи за Радио „Фокус“ – Пазарджик Маринела Георгиева от пресцентъра на съда. Димитър Тонкев е привлечен като обвиняем за това, а периода 2 юни 2017г. - 15 септември 2017 г. е държал с цел разпространение и разпространил на различни лица 2.55 гр марихуана и 0.56 гр амфетамин. От събраните по делото доказателства съдът счете, че съществува обосновано предположение обвиняемият да е извършил посоченото деяние, налице е реална опасност да се укрие или да извърши друго престъпление. Определението подлежи на обжалване и протест пред Апелативен съд гр. Пловдив в 3-дневен срок. При постъпване на жалба или протест делото е насрочено за 26 септември 2017 г. от 10.00 часа.„Фокус“ припомня, че Димитър Тонкев бе задържан в петък при специализирана полицейска операция в област Пазарджик. Той е син на убития при частно тържество в село Виноградец 47-годишен Наско Тонкев.\r\nАлбена ЖИЛЕКОВА", "date": "2017.09.19", "title": "Пазарджик: Окръжният съд остави в ареста 21-годишния Димитър Тонкев от село Виноградец, обвинен за разпространение на наркотици"}
{"url": "http://www.focus-news.net/news/2017/09/19/2437429/v-sadebnata-palata-shte-se-provede-brifing.html", "text": "Днес, от 11.30 часа, в зала 2, ет. 4 на Съдебната палата ще се проведе брифинг във връзка с разследвания на Софийската градска прокуратура (СГП), Специализираната прокуратура (СпП) и Министерство на вътрешните работи (МВР) проведени на територията на София. Участие в брифинга ще вземат: административният ръководител на СГП – г-жа Емилия Русинова, административният ръководител на СпП – г-н Иван Гешев, главният секретар на МВР – главен комисар Младен Маринов, директорът на ГДБОП – главен комисар Ивайло Спиридонов, директорът на ГДНП – главен комисар Христо Терзийски и директорът на СДВР – старши комисар Ивайло Иванов.", "date": "2017.09.19", "title": "В Съдебната палата ще се проведе брифинг"}
{"url": "http://www.focus-news.net/news/2017/09/19/2437430/prezidentat-rumen-radev-oon-tryabva-da-uskori-protsesa-po-vzemane-na-resheniya-v-sluchai-na-krizi.html", "text": "Държавите-членки на ООН трябва да представят своите предложения и да постигнат консенсус за предприемането на реформи, които да увеличат ефективността в работата на Организацията и да ускорят процеса по вземане на решения в случаи на кризи. Това заяви президентът Румен Радев пред представители на български медии в Ню Йорк по повод очакваните резултати от 72-рата сесия на Общото събрание на ООН, съобщиха от прессекретариата на държавния глава. „Кризите възникват и се развиват много бързо, а постигането на консенсус понякога изисква твърде много време“, подчерта държавният глава.   \r\nПомолен да коментира думи на министър-председателя Бойко Борисов по отношение на придобиването на нов боен самолет, президентът посочи, че в ръцете на правителството са ресурсите, но и отговорността за модернизацията на Българската армия. „Национална сигурност не се гради с ежедневна смяна на позициите. Товa е стратегическа сфера за сигурността и за бъдещето на страната“, каза държавният глава. Президентът посъветва съветниците на правителството и парламентарната група да четат повече. „Не може да си прочел един хвърчащ документ, а има сто такива, и да излизаш и казваш най-странни твърдения“, заяви още Румен Радев. Президентът уточни също така, че премиерът Пламен Орешарски не е търсил негова експертиза по отношение на шведския изтребител „Грипен\".", "date": "2017.09.19", "title": "Президентът Румен Радев: ООН трябва да ускори процеса по вземане на решения в случаи на кризи"}
{"url": "http://www.focus-news.net/news/2017/09/19/2437431/afp-sled-uragana-mariya-dominika-zagubi-vsichko-koeto-mozhe-da-se-kupi-s-pari-vlastite-apelirat-za-vsyakakav-vid-pomosht.html", "text": "Жителите на малката държава Доминика са „загубили всичко, което парите може да купят и заменят\", след като ураганът „Мария“ удари карибския остров в сутрешните часове на вторник, заяви премиерът Рузвелт Скерит, предава AFP.\r\n„Вятърът разруши покривите на домовете на почти всеки човек, с когото съм говорил или с който съм бил свързан по друг начин\", написа Скерит в социалната мрежа „Фейсбук“.\r\nТой призова за „всякакъв вид помощ\", но отбеляза, че ще са необходими хеликоптери, за да могат властите да направят оценка на размера на щетите.Тереза Герова", "date": "2017.09.19", "title": "AFP: След урагана „Мария“ – Доминика загуби „всичко, което може да се купи с пари“, властите апелират за „всякакъв вид помощ\""}
{"url": "http://www.focus-news.net/news/2017/09/19/2437432/plovdiv-izlozhba-simvolite-na-stariya-grad-e-predstavena-na-pl-tsentralen.html", "text": "Изложба „Символите на Стария град” е подредена на пл. „Централен”, предаде репортер на Радио „Фокус” - Пловдив. Изложбата е част от празниците на Стария град. В 20 табла експозицията проследява знаменателни събития от историята, като всяка епоха е оставила своя знак в облика на Пловдив. На изложбата се показват храмовете през древността, върху монети от II-ри век е изобразено Трихълмието - Таксим тепе, Джамбаз тепе и Небет тепе, показани са и още емблематични места в Пловдив като Античния театър, Римския стадион, Джумая джамия, Крепостната порта („Хисар Капия”) -от откриването на археологически разкопки, през проучване на всеки обект през годините до неговия изглед днес. На отделни табла са оформени и подробно описани Възрожденски архитектурни ансамбли. Това са Югозападната крепостна порта, катедралният храм „Св. Богородица”, храмът „Св. Димитър”, Девическата гимназия в Пловдив, ул. „Съборна” с днешната постоянна картинна галерия на Златю Бояджиев, храмът „Св. Константин и Елена”,  ул. „Доктор Стоян Чомаков“ (на която се намира сградата на Етнографския музей), арменският храм „Сурп Кеворк” с близките до него забележителни къщи на Степан Хиндлиян, Артин Гидиков и Степан Месробович, улица „Цанко Лавренов“ с къщите на Аргир Куюмджиоглу, Димитър Георгиади, Никола Недкович, улица „П. Р. Славейков“, улица „Кирил Нектариев“, на която се намира къщата на Верен Стамболян и други. Изложбата бе открита вчера.\r\nПо-късно на Античния театър с пъстър фолклорен концерт „Заедно” бе даден официалният старт на “Празници на Стария град” 2017. На сцената се представиха Фолклорен ансамбъл „Тракия“ от Пловдив и Фолклорен ансамбъл „Странджа“ от Бургас.\r\nЦветана ТОНЧЕВА", "date": "2017.09.19", "title": "Пловдив: Изложба „Символите на Стария град” е представена на пл. „Централен”"}
{"url": "http://www.focus-news.net/news/2017/09/19/2437433/blagoevgrad-173-tona-sabrani-i-deponirani-otpadatsi-sa-otcheteni-v-oblastta-v-ramkite-na-kampaniyata-da-izchistim-balgariya-zaedno.html", "text": "Общо 172.83 тона са събраните и депонирани отпадъци от 14 общини в обхвата на РИОСВ – Благоевград в рамките на кампанията „Да изчистим България заедно“. Това съобщиха за Радио „Фокус“ - Пирин от Регионална инспекция по опазване на околната среда и водите. Данните са получени и обобщени от експертите на инспекцията за периода 16 - 17 септември. “В сравнение с 2016 г. показват увеличение на събраните количества с почти два пъти. Статистиката в национален мащаб по време на кампанията по години сочи, че те намаляват“, съобщиха още от институцията. Както и през предходните издания на кампанията, събраните отпадъци от замърсените терени са депонирани на съществуващите общински и регионални депа, в периода 16 и 17 септември, без да се заплащат отчисления по чл. 60 и 64 от Закон за управление на отпадъците.\r\nЛора КАЛЧЕВА", "date": "2017.09.19", "title": "Благоевград: 173 тона събрани и депонирани отпадъци са отчетени в областта в рамките на кампанията „Да изчистим България заедно“"}
{"url": "http://www.focus-news.net/news/2017/09/19/2437434/veliko-tarnovo-renovirana-detska-ploshtadka-shte-bade-otkrita-v-debelets-na-23-septemvri.html", "text": "Реновирана детска площадка ще бъде открита в Дебелец на 23 септември. Това каза кметът на Кметство Дебелец Снежана Първанова, съобщиха от пресцентъра на Община Велико Търново. На 23 септември 2017 г., от 11.30 часа, с детски празник ще бъде официално открита реновираната детска площадка по проект на Кметство Дебелец към МОСВ и кампанията \"За чиста околна среда - 2017\". Съоръжението се намира в междублоковото пространство на ул. \"Иван Вазов\".", "date": "2017.09.19", "title": "Велико Търново: Реновирана детска площадка ще бъде открита в Дебелец на 23 септември"}
{"url": "http://www.focus-news.net/news/2017/09/19/2437435/pazardzhik-okrazhniyat-sad-shte-zasedava-po-delo-za-prichinyavane-na-sredna-telesna-povreda.html", "text": "Окръжният съд в Пазарджик ще гледа дело за причиняване на средна телесна повреда, съобщиха за Радио „Фокус“ – Пазарджик от пресцентъра на съда. Делото е образувано по въззивна жалба на мъж против присъда на Районен съд – Панагюрище, с която е признат за виновен в това, че на 5 август 2016 г. при управление на лек автомобил марка е нарушил правилата за движение по пътищата и по непредпазливост е причинил средна телесна повреда на друго лице. Осъден е на 8 месеца Лишаване от свобода с 3-годишен изпитателен срок. Подсъдимият е лишен от право да управлява МПС за срок от 10 месеца. Началото на съдебното заседание е в 10.30 часа, съдия-докладчик е Мария Ненова.", "date": "2017.09.19", "title": "Пазарджик: Окръжният съд ще заседава по дело за причиняване на средна телесна повреда"}
{"url": "http://www.focus-news.net/news/2017/09/19/2437436/zam-kmetat-na-plovdiv-stefan-stoyanov-nad-500-detsa-v-plovdiv-veche-se-obuchavat-po-metoda-na-mariya-montesori.html", "text": "Над 500 деца в Пловдив вече се обучават по метода на Мария Монтесори. Това съобщи заместник-кметът Стефан Стоянов при представянето на нови две групи в ДГ „Марица“ в Пловдив, които ще се обучават от тази година по този метод, предаде репортер на Радио „Фокус“ - Пловдив. „Пловдив е новатор в това отношение и ние ще продължаваме да модернизираме и подпомагаме идеите на екипите в детските градини“, добави Стоянов. „Имаме идея до края на другата година две от тези шест детски градини да имат изцяло обучени преподаватели и да работят по метода „Монтесори“, за да затворим цикъла на възпитание от 1-ва до 4-та група и да се види ефектът“, уточни заместник-кметът Стефан Стоянов. По думите му важно е педагозите, които сега започват да получат подкрепа от целия екип. В края на първата година ще бъде направен анализ на постигнатите резултати, които вече ясно се виждат, смята  Стоянов. Той добави, че между 10 000 и 12 000 лева е инвестицията на Община Пловдив във всяка една група за оборудване. Заплаща се и 10-месечения курс на учителите, осигурява се обмяна на опит с други детски градини, въвели метода. Таксата, която родителите заплашат е в същия размер, както при останалите групи – 50 лева на месец.\r\nРодителите, които присъстваха на откриването на групите споделиха, че имат добри очаквания и пълно доверие в учителите.\r\nЦветана ТОНЧЕВА", "date": "2017.09.19", "title": "Зам.-кметът на Пловдив Стефан Стоянов: Над 500 деца в Пловдив вече се обучават по метода на Мария Монтесори"}
{"url": "http://www.focus-news.net/news/2017/09/19/2437437/veliko-tarnovo-stopanskata-akademiya-v-svishtov-otkri-novata-uchebna-godina-s-tarzhestveno-posreshtane-na-82-riya-vipusk-i-nagrazhdavane-na-otlichnitsi.html", "text": "С тържествена церемония за откриване на новата учебна 2017/2018 година, Стопанска академия „Димитър А. Ценов” посрещна 82-рия випуск. Това съобщиха от пресцентъра на Стопанска академия „Димитър А. Ценов”. В аулата на свищовското висше училище, студенти в редовна форма на обучение, преподаватели, административен персонал и гости приветстваха с аплодисменти ректорът доц. д-р Иван Марчевски, придружаван от четиримата зам.-ректори, деканите на четирите факултета, зам.-председателя на Общото събрание и представител на Студентски съвет. Специални гости на президиума бяха кметът на община Свищов – Генчо Генчев, Протойерей Руслан Личев – архийерейски наместник на Свищовска духовна околия и Милен Михов – народен представител в 44 НС и зам.-председател на Комисията по образованието и науката. Сред гостите на тържествената церемония бяха още депутатите Станислава Стоянова, Весела Лечева и Валентин Ламбев, председателите на Общинските съвети във Велико Търново и Свищов, заместник-кметове, ръководители на финансови институции и фирми, директори на училища.\r\nС поздравително слово, ректорът на Стопанска академия откри новата учебна година. Той подчерта, че първият учебен ден е символичен за цялата академична общност в Свищов, защото е поредна крачка към академичната вселена на познанието. „Първият учебен ден е особен ден, защото навява спомени и буди размисли. Това е един от най-вълнуващите моменти в живота на нашата общност, защото академичното летоброене отбелязва нов полезен ход, задвижващ мощни интелектуални импулси. Всяка есен, въпреки житейската символика на този сезон, нашата Академия разцъфва и се „презарежда” от енергията на своите възпитаници, от младежкото им очарование, от ентусиазма и креативността им. Така отговорно изпълнява мисията си на авторитетна образователна институция, която с достойнство превъплъщава в дела завещаното от първостроителите – да създава специалисти с висше икономическо образование, адекватни на времето, с творчески заряд и новаторски дух. Всички ние трябва да сме убедени, че доброто образование днес е равносилно на просперитет утре – личен и на обществото ни като цяло”, каза доц. Марчевски. В обръщението си към първокурсниците ректорът подчерта, че направили своя избор в лицето на Стопанска академия, те имат шанса да се обучават в уникално за България висше икономическо училище – „храм на знанието”, плод на родолюбивия акт на великия българин Димитър Апостолов Ценов, който преди 105 години прави най-голямото за страната частно дарение за създаването на Висшето търговско училище в Свищов по модела на германските висши училища. На всички студенти ректорът пожела да бъдат напористи, последователни и търпеливи при усвояване на знанията, взискателни към преподавателите и към себе си, защото „знанието е най-висшата ценност на мислещия човек и инвестиция с гарантирана възвръщаемост”.\r\nС обръщение за здраве и благоденствие на новия випуск и свищовската Алма матер, протойерей Руслан Личев отправи благопожелания към цялата академична общност. Поздравителни слова към академичната общност по случай откриването на новата учебна година произнесоха и официалните гости.\r\nПо традиция, на тържествената церемония бяха наградени отличниците от ОКС „бакалавър”. От дипломиралия се през 2017 г. випуск, девет души завършиха с отличен успех 6.00. С наградата на Ректора и академичното ръководство на Стопанска академия „Д. А. Ценов” – почетен плакет на отличниците на випуска, грамота и парична награда в размер на 1000 лв., бяха отличени трима студенти. Доц. Марчевски връчи наградите на Александра Петрова – спец. „Финанси” и Иван Сарафски – спец. „Счетоводство и контрол”. Със същата награда бе отличена и Ирина Николова – спец. „Бизнес информатика”. С решение № 427 от 25 май 2005 г., Общинският съвет – Свищов награждава отличник на випуска с грамота и парична награда в размер на 1000 лв. Тази година наградата, която бе връчена от кмета на Свищов, е присъдена на Глория Симеонова от спец. „Застраховане и социално дело“. Фондация „Димитър Ценов” присъди пет награди за отличник на випуска, които връчи зам.-ректорът по учебна дейност и член на УС, проф. д-р Марияна Божинова. Със същите отличия – почетен плакет, грамота и парична награда, бяха наградени Беатрис Любенова, Биляна Дамянова, Деница Кирилова и Даяна Митева от спец. „Финанси“, и Христо Топалов от спец. „Стратегическо и бизнес планиране“. Наградените отличници увериха първокурсниците, че са направили най-добрия избор като са решили да се обучават именно в Стопанска академия и изказаха благодарност на своите преподаватели за получените от тях знания и подкрепата през изминалите четири години. \r\nОт името на първокурсниците, на отправените поздравления отговори Ванина Копчева, приета с най-висок бал 29.92 в редовно обучение. „Днес прекрачвайки този праг, аз съм изпълнена с вълнение и възхищение към тази величествена институция, дала образование на мнозина видни българи. Предизвикателствата, които ни предстоят, са немалко, но вярвам, че желанието за израстване и просперитет, ще ни водят напред. Бидейки, движещата сила на нашето поколение, смятам че Стопанска академия е чудесно място за развитие на нашия потенциал, давайки ни платформа за реализация и по-светло бъдеще!”, заяви първокурсничката, записана в спец. „Финанси“. \r\nВ рамките на тържествената церемония бяха обявени нови стипендии, които се предоставят за свищовските студенти в редовна форма на обучение. Иван Иванов – член на УС на ЗАД „Булстрад Виена  Иншурънс Груп” АД съобщи, че по създадена стипендиантска програма, компанията ще подкрепи млади, амбициозни и активни хора, търсещи своята реализация. Едната стипендия е на името на Румен Янчев и за нея ще могат да кандидатстват студенти по магистърска програма „Застраховане”. Другите две стипендии са „Булстрад млад лидер”, за които ще могат да кандидатстват третокурсници и четвъртокурсници. Николай Чернев – собственик на „Мусала Иншурънс Брокер” обяви, че дружеството ще осигури две стипендии за студенти от 3 и/или 4 курс, спец. „Застраховане и социално дело”. Други пет стипендии ще бъдат осигурени на база сключен меморандум за сътрудничество между „Банка Пиреос България”, Фондация „Проф. д-р Минко Русенов” и катедра „Финанси и кредит” при Стопанска академия. Председателят на фондацията и ръководител на катедрата – проф. д-р Андрей Захариев поясни, че стипендиите, всяка от които ще бъде в размер на 3000 лв., са предвидени за двама магистри и за трима бакалаври, обучавани в спец. „Финанси”. \r\nВ края на тържественото откриване на новата учебна година в свищовското висше училище бяха представени и част от получените поздравителни адреси до академичната общност от Красимир Вълчев – министър на образованието и науката, Милена Дамянова – председател на Комисията по образованието и науката в 44 НС и др. След церемонията, ректорът на Стопанска академия и официалните лица поднесоха цветя пред паметника на Дарителя – Димитър Ценов.", "date": "2017.09.19", "title": "Велико Търново: Стопанската академия в Свищов откри новата учебна година с тържествено посрещане на 82-рия випуск и награждаване на отличници"}
{"url": "http://www.focus-news.net/news/2017/09/19/2437438/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-septemvri.html", "text": "„Софийска вода” временно ще прекъсне водоснабдяването в някои части на столицата на 20 септември, съобщиха от пресцентъра на дружеството. На 20 септември 2017 г. (сряда), във връзка с превключване на нов уличен водопровод на ул. „Монтевидео“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Монтевидео“, ул. „Букет“, ул. „Народен герой“, ул. „Арх.Франк Лойд Райд“, ул. ,,Народно хоро‘‘ , ул. ,,Иван Радоев‘‘ , ул. „Маестро Кънев“; по ул. ,,Монтевидео‘‘ от ул. ,,Маестро Кънев‘‘ до блок 501, ул. ,,761‘‘,ул.  ,,Акад.Константин Пешев‘‘ , ул. ,,Д-р Васил Караконовски‘‘ , ул. ,,671‘‘. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Монтевидео“ ъгъла с ул. „Акад. Константин Пушев“ ; ул. „Народно хоро“ ъгъла с ул. „Иван Радоев“.\r\nНа 20 септември 2017 г. (сряда), във връзка с подмяна на сградно водопроводно отклонение на ул. 515, кв. „Христо Ботев“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: кв. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 511 ъгъла с ул. 514.\r\nНа 20 септември 2017 г. (сряда), във връзка с подмяна на сградно водопроводно отклонение на бул. „Васил Левски“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: бул. „Васил Левски“, ул. „Граф Игнатиев“, бул. „Евлоги и Христо Георгиеви“, ул. „Проф. Никола Михайлов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Васил Левски“ ъгъла с ул. „Проф. Никола Михайлов“.\r\nНа 20 септември 2017 г. (сряда), във връзка с извършване на ремонтни дейности до ПСПВ Панчарево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с.Кокаляне - карето между: ул. „Самоковско шосе“, ул. „Искър“, ул. „Валозите“,  ул. „Тополите“, ул. „Васил Левски“ и ул. „Йованец“ ; с. Панчарево – карето между: ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: с. Кокаляне – ул. „Димитър Благоев“ ъгъла с ул. „Васил Левски“ ; с. Панчарево -  на площада – ул. „Елин Пелин”, ъгъла с ул. „Васил Левски” .\r\nНа 20 септември 2017 г. (сряда), във връзка с монтаж на спирателни кранове на ул. „Восъче“, местност „Толева махала“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: кв. „Толева махала“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Звезден жасмин“ ъгъла с ул. „Майски сняг“.\r\nНа 20 септември 2017 г. (сряда), във връзка с подмяна на сградно водопроводно отклонение на ул. „Музейна“, кв. „Горубляне“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Музейна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Музейна“.\r\nНа 20 септември 2017 г. (сряда), във връзка с реконструкция на уличен водопровод на ул. „Гено Киров“, кв. „Орландовци“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Гено Киров“ от ул. „Съзнание“ до ул. „Кирил Пърличев“ ; ул. „Копринарска“ от ул. „Гено Киров“ до ул. „Мелодия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Копринарска“ ъгъла с ул. „Гено Киров“.\r\nНа 20 септември 2017 г. (сряда), във връзка с изграждане на водомерна шахта и монтаж на водомерен възел на ул. „Йеромонах Гаврил Лесновски“, вилна зона „Симеоново - север“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Йеромонах Гаврил Лесновски“ №1, №3, №5, ул. 45 от №5 до №24. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йеромонах Гаврил Лесновски“ №5.\r\nНа 20 септември 2017 г. (сряда), във връзка с подмяна на сградно водопроводно отклонение на ул. „Иван Андонов“, кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Иван Андонов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Андонов“ №6.\r\nНа 20 септември 2017 г. (сряда), във връзка с подмяна на сградно водопроводно отклонение на бул. „Елин Пелин“, с. Панчарево, се налага спиране на водоподаването от 10:00 до 13:00 часа на клиентите на „Софийска вода”, живеещи в района на: бул. „Елин Пелин“ от ул. „Ленището“ до ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Елин Пелин“ ъгъла с ул. „Шуманец“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2017.09.19", "title": "„Софийска вода” временно ще прекъсне водоснабдяването в някои части на столицата на 20 септември"}
{"url": "http://www.focus-news.net/news/2017/09/19/2437439/der-spiegel-ne-tryabva-da-se-upravlyava-na-vsyaka-tsena-predupredi-germanski-sotsialdemokrat.html", "text": "Председателят на фракцията на Германската социалдемократическа партия (ГСДП) в Сената в Берлин Раед Салех предупреди, че партиите не трябва да се стремят към управление на всяка цена, пише изданието Der Spiegel. \r\nПодобни изявления само показват по още един начин колко трудно ще бъде този път за Ангела Меркел да намери коалиционен партньор за съставяне на новото федерално правителство на Германия. Свободните демократи (СвДП) и „Зелени“ вече многократно подчертаваха колко трудно би било да управляват съвместно със Съюза (ХДС/ХСС). Настроенията срещу нова т.нар. голяма коалиция съвсем не са положителни. \r\nРайд Салех е един от политиците, който й се противопоставя. В случай на поражение на изборите за Бундестаг, той призова ГСДП да се оттегли в опозиция. „Държа на позицията си, че не трябва да се управлява на всяка цена“, заяви германският социалдемократ пред местни медии. \r\nГСДП трябва да предложи алтернатива на политиката на канцлера Меркел, твърди Салех. И ако избирателите не й отредят тази роля, то партията трябва да си направи съответните изводи и да се оттегли. Подобно решение щеше да бъде правилно и през 2013 г., когато бяха проведени предходните избори за федерален парламент. \r\nВ случай че ГСДП се окаже в опозицията, Салех настоява Мартин Шулц да остане лидер на партията. Тереза Герова", "date": "2017.09.19", "title": "Der Spiegel: Не трябва да се управлява на всяка цена, предупреди германски социалдемократ"}
{"url": "http://www.focus-news.net/news/2017/09/19/2437440/balgarskiyat-voenen-ministar-krasimir-karakachanov-temata-za-makedontsite-v-balgariya-ne-e-dobra-za-otnosheniyata-mezhdu-dvete-strani.html", "text": "Българският военен министър Красимир Каракачанов, заяви че \"темата за македонците в България не е добра за отношенията между двете страни\", предава скопското електронно издание \"Локално\", като се позовава на отговор на журналистически въпрос по време на съвместната пресконференция с министър Радмила Шекеринска.\r\nИзданието съобщава, че по време на двустранните разговори, Каракачанов е декларирал, че България поддържа държавната и териториалната цялост на Македония, няма проблем с конституционното име на страната и е готова да посредничи в споровете с други страни за осигуряването на пълноправно членство в НАТО..Тереза Герова", "date": "2017.09.19", "title": "Българският военен министър Красимир Каракачанов: Темата за македонците в България не е добра за отношенията между двете страни"}
{"url": "http://www.focus-news.net/news/2017/09/19/2437441/prezidentat-rumen-radev-pri-predstavyaneto-na-globalnata-koalitsiya-za-nadezhda-v-nyu-york-dlazhni-sme-da-otdadem-pochit-pred-lichniya-primer-v-borbata-s-ekstremizma.html", "text": "Изправени сме пред предизвикателството да се противопоставим на екстремизма не само като общества, но и като личности и можем да постигнем успех само ако отстояваме своите ценности и отдаваме почит към хората, които са преoдолели страха си и са се опълчили срещу насилието. Това заяви президентът Румен Радев на международен форум в Ню Йорк под патронажа на ЮНЕСКО, на който беше представена „Глобалната коалиция за надежда“, съобщиха от прессекретариата на държавния глава. Държавният глава ръководи българската делегация, която е в Ню Йорк за участие в 72-рата сесия на Общото събрание на ООН. \r\nЦелта на „Глобалната коалиция за надежда“ е да отличава ежегодно обикновени хора, които се превръщат в герои, рискувайки живота си в борбата с екстремизма, или са извършили действия в защита на културното наследство и изграждането на мостове между културите. На тържествена церемония българският президент отличи полковник Матю Богданос за заслугите му в изобличаването на връзката между трафика на културни ценности и финансирането на тероризма и лейтенант Кохар Салех за приноса ѝ в борбата с Ислямска държава, в рамките на „Отдаването на почит към героите на световната кампания срещу екстремизма и нетолерантността“. \r\n„Краят на студената война породи надежда за създаването на сигурен и проспериращ свят, но днес сме изправени пред все повече предизвикателства, които застрашават мира и стабилността. Едно от тези предизвикателства е екстремизмът, който не признава граници и ценността на човешкия живот, културата и религията“, подчерта в изказването си Румен Радев. Държавният глава призова никога да не се забравя примерът на хората, които имат убедеността, куража и силата да се борят за по-доброто бъдеще на човечеството.\r\nПо-рано днес президентът Румен Радев проведе среща с водещи еврейски организации от САЩ, на която призова за увеличаване на инвестициите от САЩ и Израел в България в областта на информационните технологии и други сфери с висока добавена стойност. Според държавния глава страната ни може да използва опита на САЩ и Израел във въвеждането на програми за обучение на компютърни специалисти и участието им в реалната икономика, което ще създаде перспективи за повече млади хора да изберат да се развиват професионално в България. Президентът Радев заяви също така, че по-скорошното отпадане на визите за българските граждани, които пътуват и работят в САЩ, ще даде нов импулс на двустранното икономическо сътрудничество. По време на срещата беше отбелязан и историческият принос на страната ни, която успява да спаси през Втората световна война своята еврейска общност.", "date": "2017.09.19", "title": "Президентът Румен Радев при представянето на „Глобалната коалиция за надежда“ в Ню Йорк: Длъжни сме да отдадем почит пред личния пример в борбата с екстремизма"}
{"url": "http://www.focus-news.net/news/2017/09/19/2437442/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В Словакия създадоха ново проевропейско движение – „Прогресивна Словакия“, отбелязва австрийският национален ежедневник Die Presse. \r\nНовото либерално движение се застъпва за трансграничното сътрудничество с останалите държави от Европейския съюз и си поставя за цел да се противопостави на популистките течения в Централна и Източна Европа, създавайки по този начин алтернативна визия за развитието на страната извън Вишеградската четворка. \r\n„Нашите граждани са проевропейски настроени, но правителството ни се опитва да превърне ЕС в негов заложник“, критикува Иван Щефунко, председател на новото движение. Заедно с австрийската „Неос“ и партньори от Унгария и Полша, той иска да създаде широк европейски фронт срещу популистите в Централна и Източна Европа, които обвиняват Брюксел за всички проблеми.\r\n*** Председателят на фракцията на Германската социалдемократическа партия (ГСДП) в Сената в Берлин Раед Салех предупреди, че партиите не трябва да се стремят към управление на всяка цена, пише изданието Der Spiegel. \r\nПодобни изявления само показват по още един начин колко трудно ще бъде този път за Ангела Меркел да намери коалиционен партньор за съставяне на новото федерално правителство на Германия. Свободните демократи (СвДП) и „Зелени“ вече многократно подчертаваха колко трудно би било да управляват съвместно със Съюза (ХДС/ХСС). Настроенията срещу нова т.нар. голяма коалиция съвсем не са положителни. \r\nРайд Салех е един от политиците, който й се противопоставя. В случай на поражение на изборите за Бундестаг, той призова ГСДП да се оттегли в опозиция. „Държа на позицията си, че не трябва да се управлява на всяка цена“, заяви германският социалдемократ пред местни медии. \r\nГСДП трябва да предложи алтернатива на политиката на канцлера Меркел, твърди Салех. И ако избирателите не й отредят тази роля, то партията трябва да си направи съответните изводи и да се оттегли. Подобно решение щеше да бъде правилно и през 2013 г., когато бяха проведени предходните избори за федерален парламент. \r\nВ случай че ГСДП се окаже в опозицията, Салех настоява Мартин Шулц да остане лидер на партията.\r\n*** На фона на усилията за почистване на горивото, изтекло от потъналия край Атина танкер „Агия Зони II\", Световният фонд за дивата природа (WWF) предприе правни действия срещу „всички отговорни“ за „екологичното престъпление, което заслужава показно наказание“, предава гръцкото електронно издание Ekathimerini.\r\nМеждувременно, въпреки че правителствени служители обещаха, че петролът ще бъде почистен в рамките на един месец, експертите предупреждават, че последствията от разлива ще се усещат с години.\r\nПо време на заседание на кабинета министър-председателят Алексис Ципрас защити реакцията на правителството на кризата, като същевременно уточни, че признава загрижеността на гражданите за степента и въздействието на замърсяването.\r\nТой подчерта необходимостта от „дълбоки реформи\" в системата, която издава лицензи за плавателните съдове, „за да можем да опазим огромното богатство на нашата страна -нейната природна, включително моретата \".\r\nЦипрас добави, че приоритетът на администрацията му е „същественото\" разрешаване на проблема, „без да създава краткотрайни впечатления\".\r\nВ коментарите си пред Skai TV по-рано в понеделник заместник-министърът на транспорта Нектариос Санториниос заяви, че ще отнеме между 20 и 30 дни за почистване на петрола.\r\n*** Местен организатор на Лейбъристката партия на Великобритания получи порой от критики, след като декларира солидарността си със Северна Корея, пише британското издание The Times.\r\nСара Кънди, на 18 години, описва себе си като анти-империалист и е сложила севернокорейски флаг на профила си в социалната мрежа Туитър, на който са показани също и флаговете на Венецуела, Куба и Палестина.\r\nСлед като журналист привлече вниманието върху този факт, Кънди заяви, че „флаговете на профила ми са на страни, с които се солидаризирам. Солидарна съм с държави, които се съпротивляват на империализма.“\r\nТя добави, че не подкрепя изстрелването на ракети над Япония, от страна на Северна Корея, но по скоро „би се солидаризирала с КНДР (Корейска народно-демократична република), отколкото със САЩ“, според позиция, изказана от нея чрез публикации в социалната мрежа.\r\n***", "date": "2017.09.19", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/19/2437443/pp-bsp-shte-provede-preskonferentsiya-v-tsentralata-na-partiyata.html", "text": "ПП БСП ще проведе пресконференция в централата на партията на ул. „Позитано“ 20 в 11.30 часа. Това съобщиха от пресцентъра на ПП БСП.", "date": "2017.09.19", "title": "ПП БСП ще проведе пресконференция в централата на партията"}
{"url": "http://www.focus-news.net/news/2017/09/19/2437444/mvr-40-migranti-bez-dokumenti-sa-zadarzhani-pri-politseyska-aktsiya-v-stolichniya-kvartal-moderno-predgradie.html", "text": "40 мигранти без документи са задържани при полицейска акция в кв. „Модерно предградие“. Това съобщиха за Агенция „Фокус“ от пресцентъра на МВР. Мигрантите са посочили, че са от Ирак. 13 от задържаните са непълнолетни. Процесуално-следствените действия на място продължават.\r\nБиляна ИВАНОВА", "date": "2017.09.19", "title": "МВР: 40 мигранти без документи са задържани при полицейска акция в столичния квартал „Модерно предградие“"}
{"url": "http://www.focus-news.net/news/2017/09/19/2437445/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Шампиони сме по нарушения“. Пазарджик заема незавидното седмо място сред 28-те области в България по извършени нарушения на пътя, показват данните от периода 4-10 септември. Според статистиката за 7-дневния период сме погазили закона цели 752 пъти. Прекратени са регистрациите на автомобили, управлявани от 16 водачи без книжки и на колите на четирима, седнали зад волана след употреба на алкохол. При девет от регистрираните катастрофи има пострадали хора. Ранените са 15, а един е загинал.\r\n„Синът на Наско Тонкев остава зад решетките“, научаваме от изданието. Най-тежката мярка за неотклонение – „задържане под стража“, наложи Окръжният съд в Пазарджик на 21-годишния Димитър Тонкев от Виноградец. Мъжът е обвинен, че в периода 2 юни – 15 септември е държал и разпространявал на различни лица 2,55 г марихуана и 0,56 г амфетамин. От събраните по делото доказателства съдът счете, че съществува обосновано предположение обвиняемият да е извършил посоченото деяние, налице е реална опасност да се укрие или да извърши друго престъпление. Определението подлежи на обжалване и протест пред Апелативен съд в Пловдив в 3-дневен срок.\r\n„Връхлитат ни Калифорния“ и Бризбейн“, ни информира вестникът. Грипните щамове „Калифорния“, „Бризбейн“ и „Хонконг“ ще ни атакуват тази зима, съобщават личните  лекари. „Калифорния“, или т. нар. свински\r\nгрип, преди години причини световна пандемия, но този вирус продължава и до ден днешен да заразява хората. Той не е страшен толкова много, защото голяма част от хората са преболедували от него и имат изграден някакъв имунитет. „Хонконг“ ни мъчеше и миналата зима, като 90% от болните страдаха от този щам. Той започва с температура, главоболие, болки и обща отпадналост. Вирусът задържа хората по 3-4 дни на леглото.", "date": "2017.09.19", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/19/2437446/plovdiv-apelativniyat-sad-shte-zasedava-po-deloto-za-razprostranenie-na-radikalen-islyam-sreshtu-13-obvinyaemi-sred-koito-e-i-ahmed-musa-ahmed.html", "text": "Апелативният съд в Пловдив ще заседава по делото за разпространение на радикален ислям срещу 13 обвиняеми, сред които е и Ахмед Муса Ахмед. Това съобщи за Радио „Фокус“ – Пазарджик прокурор Недялка Попова, която е определена за втори прокурор и се явява на заседанията на Апелативния съд. Тя обясни, че по време на днешното съдебно заседание ще бъдат изслушани допуснатите за разпит свидетели. До сега са разпитани трима, а останалите четирима, които не са се явили на предишното заседание, са призовани за днешното. Според прокурор Попова по време на следващото ще бъде изслушана и назначената  комплексната тюркологична, арабистка и теологическа експертиза, по която  остават да работят вещите лица Пламен Орханкелиев, Сафер Хасан и Григор Войков, но между тях няма арабисти“, обясни Попова.„Фокус“ припомня, че делото се разглежда отново от Апелативния съд в Пловдив, след като бе върнато от ВКС. Ахмед Муса Ахмед беше признат за виновен от Пазарджишкия окръжен съд през март 2014 година по три престъпления по НК – за проповядване на антидемократична идеология, за членство в организация, която си е поставила за цел разпространението на антидемократична идеология (Ал Уакф ал Ислями) и за проповядване на омраза на религиозна основа. Пловдивският апелативен съд потвърди присъдата и увеличи наказанието на Ахмед Муса на две години затвор, ВКС отмени присъдата и върна делото за разглеждане от друг състав.\r\nВаня НИКОЛОВА", "date": "2017.09.19", "title": "Пловдив: Апелативният съд ще заседава по делото за разпространение на радикален ислям срещу 13 обвиняеми, сред които е и Ахмед Муса Ахмед"}
{"url": "http://www.focus-news.net/news/2017/09/19/2437447/pregled-na-osnovnite-temi-vav-varnenskiya-pechat.html", "text": "„Над 1000 ученици са напуснали училище за година“, е заглавие от първа страница в днешния брой на варненския вестник „Черно море“. През учебната 2015/2016 г. 1100 ученици от I до VIII клас във Варненска област са напуснали общообразователните и специалните училища. Това съобщават от Териториалното статистическо бюро – Североизток. През м.г. основно образование в общообразователните и специалните училища са завършили 2900, а средно – 1700 ученици. „1400 първокурсници положиха клетва за посвещение в медицината“, допълва изданието. С клетва, пожелания и приветствия бе официално открита новата 2017/2018 учебна година в Медицинския университет във Варна. След тържествената церемония бяха посрещнати новите студенти. „Добре дошли в най-динамично развиващия се и модерен медицински университет в България!“ – така приветства новите студенти проф. д-р Красимир Ива- нов, дмн, ректор на учебното заведение. В негова подкрепа началникът на ВМА – София, Венцислав Мутафчийски допълни, че наистина варненският Медицински университет може да се нарече най-динамично развиващ се благодарение на амбициите на ръководството и все по- високите цели, които си поставя. По негови думи за първи път тази година курсанти от ВВМУ ще се обучават във варненския МУ по специалността “Военен лекар”. „1100 бъдещи инженери прекрачиха прага на ТУ“, информира изданието. С тържествена церемония бе открита 55-ата академична година в Техническия университет –Варна. Молебен за здраве и благоденствие на студенти и преподаватели и водосвет отслужи представител на Варненската и Великопреславска митрополия. С хоро и пъстри народни танци в изпълнение на представителния танцов ансамбъл на университета бяха посрещнати бъдещите инженери. „Правят специализирана полицейска операция“, е друго заглавие в броя. За втора поредна година 21 септември е обявен за Европейския ден без загинали на пътя (European Day Without A Road Death – EDWARD), съобщиха от полицията. Целта на мащабната опера- ция EDWARD е ограничаване до минимум броя на тежките ПТП- та на територията на Варна и областта чрез засилена контролна дейност по спазване изискванията на ЗДвП и повишаване степента на информираност на обществото за пътно- транспортния травматизъм и причините за същия. Операцията се провежда под мотото „Спаси живот!“. „Над 2/3 от децата с проблеми в растежа са без диагноза“, е тема в броя. Над 2/3 от децата с проблеми в растежа са недиагностицирани поради слаба информираност на общопрактикуващите лекари и родителите, отчетоха ендокринолози. Започва мащабна кампания в областните градове на България, която е насочена най-вече към семействата. Тя се нарича GrowInform и ще продължи в следващите две години. Мобилният екип на д-р Росица Стойчева ще извърши поне по две консултации в градовете Добрич, Силистра, Русе, Разград, Шумен, Търговище, Велико Търново, Габрово, Ямбол и Бургас. „60 000 – 70 000 датчани посещават България годишно“, четем още в броя. Макар че няма все още обобщени данни за 2017 г., между 60 000 и 70 000 датски туристи посещават България всяка година. Това каза по време на посещението си в морската столица посланикът на скандинавската страна у нас Н. П. Сьорен Якобсен, който представя страната си у нас едва от две седмици. „Варненец, разпространявал детска порнография в Германия, застава пред Темида“, информира вестникът. 38-годишният Огнян Г. от Варна е предаден на съд с обвинителен акт на Районната прокуратура във Варна по 2 обвинения – за държане на порнографски материали и за разпространение чрез интернет на филми и клипове, съдържащи сексуални извращения с деца, ненавършили 18 години.", "date": "2017.09.19", "title": "Преглед на основните теми във варненския печат"}
{"url": "http://www.focus-news.net/news/2017/09/19/2437448/sliven-chetiri-sela-ot-oblastta-sa-bez-voda-poradi-avariya.html", "text": "Четири села от областта са без вода поради авария. Това съобщиха от водоснабдителното дружество, обслужващо областта. Заради извършване на авариен ремонт до 15.00 часа без вода са селата Глуфишево, Чокоба, Боэаджии и Панаретовци. При възможност водоподаването ще бъде възстановено по-рано.", "date": "2017.09.19", "title": "Сливен: Четири села от областта са без вода поради авария"}
{"url": "http://www.focus-news.net/news/2017/09/19/2437449/focus-myunhen-layptsig-i-frankfurt-na-mayn-sa-germanskite-gradove-s-nay-dobri-perspektivi-za-badeshteto-pokazva-izsledvane.html", "text": "Световният икономически институт в Хамбург (HWWI) ежегодно определя кои германски градове имат най-добри перспективи за бъдеще развитие. Изненадващо, но през 2017 г. саксонската столица Лайпциг се придвижи напред до почетното второ място. Общо три града от провинциите на някогашната ГДР са сред първите пет в класацията. Изданието Focus представя подробности за изследването.\r\nСтолицата на Бавария е германският град с най-добри перспективи за бъдещето, категорични са експертите от Световния икономически институт в Хамбург и частната банка \"Беренберг\". Лайпциг е класиран на второ място, изпреварвайки за първи път Франкфурт на Майн. Дрезден и Берлин оформят \"Топ 5\" на класацията.\r\nПроучването, което се провежда за пети път, разглежда 30-те най-големи града в Германия. Значителен фактор за подбора има \"жизненото и икономическо пространство\", което продължава да се разраства в посочените градове. \r\nПонастоящем малко повече от 19 млн. граждани, или 23% от населението на Германия, живее в 30-те най-големи града на страната. \"Населението и производителността растат по-бързо тук, отколкото показват средните национални стойности\", се казва в проучването.\r\nКакто и в последното проучване през 2015 г., баварската столица Мюнхен отново застава на първо място, главно поради икономическата сила на града. Допълнителен плюс според специалистите е \"първокласните прогнози за демографско развитие\".  \r\nОбщо 31,4% от всички служители в Мюнхен имат университетска степен на образование. Почти всеки втори, включен в пазара на труда в баварската столица, работи в \"индустрия, изискваща знания\". Тези внушителни резултати не са регистрирани  в нито един друг германски град, което прави Мюнхен \"изключителен метрополис на знанието\", уверени са авторите на изследването. \r\nМюнхен също така отбелязва ръст в заетостта. Броят на работните места е нараснал с 6,2% между 2011 г. и 2014 г. Проучването обобщава, че \"най-голямото процентно увеличение на населението (+ 16%) и най-голямото абсолютно увеличение на броя на заетите лица (+31,500) се очаква до 2030 г.\"\r\nЛайпциг, най-големият саксонски град с население от 560 хил. души, успя да се придвижи напред в класацията до амбициозното второ място.\r\nИма няколко фактора за това.  Лайпциг предлага най-висок ръст в рейтинга на икономическото представяне сред всичките 30 града. С темп на нарастване на населението от 10 % в периода между 2011 г. и 2015 г.,  Лайпциг надминава всички конкуренти - както и с неговия ръст на работна ръка от седем процента през разглеждания период. Делът на гражданите под 20-годишна възраст в момента в е 27 на сто,  страхотно предимство за бъдещото развитие на населението.\r\nЛайпциг има само един съществен недостатък - местоположението. То влияе на важни фактори като образование и иновации, интернационалност и достъпност - все важни неща, които биха могли да поставят в риск по-нататъшното успешно развитие на града, обясняват авторите. \r\nНай-големият град в провинция Хесен се изкачва с едно място напред в сравнение с последното проучване през 2015 г.  и заема почетното трето място в класацията. Ключов фактор за това е високият темп на растеж на населението от 8,3% в периода между 2011 г. и 2015 г. Както и по-рано, Франкфурт на Майн продължава да има сериозни предимства като лесна достъпност за чужденците, качествено образование и иновации.  \r\nДрезден и Берлин - два града от Източна Германия, оформят първите пет места в класацията. Сред общо 30-те включени в изследването градове, Мюнстер прави най-голям скок нагоре с внушителните 12 позиции. Хановер записва най-голям спад - градът е класиран със седем места надолу в сравнение с предходното проучване.\r\nГолемите градове в Северен Рейн-Вестфалия оформят класацията в долния й край, където са поставени Вупертал, Мьохенгладбах, Бохум, Дуисбург и Герлзенкирхен. Тереза Герова", "date": "2017.09.19", "title": "Focus: Мюнхен, Лайпциг и Франкфурт на Майн са германските градове с най-добри перспективи за бъдещето, показва изследване"}
{"url": "http://www.focus-news.net/news/2017/09/19/2437450/dobrich-obshtinskiyat-savet-prie-godishniya-otchet-za-izpalnenieto-na-byudzheta-za-2016-g.html", "text": "Общинският съвет прие Годишния отчет за изпълнението на бюджета за 2016 г. на Община град Добрич, предаде кореспондент на Радио „Фокус” – Варна. Уточненият план по приходите и разходите към 31 декември 2016 година е в размер на 51 903 686 лева, в т.ч. за държавни дейности 30 436 954 лева и за местни дейности 21 466 732 лева. Отчетът на приходите за държавни дейности към 31 декември 2016 година е в размер на 28 880 484 лева. В това число влизат: обща субсидия и други трансфери за държавни дейности от ЦБ – 27 447 594 лева; получени целеви трансфери от ЦБ - Финанси на реалния сектор – 867 773 лева; възстановени са целеви трансфери в ЦБ – (-363 450) лева. Това включва 13 920 лева по пилотен проект ”Информационни и комуникационни технологии в училище на СУ „Димитър Талев”. Изпълнението на данъчните приходи е в размер на 7 280 349 лева, което е 112.08% спрямо годишния план - патентен данък - 163 770 лв. (109.18%), данък върху недвижимите имоти - 1 743 944 лв. (96.89%), данък върху превозните средства - 3 520 858 лв. (121.41%), данък при придобиване на имущество по дарение и възмезден начин - 1 809 874 лв. (112,41 %). Изпълнението на неданъчните приходи е 9 759 462 лева, което е 83.55% спрямо годишния план - приходи и доходи от собственост - 1 500 967 лв. (90.42%), приходи от общински такси - 7 746 486 лв. (97.84%), приходи от продажба на нефинансови активи - 652 447 лв. (39.54%), приходи от концесии - 228 067 лв. (91.23%) и глоби, санкции и наказателни лихви - 590 115  лв. – 103.53%. \r\nЖулиета НИКОЛОВА", "date": "2017.09.19", "title": "Добрич: Общинският съвет прие Годишния отчет за изпълнението на бюджета за 2016 г."}
{"url": "http://www.focus-news.net/news/2017/09/19/2437451/hina-harvatiya-lichniyat-fotograf-na-parviya-harvatski-prezident-franyo-tudzhman-se-samoubi-na-groba-mu.html", "text": "Личният фотограф на първия хърватски президент д-р Франьо Туджман се е самоубил на гроба му в гробището Мирогож, предава държавната информационна агенция HINA.\r\nД-р Франьо Туджман беше избран за президент на Хърватия на 30 май 19990 г. при обявяването на независимостта на страната и заемаше поста до смъртта си на 10 декември 1999 г.Тереза Герова", "date": "2017.09.19", "title": "HINA (Хърватия): Личният фотограф на първия хърватски президент Франьо Туджман се самоуби на гроба му"}
{"url": "http://www.focus-news.net/news/2017/09/19/2437452/ministar-lilyana-pavlova-nay-kasno-do-20-dekemvri-pravitelstvoto-shte-prieme-okonchatelnata-programa-na-evropredsedatelstvoto.html", "text": "През месец декември правителството ще приеме окончателната програма на европредседателството. Това каза министърът за Българското председателство на Съвета на Европейския съюз (ЕС) Лиляна Павлова на обсъждане на приоритетите на страната ни за предстоящото европредседателство, предаде репортер на Агенция „Фокус“. „Това ще бъде най-късно до 20 декември. Търсим икономическо развитие, единен дигитален пазар. Стратегията за сближаването и бъдещето на ЕС. Това, което предстои е провеждането на тематични дебати и обществени обсъждане в секторните приоритети. Те са обединени в 5 направления. Първият е сигурност и правосъдие. Един от основните приоритети са Западните Балкани – не само като европейска перспектива, но и сигурността и миграцията, както и по свързаността. Именно затова на 26-27 октомври в София ще бъде и първата такава среща. Официалното откриване на председателството ще бъде на 4 януари. На 5 януари ще направим редица срещи както с българското правителство, така и с българския парламент. Календарът със събитията е утвърден и вече е факт“, заяви Павлова. По думите й в България ще се проведат над 230 събития, 30 от които са на най-високо ниво. „В областта на правосъдие и вътрешен ред планираме неформален съвет в София, както и във формат ЕС-САЩ през месец май. МВР и Министерството на правосъдието имат подготвени 24 срещи. На 21 септември и 23 октомври ще направим дебати по приоритетите на председателството“, каза още Лиляна Павлова.\r\nЛюба АЛЕКСИЕВА", "date": "2017.09.19", "title": "Министър Лиляна Павлова: Най-късно до 20 декември правителството ще приеме окончателната програма на европредседателството"}
{"url": "http://www.focus-news.net/news/2017/09/19/2437453/burgas-obshtinata-obyavyava-uchenicheski-konkurs-za-izrabotvane-na-logo-za-mezhdunarodnoto-matematichesko-sastezanie.html", "text": "Математическото състезание IMC (International Mathematics Competition) e едно от най-престижните в света. Това съобщиха от пресцентъра на Община Бургас. За Бургас е чест да бъде негов домакин през следващата 2018 година Това е и признание за усилията и средствата, които се инвестират за развитие на образованието в областта. Създадено през 2003 г. всяка година състезанието се провежда в различна държава. Една от неговите най-важни цели е да се създаде платформа за ученици от целия свят за обмен на знания и практически опит в областта на математиката, както и да се развие вече създаденото сътрудничество за представяне на иновативни методи за преподаване. Освен, че ще предостави възможност на участниците да докажат своите математически способности и талант, състезанието също така ще се превърне в място за среща на различни култури, насърчавайки толерантността и приятелството.\r\nБургас ще бъде домакин на състезанието в периода 1 - 7 юли 2018 г. По този повод Община Бургас обявява ученически конкурс за изработване на неговото лого. Задължителен елемент, който трябва да съдържа то, е абревиатурата на състезанието – BIMC 2018. Ако логото съдържа текст, той трябва да бъде на английски език.\r\nВ конкурса могат да участват ученици от всички възрасти и училища в град Бургас. Изпращайте вашите предложения във векторен формат и формат png в срок до 06.10.2017 г., включително, на следния адрес: logo@bimc2018.com (с копие до ssdimova@yahoo.com  и zh.georgieva@burgas.bg)\r\nЗа първо място е предвидена парична награда от 300 лв., а за второ и трето – предметни награди.", "date": "2017.09.19", "title": "Бургас: Общината обявява ученически конкурс за изработване на лого за Международното математическо състезание"}
{"url": "http://www.focus-news.net/news/2017/09/19/2437454/varna-park-muzey-vladislav-varnenchik-i-voennomorskiyat-muzey-shte-posreshtnat-posetitelite-si-s-praznichni-vhodni-taksi-na-22-septemvri.html", "text": "По повод Деня на Независимостта на България, на 22 септември (петък) двата филиала на Националния военноисторически музей във Варна – Парк-музеят на бойната дружба – 1444 г. „Владислав Варненчик“ и Военноморският музей, ще посрещнат посетителите си с празнични, намалени входни такси. Това съобщиха от Военноморския музей във Варна. Приканват се жителите и гостите на Варна да разгледат експозициите на двата музея в този знаков за страната ден, когато България е провъзгласена за независима държава.", "date": "2017.09.19", "title": "Варна: Парк-музей „Владислав Варненчик“ и Военноморският музей ще посрещнат посетителите си с празнични входни такси на 22 септември"}
{"url": "http://www.focus-news.net/news/2017/09/19/2437455/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за дейността за реализацията на проекта „Шарени мъниста“ в община Пещера, който цели задържане на учениците в училище и стимулиране и изява на техните дарби и таланти. Повече по темата ще ни каже Стоян Йовчев, експерт в общинската администрация в родопския град. От директора на Професионалната гимназия по хранително-вкусови технологии в пещера Славия Златанова ще научим какви са новите специалности в учебното заведение и как местния бизнес подпомага образователния процес. На 22 септември в село Радилово започва Празникът на кешкека, който ще продължи два дни. Повече за тазгодишното му отбелязване и за легендата за митичния кешкек ще ни разкаже Марена Вачкова от читалището в селото. Телефоните за връзка със студиото са 0885 606692 и 034 420020.", "date": "2017.09.19", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/09/19/2437456/burgas-gradat-uchastva-s-tri-nominatsii-v-klasatsiyata-novatori-v-obrazovanieto-2017-za-populyarizirane-na-balgarskoto-obrazovanie.html", "text": "Започва класацията \"Новатори в образованието 2017\", която има за цел да привлече общественото внимание към позитивната промяна в българското образование. Бургас участва с три номинации в категориите \"Университети\", \"Училища\" и \"Благотворителност\". Това съобщиха от пресцентъра на Община Бургас. Две от тях са за Университет \"Проф. д-р Асен Златаров\".\r\nЕдната е персонална за професор Сотир Сотиров, главен двигател на проекта Лятна IT академия. Вече две негови издания бяха реализирани по инициатива на Община Бургас. Обучението има за цел да помогне на млади хора, основно ученици и студенти, да усъвършенстват умението си за работа с компютърни технологии. В организирането на академията участват преподаватели по IT технологии от университета и от бургаски училища.\r\nВтората номинация Университет \"Проф д-р Асен Златаров\" получава отново за развитие в областта на IT технологиите. Тя е за новата магистърска програма \"Информационни технологии в управлението и трансформацията на бизнес процеси\", която катедра \"Компютърни системи и технологии\" стартира тази година. Инициативата е на кмета Димитър Николов, председателя на борда на директорите на Българската аутсорсинг асоциация Станимир Николов и доц. Магдалена Миткова - ректор на университета. Програмата за обучение по специалността е основно с практическа насоченост и се осъществява с участието на водещи компании от бранша, а лектори са някои от най-опитните специалисти у нас. В нея са представени четири от водещите ERP системи - Microsoft Dynamics NAV (Navision), SAP ERP, ORACLE ERP и българската EnterpriseOne® ERP. \r\nЗа постижения в IT образоването в Бургас е номинирана и старши учител по информатика и информационни технологии Димитрина Тодорова от училище ПГПАЕ \"Гео Милев\". Тя е преподавател, постигнал високи резултати в професионалната си дейност и за 23 години работа е допринесла значително за развитието на българското образование.\r\nОсновен организатор на четвъртото поредно издание на \"Новатори в образованието\" е образователната организация ERP Academy. Конкурсът включва категориите \"Деца\", \"Училища\", \"Университети\", \"Обучения\" и \"Благотворителност\", както и награда на публиката, за която ще се борят номинираните от всички категории в официалната Фейсбук страница на класацията - https://www.facebook.com/novatoribg/.\r\nВсеки желаещ може да номинира своите фаворити или свой проект, като изпрати предложение на адрес novatori@novatori.bg. Крайният срок за подаване на кандидатури е 30-ти септември. Жури, включващо представители на образователната система, технологичния сектор, предприемаческите среди, както и журналисти с дългогодишен опит в сферата на бизнеса и образованието, ще определят победителите. На специално събитие през ноември ще бъдат обявени и наградени всички победители от категориите в класацията.\r\nОт тази година към поборниците за едно по-развито, интелигентно и образовано българско общество се присъединява и \"Индустриален и логистичен парк - Бургас\". Партньори на класацията са още: Българска асоциация по информационни технологии (БАИТ), Българската асоциация за управление на хора (БАУХ), Индустриален и логистичен парк - Бургас, Българско национално радио (БНР), сп. Бизнес клуб, сп. Бизнес лейди, сп. Enterprise, Uchi.bg, B2bmedia.bg, Pixelmedia.bg, Uspelite.bg, HiLife, Espressonews.bg и Vibes.bg.", "date": "2017.09.19", "title": "Бургас: Градът участва с три номинации в класацията \"Новатори в образованието 2017\" за популяризиране на българското образование"}
{"url": "http://www.focus-news.net/news/2017/09/19/2437457/das-hamburger-abendblatt-v-bremen-arestuvaha-predpolagaem-chlen-na-islyamsa-darzhava-ot-chechenski-proizhod.html", "text": "Полицията в Бремен арестува 28-годишен мъж, за който се предполага, че е участвал в бойни действия на страната на близкоизточната радикална групировка „Ислямска държава“, съобщава вестник  Das Hamburger Abendblatt.\r\nГоворител на Прокуратурата в Хамбург поясни, че задържаният е руски гражданин от чеченски произход. Мъжът е заподозрян в участие в гражданската война в Сирия. Допълнителни подробности за него не бяха съобщени. \r\nОще миналата година властите в Бремен разследваха информация за група чеченци, които се бият в редиците на терористичната групировка в Сирия, припомня изданието.Тереза Герова", "date": "2017.09.19", "title": "Das Hamburger Abendblatt: В Бремен арестуваха предполагаем член на „Ислямса държава“ от чеченски произход"}
{"url": "http://www.focus-news.net/news/2017/09/19/2437458/dobrich-vse-poveche-zadalzheni-litsa-se-vazpolzvat-ot-vavedenite-prez-2013-godina-novi-uslugi-za-razplashtane-ot-obshtinata.html", "text": "Все повече задължени лица се възползват от въведените през 2013 година нови услуги за разплащане от Община град Добрич. Това е посочено в Годишния отчет за изпълнението на бюджета за 2016 г., предаде кореспондентът на Радио „Фокус” – Варна. Въведените услуги, които набират популярност, са уеб базиран модул, позволяващ онлайн проверка на задълженията към общината, с което на гражданите и фирмите е осигурен достъп по всяко време на денонощието до информация за задълженията за местните данъци, такса за битови отпадъци и такса за притежаване на куче. – за отчетния период  53 лица са получили своя ПИН – код, внедреното ПОС – терминално устройство за приемане на директни плащания с дебитни и кредитни карти, издадени в Р България. Чрез това устройство са платили 1455 задължени лица, които са с 68,59 на сто повече от възползвалите се от тази услуга през същия период на 2015 година. 6 645 задължени лица са платили задълженията си чрез разплащане с посредник – оператор за парични преводи и платежни услуги, разполагащ с 2 617 каси в цялата страна, които са 46 на сто повече от възползвалите се от тази услуга през същия период на 2015 година. За осигуряване на по – добро и ефективно обслужване на задължените по Закона за местните данъци и такси лица към Община град Добрич за данъчна кампания 2016 година след подписване на договор с „Български пощи“ ЕАД и внедряване на интерфейс за разплащане с посредник, от 23 март миналата година е осигурено автоматично плащане на местни данъци и такси към общината на касите на пощенските станции в цялата страна. Тази нова, евтина и бърза услуга улеснява плащането на местни данъци и такси на живущите в общината, но най – вече  задължените лица, които живеят в други населени места на територията на страната. До 31 декември 2016 г. от тази услуга са се възползвали 499 задължени лица.\r\nЖулиета НИКОЛОВА", "date": "2017.09.19", "title": "Добрич: Все повече задължени лица се възползват от въведените през 2013 година нови услуги за разплащане от Общината"}
{"url": "http://www.focus-news.net/news/2017/09/19/2437459/burgas-kmetat-dimitar-nikolov-i-ministarat-na-kulturata-boil-banov-shte-se-sreshtnat-s-ekipa-na-black-sea-map.html", "text": "Днес, в 13.00 часа, кметът на Община Бургас Димитър Николов и министърът на културата Боил Банов ще се срещнат с екипа на Black Sea MAP – един от най-големите световни морски археологически проекти, който изследва промените в древната околна среда в Черно море. Това съобщиха от пресцентъра на Община Бургас. Срещата ще е на борда на кораба Halvia Subsea, на 2- ро корабно място в порт Бургас. В експедицията участват световно признати морски изследователи, които със специална техника изследват комплексно дълбините на Черно море. Екипът на Black Sea MAP се ръководи от Саутхамптън университет и професор Джон Адамс, професор Людмил Вагалински, директор на Националния археологически институт с музей към БАН и д-р Калин Димитров от Центъра за подводна археология в Созопол. Екипът на изследването се състои от учени от Великобритания, България, Университета в Кънектикът в САЩ, Норвегия, Гърция и Украйна.   \r\nВ 14.30 часа кметът на Община Бургас Димитър Николов ще участва в пресконференцията на Rayanair на летище Бургас. \r\nВ 17.00 часа в залата на Община Бургас ще се връчат отличия на участниците в морския археологически проект Black Sea MAP.", "date": "2017.09.19", "title": "Бургас: Кметът Димитър Николов и министърът на културата Боил Банов ще се срещнат с екипа на Black Sea MAP"}
{"url": "http://www.focus-news.net/news/2017/09/19/2437460/sport-elitsa-kostova-zapochva-uchastieto-si-na-turnira-v-tampiko.html", "text": "Елица Костова започва участието си в турнира по тенис на твърди кортове в мексиканския град Тампико. В първи кръг българската тенисистка ще играе срещу представителката на домакините Виктория Родригес, която е поставена под номер 255 в световната ранглиста при жените – с 44 позиции по-назад от Костова. \r\nДвубоят, който е първият между двете тенисистки, ще започне след полунощ българско време.", "date": "2017.09.19", "title": "Спорт: Елица Костова започва участието си на турнира в Тампико"}
{"url": "http://www.focus-news.net/news/2017/09/19/2437461/ministar-tsetska-tsacheva-shte-rabotim-po-sazdavaneto-na-evropeyska-prokuratura-balgariya-e-dvizheshta-sila-za-zasilenoto-satrudnichestvo-po-tozi-reglament.html", "text": "Ще работим по създаването на европейска прокуратура, България е движеща сила за засиленото сътрудничество по този регламент. Това каза министърът на правосъдието Цецка Цачева, която участва в обсъждане на приоритетите на страната ни за предстоящото европредседателство, предаде репортер на Агенция „Фокус“. „На мен и министър Радев се пада задължението да ви информираме за приоритетите на двете министерства“, заяви Цачева. По думите ѝ общите неща между двете министерства са предотвратяване на радикализиацията и насилствения ислямизъм, борбата с тероризма, киберпрестъпността и организираната престъпност. Тя открои един от основните приоритети - създаването на силна, независима и ефективна прокуратура. „По време на председателството България ще отправи 3 основни послания конкурентоспособност, кохезия и консенсус. Ще работим по създаването на европейска прокуратура. До момента е извървян един нелек път, в който България е движеща сила за засиленото сътрудничество по този регламент. Постигнахме общ подход през месец юни, където 20 държави членки се обединихме около регламента на Съвета за създаване на европейска прокуратура“, допълни Цачева. Тя посочи, че се очаква през настоящия пленарен сезон Европейския парламент да одобри проекта по структурирането на европейската служба. „В наш интерес е тази служба да започне час по-скоро, защото тя ще контролира начина, по който се разходват парите по европейските фондове. Европейските прокурори ще бъдат избирани по специални процедури. Тяхната независимост ще бъде гарантирана. България активно ще допринесе за подобряване на борбата с корупцията на европейско ниво“, подчерта министър Цачева. Тя уточни, че на 26 и 27 март ще се проведе конференция с представители на прокуратурата, експерти от държави-членки и народни представители от 44-тото НС. \r\n„На всички е ясно с какъв темп навлизат новите технологии, а те оказват влияние върху много от факторите - бързината на документооборота, лесен достъп до регистри, разпределението на делата. На 14 май 2018 г. е планирана конференция със специалисти по електронни системи“, добави тя. Друга приоритетна тема, по която очакват сериозен напредък, е свързана с мерките за механизма на връщане на дете. „Трябва да имаме ефективни механизми за решения по отношение на предаване на деца. България от самото начало подкрепя проекта на ЕК. Приноса ни по това досие се отчита от партньорите ни“, каза още Цецка Цачева. \r\nЛюба АЛЕКСИЕВА", "date": "2017.09.19", "title": "Министър Цецка Цачева: Ще работим по създаването на европейска прокуратура, България е движеща сила за засиленото сътрудничество по този регламент"}
{"url": "http://www.focus-news.net/news/2017/09/19/2437462/ria-novosti-turtsiya-provezhda-voenni-manevri-po-granitsata-s-irak-sedmitsa-predi-referenduma-za-nezavisimost-na-kyurdistan.html", "text": "Турската армия започна военни маневри по границата с Ирак седмица преди референдума за независимост на Кюрдистан, предава РИА Новости като се позовава на съобщение на турския Генерален щаб.\r\nВ съобщението на турската армия се казва, че \"въоръжените сили на страната са започнали учения в района на Силопи и Хабур, като едновременно с това продължават и антитерористичните операции.\"\r\nРуската агенция припомня, че референдумът за независимост на иракски Кюрдистан,насрочен за 25 септември 2017 г., е подложен на критики от страна на Ирак, Иран и Турция, както и от Арабската лига. .Тереза Герова", "date": "2017.09.19", "title": "РИА Новости: Турция провежда военни маневри по границата с Ирак седмица преди референдума за независимост на Кюрдистан"}
{"url": "http://www.focus-news.net/news/2017/09/19/2437463/blagoevgrad-83-godishna-zhena-e-s-opasnost-za-zhivota-sled-kato-e-blasnata-ot-lek-avtomobil-v-petrich.html", "text": "83-годишна жена е с опасност за живота, след като е блъсната от лек автомобил в Петрич. Това съобщиха от ОДМВР - Благоевград. На 18 септември 2017 г. на ул. “Лазар Маджаров“ в град Петрич, лек автомобил „Деу Ланос“ с 50-годишен водач от град Петрич е блъснал 83-годишна жена от град Петрич, движеща се по пътното платно. В резултат на инцидента, с черепно-мозъчна травма и опасност за живота, е пострадала пешеходката, която е настанена за лечение в МБАЛ - Петрич. Пробата за наличие на алкохол в кръвта на водача на автомобила е отрицателна.", "date": "2017.09.19", "title": "Благоевград: 83-годишна жена е с опасност за живота, след като е блъсната от лек автомобил в Петрич"}
{"url": "http://www.focus-news.net/news/2017/09/19/2437464/yambol-ian-peys-ot-diyp-parpal-kani-v-lichno-obrashtenie-fenovete-za-kontserta-si-v-grada-na-28-oktomvri.html", "text": "Иън Пейс от „Дийп Пърпъл“ кани в лично обръщение феновете за концерта си в града на 28 октомври. Това съобщиха от пресцентъра на Община Ямбол. \r\n„Здравейте! Аз съм Иън Пейс от „Дийп Пърпъл“. Ще бъда в Ямбол на 28 октомври в зала „Диана“ и ще свиря с групата Sainted Sinners. Ще бъде велика вечер, посветена на музиката и Вие трябва да сте там!“. Това казва във видео обръщение към феновете си топ-барабанистът на Пърпъл Иън Пейс месец преди концерта си в Ямбол. Клипът е качен на сайта на Община Ямбол, с чиято подкрепа се реализира концертът. \r\nСъбитието в Ямбол бе отбелязано и в официалната Фейсбук страница на вокалиста на групата Иън Гилън, който писа, че „другият Иън ще има концерт в Ямбол, България“. \r\nИън Пейс участва в проекта „Deep Purple’s night“ между изявите си в рамките на прощалното световно турне на групата „The Long Goodbye“. Концертът в Ямбол е специален жест към българските фенове и представя в концентриран вид най-великите парчета на „Дийп Пърпъл“. Само тук на българска сцена ще прозвучат едновременно Highway Star, Child in Time, Stormbringer, Burn, Mistreated и разбира се, Black Night, Bloodsucker, Smoke on the Water, Fireball, Strange Kind of Woman и още велики хитове, изковали славата на Пърпъл като пионерите на хард-рока.\r\nМеждувременно, със съдействието на Иън Пейс, организаторите пуснаха в продажба ограничено количество от ВИП билети. За целта, специално за българските си фенове, барабанистът предоставя оригинални палки за барабан, картички с автограф, както и възможност за лична среща с него по време на репетицията и в Бекстейдж зоната. Заявки и запитвания могат да се направят на електронната поща на организаторите: starenterprise@abv.bg.", "date": "2017.09.19", "title": "Ямбол: Иън Пейс от „Дийп Пърпъл“ кани в лично обръщение феновете за концерта си в града на 28 октомври"}
{"url": "http://www.focus-news.net/news/2017/09/19/2437465/lovech-ogranicheno-e-dvizhenieto-po-pat-i-4-brestnitsa-balgarski-izvor-v-mestnostta-senovala-poradi-izteglyane-na-avariral-avtomobil.html", "text": "Ограничено е движението по път I-4 Брестница - Български Извор в местността Сеновала, поради изтегляне на аварирал автомобил. Това съобщиха от пресцентъра на Агенция \"Пътна инфраструктура\". Всички шофьори изчакват на място.", "date": "2017.09.19", "title": "Ловеч: Ограничено е движението по път I-4 Брестница - Български Извор в местността Сеновала, поради изтегляне на аварирал автомобил"}
{"url": "http://www.focus-news.net/news/2017/09/19/2437466/ministar-valentin-radev-prioritet-na-balgarskoto-predsedatelstvo-e-efektivnoto-upravlenie-na-migratsiyata.html", "text": "Приоритет на българското председателство е ефективното управление на миграцията. Това каза министърът на вътрешните работи Валентин Радев по време на обсъждане на приоритетите на страната ни за предстоящото европредседателство, предаде репортер на Агенция „Фокус“. „Голям шанс за България е да постави своите теми и да покажем, че можем да ги придвижим. Основните теми в Европа са миграцията и сигурността. От ключово значение е обменът на информация и използването на информационните системи. Качествена информация, която да се обменя в базата данни. И в момента се стараем да бъдем равно отдалечени от всички. Едно от най-добрите постижения е шенгенската информационна система. Обсъждат се предложения за разширяването, граничния контрол и връщането на мигрантите“, коментира Радев. По думите му българското председателство ще насърчава подобряването на правоприлагащите органи. \r\n„Приоритет е ефективното управление на миграцията. Ще насочим силите си за повишаване на процента на връщане на незаконно пребиваващите в страните. Ще продължим работата на електронното председателство. Ще работим за подобряване на националните процедури. Ще търсим консенсус за общата европейска система за убежище. България носи отговорност за една от най-чувствителните външни граници на ЕС“, каза още Валентин Радев.\r\nЛюба АЛЕКСИЕВА", "date": "2017.09.19", "title": "Министър Валентин Радев: Приоритет на българското председателство е ефективното управление на миграцията"}
{"url": "http://www.focus-news.net/news/2017/09/19/2437467/plovdiv-nyakolko-rayona-v-asenovgrad-sa-s-narusheno-vodopodavane-zaradi-remonti.html", "text": "Спират водоподаването в района на бул. „България” и жп гарата на Асеновград заради ремонти. Това съобщи за Радио „Фокус” - Пловдив дежурен във водоснабдителното дружество, обслужващо областта. До 16.00 часа ще бъде спряно водоподаването на няколко улици в района, където се поставят нови ВиК връзки по проекта за рехабилитация на водоснабдителната и канализационна мрежа на Асеновград. Улиците с прекъснато водоподаване са ул. „Борислав”, ул. „Клокотница”, ул. „Цар Освободител”, ул. „Атанас Свещаров”, ул. „Иларион Макариополски”, ул. „Клокотница”, ул. Васил Левски”, ул. „Иван Вазов”, ул. „Сава Катрафилов”. ул. „Костадин Балтов”, ул. Атанас Маринов”, ул. „Кочо Честименски”, ул. „Дунав”, ул. Илинден”, ул. „Свобода”, ул. „Гоце Делчев”, ул. „Кресна”, ул. „Струма”, ул. „Ген. Дандевил”, ул. „Тракия”, ул. „Велико Търново”, ул. „Хаджи Димитър” и ул. „Солунска”.\r\nЦветана ТОНЧЕВА", "date": "2017.09.19", "title": "Пловдив: Няколко района в Асеновград са с нарушено водоподаване заради ремонти"}
{"url": "http://www.focus-news.net/news/2017/09/19/2437468/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Полицията в Бремен арестува 28-годишен мъж, за който се предполага, че е участвал в бойни действия на страната на близкоизточната радикална групировка „Ислямска държава“, съобщава вестник  Das Hamburger Abendblatt.\r\nГоворител на Прокуратурата в Хамбург поясни, че задържаният е руски гражданин от чеченски произход. Мъжът е заподозрян в участие в гражданската война в Сирия. Допълнителни подробности за него не бяха съобщени. \r\nОще миналата година властите в Бремен разследваха информация за група чеченци, които се бият в редиците на терористичната групировка в Сирия, припомня изданието.\r\n*** Членове на германската хуманитарна организация „Младежко спасение“  ще бъдат изправени пред съда в сициалнския град Трапани за изслушване по дело за транспортиране на нелегални мигранти към Европа, съобщава националният ежедневник Die Frankfurter Allgemeine Zeitung.\r\nЗащитата ще оспори решението за изземване на спасителния кораб „Ювента“, използван от доброволците за операции в Средиземно море. След края на заседание адвокатът на организацията ще представи подробности за хода на делото в рамките на пресконференция. \r\n„Ювента“ бе конфискувана в началото на август в пристанището Лампедуза, припомнят от редакцията.\r\n*** Председателят на фракцията на Германската социалдемократическа партия (ГСДП) в Сената в Берлин Раед Салех предупреди, че партиите не трябва да се стремят към управление на всяка цена, пише изданието Der Spiegel. \r\nПодобни изявления само показват по още един начин колко трудно ще бъде този път за Ангела Меркел да намери коалиционен партньор за съставяне на новото федерално правителство на Германия. Свободните демократи (СвДП) и „Зелени“ вече многократно подчертаваха колко трудно би било да управляват съвместно със Съюза (ХДС/ХСС). Настроенията срещу нова т.нар. голяма коалиция съвсем не са положителни. \r\nРайд Салех е един от политиците, който й се противопоставя. В случай на поражение на изборите за Бундестаг, той призова ГСДП да се оттегли в опозиция. „Държа на позицията си, че не трябва да се управлява на всяка цена“, заяви германският социалдемократ пред местни медии. \r\nГСДП трябва да предложи алтернатива на политиката на канцлера Меркел, твърди Салех. И ако избирателите не й отредят тази роля, то партията трябва да си направи съответните изводи и да се оттегли. Подобно решение щеше да бъде правилно и през 2013 г., когато бяха проведени предходните избори за федерален парламент. \r\nВ случай че ГСДП се окаже в опозицията, Салех настоява Мартин Шулц да остане лидер на партията.\r\n*** Световният икономически институт в Хамбург (HWWI) ежегодно определя кои германски градове имат най-добри перспективи за бъдеще развитие. Изненадващо, но през 2017 г. саксонската столица Лайпциг се придвижи напред до почетното второ място. Общо три града от провинциите на някогашната ГДР са сред първите пет в класацията. Изданието Focus представя подробности за изследването.\r\nСтолицата на Бавария е германският град с най-добри перспективи за бъдещето, категорични са експертите от Световния икономически институт в Хамбург и частната банка \"Беренберг\". Лайпциг е класиран на второ място, изпреварвайки за първи път Франкфурт на Майн. Дрезден и Берлин оформят \"Топ 5\" на класацията.\r\nПроучването, което се провежда за пети път, разглежда 30-те най-големи града в Германия. Значителен фактор за подбора има \"жизненото и икономическо пространство\", което продължава да се разраства в посочените градове. \r\nПонастоящем малко повече от 19 млн. граждани, или 23% от населението на Германия, живее в 30-те най-големи града на страната. \"Населението и производителността растат по-бързо тук, отколкото показват средните национални стойности\", се казва в проучването.\r\nКакто и в последното проучване през 2015 г., баварската столица Мюнхен отново застава на първо място, главно поради икономическата сила на града. Допълнителен плюс според специалистите е \"първокласните прогнози за демографско развитие\".  \r\nОбщо 31,4% от всички служители в Мюнхен имат университетска степен на образование. Почти всеки втори, включен в пазара на труда в баварската столица, работи в \"индустрия, изискваща знания\". Тези внушителни резултати не са регистрирани  в нито един друг германски град, което прави Мюнхен \"изключителен метрополис на знанието\", уверени са авторите на изследването. \r\nМюнхен също така отбелязва ръст в заетостта. Броят на работните места е нараснал с 6,2% между 2011 г. и 2014 г. Проучването обобщава, че \"най-голямото процентно увеличение на населението (+ 16%) и най-голямото абсолютно увеличение на броя на заетите лица (+31,500) се очаква до 2030 г.\"\r\nЛайпциг, най-големият саксонски град с население от 560 хил. души, успя да се придвижи напред в класацията до амбициозното второ място.\r\nИма няколко фактора за това.  Лайпциг предлага най-висок ръст в рейтинга на икономическото представяне сред всичките 30 града. С темп на нарастване на населението от 10 % в периода между 2011 г. и 2015 г.,  Лайпциг надминава всички конкуренти - както и с неговия ръст на работна ръка от седем процента през разглеждания период. Делът на гражданите под 20-годишна възраст в момента в е 27 на сто,  страхотно предимство за бъдещото развитие на населението.\r\nЛайпциг има само един съществен недостатък - местоположението. То влияе на важни фактори като образование и иновации, интернационалност и достъпност - все важни неща, които биха могли да поставят в риск по-нататъшното успешно развитие на града, обясняват авторите. \r\nНай-големият град в провинция Хесен се изкачва с едно място напред в сравнение с последното проучване през 2015 г.  и заема почетното трето място в класацията. Ключов фактор за това е високият темп на растеж на населението от 8,3% в периода между 2011 г. и 2015 г. Както и по-рано, Франкфурт на Майн продължава да има сериозни предимства като лесна достъпност за чужденците, качествено образование и иновации.  \r\nДрезден и Берлин - два града от Източна Германия, оформят първите пет места в класацията. Сред общо 30-те включени в изследването градове, Мюнстер прави най-голям скок нагоре с внушителните 12 позиции. Хановер записва най-голям спад - градът е класиран със седем места надолу в сравнение с предходното проучване.\r\nГолемите градове в Северен Рейн-Вестфалия оформят класацията в долния й край, където са поставени Вупертал, Мьохенгладбах, Бохум, Дуисбург и Герлзенкирхен. \r\n***", "date": "2017.09.19", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/19/2437469/blagoevgrad-327-rasteniya-ot-roda-na-kanabisa-sa-izzeti-pri-proverka-v-zemlishteto-na-selo-dragush.html", "text": "327 растения от рода на канабиса са иззети при проверка в землището на село Драгуш. Това съобщиха от ОДМВР - Благоевград. На 18 септември 2017 г. в участък на Държавен горски фонд в местността Паков Равнак, землище на село Драгуш, община Петрич, от полицейски служители на РУ - Петрич, са намерени и унищожени около 327 бр. тревисти растения, които след направен полеви тест са реагирали положително на канабис с общо тегло около 1 238 килограма. По случая е образувано досъдебно производство.", "date": "2017.09.19", "title": "Благоевград: 327 растения от рода на канабиса са иззети при проверка в землището на село Драгуш"}
{"url": "http://www.focus-news.net/news/2017/09/19/2437470/dobrich-42-godishen-mazh-e-zaginal-pri-katastrofa-na-patya-kavarna-selo-balgarevo.html", "text": "42-годишен мъж е загинал при катастрофа на пътя Каварна - село Българево. Това съобщиха от ОДМВР - Добрич. На 18 септември, около 09.20 часа, е получено съобщение за възникнало ПТП на пътя от град Каварна посока село Българево, област Добрич. На място е установено, че водач на лек автомобил „Митсубиши” с добричка регистрация движейки се от село Българево посока град Каварна, губи контрол над МПС и се удря в насрещно движещия се лек автомобил „Пежо” с добричка регистрация. Вследствие на удара на място загива 42-годишния водач на лек автомобил „Пежо”. По случая е образувано досъдебно производство по описа на РУ МВР Каварна.", "date": "2017.09.19", "title": "Добрич: 42-годишен мъж е загинал при катастрофа на пътя Каварна - село Българево"}
{"url": "http://www.focus-news.net/news/2017/09/19/2437471/kyustendil-hudozhestvenata-galeriya-predstavya-zhivopisna-retrospektsiya-na-biser-lazarov.html", "text": "Художествената галерия в Кюстендил представя живописна ретроспекция на Бисер Лазаров. Това съобщи за Радио „Фокус” – Кюстендил Бойка Велинова, екскурзовод към художествена галерия „Владимир Димитров – Майстора”. Изложбата, носеща името „Периоди и подходи”, ще бъде открита от 18.00 часа в галерията. Ретроспективната изложбата включва творби от различни периоди в областта на различни жанрове на живописта – пейзаж, голо тяло, фигурални композиции, натюрморт и интериор, а също и периоди с по-абстрактни работи. Бисер Лазаров е роден през 1963 година в село Мокрeш. Завършва Художествена гимназия в София и Национална художествена академия, специалност „Реставрация”. Той е преподавател, доктор по изкуствознание и изобразителни изкуства. Има десетки самостоятелни изложби.\r\nВенцеслав ИЛЧЕВ", "date": "2017.09.19", "title": "Кюстендил: Художествената галерия представя живописна ретроспекция на Бисер Лазаров"}
{"url": "http://www.focus-news.net/news/2017/09/19/2437472/daily-sabah-nay-malko-chetirima-chlenove-na-pkk-sa-likvidirani-pri-vazdushni-udari-v-severen-irak.html", "text": "Най-малко четирима членове на „Работническа партия на Кюрдистан“ са ликвидирани при въздушни удари в Северен Ирак, при които са унищожени оръжейни складове, скривалища и боеприпаси, принадлежащи на групировката, се казва в изявление на турската армия, разпространено в ранните часове на вторник, пише вестник Daily Sabah.\r\nСпоред изявлението, военните са получили разузнавателни данни, съгласно които членовете на ПКК в северните иракски райони планират да извършат атаки..Тереза Герова", "date": "2017.09.19", "title": "Daily Sabah: Най-малко четирима членове на ПКК са ликвидирани при въздушни удари в Северен Ирак"}
{"url": "http://www.focus-news.net/news/2017/09/19/2437473/stara-zagora-kmetat-zhivko-todorov-shte-poseti-doma-za-detsa-lisheni-ot-roditelski-grizhi-balgarka-na-20-septemvri.html", "text": "Кметът Живко Тодоров ще посети заедно с министъра на младежта и спорта Красен Кралев Дома за деца лишени от родителски грижи „Българка“ на 20 септември, в 17.00 часа. Това съобщиха от пресцентъра на Община Стара Загора. Министър Красен Кралев ще дари спортни материали и пособия за игра на децата от ДДЛРГ „Българка“ на ул. „Мусала“ 32.", "date": "2017.09.19", "title": "Стара Загора: Кметът Живко Тодоров ще посети Дома за деца лишени от родителски грижи „Българка“ на 20 септември"}
{"url": "http://www.focus-news.net/news/2017/09/19/2437474/tsvetan-tsvetanov-gerb-balgariya-e-nay-nadezhdnata-granitsa-na-es.html", "text": "България е най-надеждната граница на ЕС. Това каза председателят на Комисията по вътрешна сигурност и обществен ред, председател на ПГ на ГЕРБ и зам.-председател на партията Цветан Цветанов, който участва в обсъждане на приоритетите на страната ни за предстоящото европредседателство, предаде репортер на Агенция „Фокус“. „За мен по-важно е, че това председателство дава сериозен шанс за България. Водещото мероприятие за вътрешната комисия ще бъде през март месец. В Брюксел ще има обсъждане на вариантите за взимане на решение за начина, по който да се осъществява политически борд и националните парламентите да имат своите представители, за да има гаранция, че това което се извършва от Европол ще е в защита на гражданите. Дава се голяма значение, както на всички информационни системи, но и разследванията. България има представители в Хага и страната ни има много досиета, по които работи и се справя много добре“, коментира Цветанов. По думите му трябва да се търси допълнителната подкрепа за всички приоритети по темата вътрешна сигурност и правосъдие. „Увеличеното присъствие на Фронтекс в България е възможност да си защитаваме позицията. Ние сме може би най-надеждната граница на ЕС. Парламентът ще направи всичко възможно от гледна точка на законодателството, което трябва да се приема. Ще внесем или тази, или другата седмица на първо четене Закона за мерките срещу прането на пари“, добави Цветанов. Той посочи, че неслучайно Германия от 2007 г. винаги има съветник в МВР. \r\nЛюба АЛЕКСИЕВА", "date": "2017.09.19", "title": "Цветан Цветанов, ГЕРБ: България е най-надеждната граница на ЕС"}
{"url": "http://www.focus-news.net/news/2017/09/19/2437475/afp-razsledvashtite-organi-na-oon-iziskaha-tsyalosten-neogranichen-dostap-do-mianmar.html", "text": "Следователите на ООН по правата на човека заявиха във вторник, че се нуждаят от „цялостен и неограничен\" достъп до Мианмар, за да проучат сериозната и продължаваща криза, като призоваха правителството да преосмисли отказа си от разследването, предава AFP.\r\n„За нас е важно да видим със собствените си очи местата на тези предполагаеми нарушения\", заяви ръководителят на мисията за установяване на факти, подкрепена от ООН - Марзуки Даръсман, като поиска „пълен и безпрепятствен достъп до страната\".\r\n„Има сериозна хуманитарна криза, която се нуждае от спешно внимание\", добави Дарусман, водещ разследването, което Мианмар обеща да отхвърли.Тереза Герова", "date": "2017.09.19", "title": "AFP: Разследващите органи на ООН изискаха „цялостен, неограничен\" достъп до Мианмар"}
{"url": "http://www.focus-news.net/news/2017/09/19/2437476/lovech-vazstanoveno-e-dvizhenieto-po-ednata-lenta-na-pat-i-4-brestnitsa-balgarski-izvor-v-mestnostta-senovala.html", "text": "Възстановено е движението по едната лента на път I-4 Брестница - Български извор в местността Сеновала. Това съобщиха от пресцентъра на Агенция \"Пътна инфраструктура\".", "date": "2017.09.19", "title": "Ловеч: Възстановено е движението по едната лента на път I-4 Брестница - Български извор в местността Сеновала"}
{"url": "http://www.focus-news.net/news/2017/09/19/2437477/dobrich-66-godishna-zhena-e-stanala-zhertva-na-telefonna-izmama-sas-sumata-ot-4-300-leva-i-2-150-evro.html", "text": "66-годишна жена е станала жертва на телефонна измама със сумата от 4 300 лева и 2 150 евро. Това съобщиха от ОДМВР - Добрич. На 18 септември, около 21.45 часа, 66-годишна жена от село Кранево, област Добрич, подава сигнал в полицията за телефонна измама. По данни на тъжителката около 15.00 часа е получила обаждане на домашния си телефон от непознат мъж представящ се за служител на МВР. Чрез въвеждане в заблуждение, мнимия полицай поисква съдействието на възрастната жена с цел залавянето на извършители на телефонни измами. Малко по-късно жената оставя пред жилището си полиетиленова торба със сумата от 4 300 лева и 2 150 евро. По случая е образувано досъдебно производство.", "date": "2017.09.19", "title": "Добрич: 66-годишна жена е станала жертва на телефонна измама със сумата от 4 300 лева и 2 150 евро"}
{"url": "http://www.focus-news.net/news/2017/09/19/2437478/blagoevgrad-osigureno-e-novo-kuhnensko-oborudvane-za-domashniya-sotsialen-patronazh-v-petrich.html", "text": "Осигурено е ново кухненско оборудване за Домашния социален патронаж в Петрич. Това съобщиха от пресцентъра на Община Петрич. Социалният проект се реализира с финансовата подкрепа на Фонд „Социална закрила\" и съфинансиране от Община Петрич. Стойността на проекта е 24 687.42 лв. с ДДС, от които 22 218,68 лв. идват от фонд „Социална закрила\", а сумата от 2 468.74 лв. собствени средства на Община Петрич. Основната цел на проекта е да се повиши качеството на предлаганите социални услуги от Домашен социален патронаж гр. Петрич, чрез подобряване и модернизиране приоритетно на материалната база. Освен това ще се осигурят по-добри и безопасни условия за работа на заетите в звеното. \r\nДомашен социален патронаж Петрич обслужва 300 социално слаби лица и самотно живеещи пенсионери. Дейността му е свързана също с осигуряването на храната за болницата , за част от детските градини и ца дневните центрове „Слънце и „Надежда\". Изхранват се допълнително и 70 души по проект „Осигуряване на топъл обяд в Община Петрич\".", "date": "2017.09.19", "title": "Благоевград: Осигурено е ново кухненско оборудване за Домашния социален патронаж в Петрич"}
{"url": "http://www.focus-news.net/news/2017/09/19/2437479/sport-nyama-da-ima-nakazaniya-za-masovata-katastrofa-sled-starta-na-gran-pri-na-singapur.html", "text": "Съдиите на Международна автомобилна федерация (ФИА) взеха решение да не налагат наказания за участниците в масовата катастрофа след старта на състезанието за Гран При на Сингапур, което се проведе в неделя.\r\nСъдиите определиха случилото се като състезателен инцидент. В него участваха двамата пилоти на „Ферари“ – Себастиан Фетел и Кими Райконен, и Макс Верстапен от „Ред Бул“. При катастрофата бяха засегнати болиди и на други пилоти.", "date": "2017.09.19", "title": "Спорт: Няма да има наказания за масовата катастрофа след старта на Гран При на Сингапур"}
{"url": "http://www.focus-news.net/news/2017/09/19/2437480/shumen-54-godishna-zhena-e-stanala-zhertva-na-telefonna-izmama-sas-nad-2-600-leva-chuzhda-valuta-i-zlatni-nakiti.html", "text": "54-годишна жена от Шумен е станала жертва на телефонна измама със над 2 600 лева, чужда валута и златни накити. Това съобщиха от ОДМВР - Шумен. Жената била въвлечена в заблуда вчера по обяд. На домашния ѝ телефон се обадил мъж, който се представил за полицай и я помолил да окаже съдействие за залавяне на телефонни измамници. С идеята, че помага на полицията при провеждане на  спец операция жената предала парите и ценностите на напълно непознати.", "date": "2017.09.19", "title": "Шумен: 54-годишна жена е станала жертва на телефонна измама със над 2 600 лева, чужда валута и златни накити"}
{"url": "http://www.focus-news.net/news/2017/09/19/2437481/dzhumhuriet-v-turtsiya-vavezhdat-zhestoki-globi-za-neposlushni-opozitsionni-deputati.html", "text": "Новият вътрешен правилник за работата на турския Меджлис предвижда въвеждането на огромни парични глоби за депутатите, информира електронното издание на вестник „Джумхуриет”. Прилагането му ще започне на 1 октомври с откриването на новата парламентарна година. Обръщането на внимание под формата на „забележка” и „порицание” вече ще струва 5 751 турски лири (около 2 700 лева). За „временното отстраняване от пленарна зала” – тарифата скача на 11 502 турски лири (5 500 лева).\r\nТова означава при едно порицание и едно отстраняване от пленарна зала – цялата месечна заплата на турски депутат, която е около 17 000 турски лири(около 8 200 лева).\r\nТарифите са уточнени, но все още не е ясно как точно те ще бъдат плащани. Основната опозиционна Народнорепубликанска партия (НРП) вече сезира Конституционния съд за анулиране на „скандалните” според нея поправки, посочва още „Джумхуриет”. Георги Димов", "date": "2017.09.19", "title": "„Джумхуриет”: В Турция въвеждат жестоки глоби за „непослушни” опозиционни депутати"}
{"url": "http://www.focus-news.net/news/2017/09/19/2437482/dobrich-pochina-veteranat-ot-vtorata-svetovna-voyna-yanko-yankov.html", "text": "Днес е починал Янко Янков – ветеран от Втората световна война с принос за развитие на Духовия оркестър и активна гражданска позиция. Това съобщиха от пресцентъра на Община Добрич. Погребението ще бъде утре, 20 септември, от 10.00 часа в залата на Погребална агенция „Харон“.", "date": "2017.09.19", "title": "Добрич: Почина ветеранът от Втората световна война Янко Янков"}
{"url": "http://www.focus-news.net/news/2017/09/19/2437483/sofiya-pochisteni-sa-nad-3-km-rechni-korita-v-stolitsata.html", "text": "Нови 3 805 метра речни корита се почистиха през изминалата седмица от реките Владайска в централна градска част – от пл. „Сточна гара” до пл. „Лъвов мост” и в район „Овча купел” (2725 м), Суха река в район „Студентски” (500 м) и река Искър (580 м). Това съобщиха от пресцентъра на Столична община.\r\nПродължава почистването на река Перловска в централна градска част, река Суходолска в район „Люлин”, отводнителен канал западно от с. Мировяне, река Войнежка в с. Войняговци, както и на язовирните стени на язовирите „Суходол 2“ и „Бистрица“.\r\nПрез настоящата седмица предстои да започнат дейности по почистване на река Суха Лешница и река Владайска в с. Владая, дере Беравица и река Какач в район „Връбница”, с обща дължина 3 485 м.", "date": "2017.09.19", "title": "София: Почистени са над 3 км речни корита в столицата"}
{"url": "http://www.focus-news.net/news/2017/09/19/2437484/gen-chavdar-chervenkov-tova-che-ne-vlyazohme-v-shengen-smekchi-migrantskiya-udar-varhu-balgariya.html", "text": "Това, че не влязохме в Шенген смекчи мигрантския удар върху България. Това каза ген. Чавдар Червенков, бивш ръководител на Военното разузнаване и министър на вътрешните работи в служебното правителство на Ренета Инджова, по време на обсъждане на приоритетите на страната ни за предстоящото европредседателство. „Приоритетите на МВР са изключително сполучливо формулирани. Сигурно има много области, които искаме да решим, но имаме 6 месеца. Това, което става в Европа, повлияно от миграцията, крие сериозни рискове за пропукване. Позицията на държавите от Вишеградската четворка, заплахите на Брюксел. Намирането на нова формула е изключително важно. Трябва да има повече справедливост. Упреците, които понесе Меркел с непремереното си изказване. Свидетели сме сега на едно затихване, но няма гаранция, че този риск е избегнат“, коментира ген. Червенков. По думите му събитията и данните показват, че потокът се е пренасочил към Италия. „Италианското правителство помоли за помощ. Има сигнали, че определени потоци се насочват към Испания. Вече има два случая на залавяне на значителни групи мигранти от румънските гранични власти и при последното бе изразено сериозно безпокойство. Усетиха, че има някакъв проблем. Има страни, които въобще не казват нищо, защото са далеч. Очевидно тук трябва да се постави този въпрос. Ние сме една от 4-те страни, които сме на предна линия. Има затишие, но това въобще не ме успокоява, защото този процес не е решен радикално“, допълни ген. Червенков. Той уточни, че на Югоизток има неизчерпаеми извори на мигранти и никой не знае накъде ще се насочат и дали ще има сила, която да ги спре. „Европа трябва да изработи критерии, а ние можем да зададем тон. Ако успеем да решим този въпрос, ще останем в историята. Въпросът с документа от Дъблин е не бива да се оставя. Винаги съм си мислел, че периодът 2014-2016 г., освен че България не беше цел на мигрантите, но и това, че не влязохме в Шенген смекчи удар върху нас. Ако бяхме член, потоците щяха да са повече. Не е от чак толкова голяма важност влизането в Шенген в обозримото бъдеще. Пред терористичната опасност е въведен контрол“, допълни той. Според него бихме могли да изчакаме с Шенген, въпреки че сме готови за членство. „Що се отнася до Холандия и позицията на министър-председателя, там има нещо, което не мога да разбера. Там Холандия има априори отрицателна позиция по присъединяването на България“, каза още ген. Чавдар Червенков.\r\nЛюба АЛЕКСИЕВА", "date": "2017.09.19", "title": "Ген. Чавдар Червенков: Това, че не влязохме в Шенген смекчи мигрантския удар върху България"}
{"url": "http://www.focus-news.net/news/2017/09/19/2437485/bchk-shte-predstavi-rezultatite-ot-provedeniya-proekt-za-podpomagane-na-litsa-poluchili-mezhdunarodna-zakrila-na-teritoriyata-na-es-na-20-septemvri.html", "text": "БЧК ще представи резултатите от проведения проект за подпомагане на лица, получили международна закрила на територията на ЕС на 20 септември. Това съобщиха от пресцентъра на БЧК. Българският Червен кръст, съвместно с Асоциация „Форум“ приключиха изпълнението на проекта, който е насочен към подпомагане на лица, получили международна закрила на територията на Европейския съюз, както и на други законно пребиваващи у нас граждани на трети страни.\r\nЗаключителното информационно събитие ще се проведе на 20 септември 2017 г., от 10.00 часа, в Гранд хотел София на ул. “Гурко” 1. По време на събитието освен преките резултати от проекта представител на Държавната агенция за бежанците при Министерски съвет ще представи и актуалната ситуация с бежанците в страната и очакваните тенденции на нейното развитие.\r\nДейностите по проекта се финансират от Фонд „Убежище, миграция и интеграция“ на Европейския съюз и от националния бюджет на Република България чрез Министерството на вътрешните работи.", "date": "2017.09.19", "title": "БЧК ще представи резултатите от проведения проект за подпомагане на лица, получили международна закрила на територията на ЕС на 20 септември"}
{"url": "http://www.focus-news.net/news/2017/09/19/2437486/24-vesti-makedoniya-sreshtata-karakachanov-shekerinska-balgariya-nyama-problem-s-imeto-na-makedoniya.html", "text": "България ще помогне на Македония да разреши спора за името с Гърция, тъй като София е признала страната под конституционното й име. Основният фокус на българското председателство на Съвета на ЕС ще бъде интеграцията на страните от Западните Балкани в Общността, но със сигурност ще подкрепи Македония по пътя й към НАТО. Това заяви българският министър на отбраната Красимир Каракачанов на среща с македонския си колега Радмила Шекеринска в Скопие, предава „24 Вести“.\r\n„Нямаме проблем с името. Искаме да подкрепим и да си сътрудничим за признаването на името и пълноправното членство в НАТО\", увери Красимир Каракачанов.\r\nМинистърът на отбраната на Македония Радмила Шекеринска на свой ред заяви, че Договорът за добросъседство с България се прилага и на практика, а не само на хартия, като същевременно обяви съвместно военно обучение с България. \r\n„Двустранното споразумение, което подписаха Македония и България, няма да остане само на думи. Този договор показва, че двете държави са наясно, че само чрез добросъседство нашият регион може да върви напред\", подчерта Шекеринска.\r\nОт 1 януари 2018 г. България ще председателствана Съвета на ЕС. Според българските власти, но българските евродепутати, най-важният въпрос в дневния ред ще бъде въпросът за европейската интеграция на страните от Западните Балкани, които се стремят да станат членове на европейското семейство, припомнят от редакцията.Тереза Герова", "date": "2017.09.19", "title": "„24 Вести“ (Македония): Срещата Каракачанов-Шекеринска – България няма проблем с името на Македония"}
{"url": "http://www.focus-news.net/news/2017/09/19/2437487/smolyan-26-godishen-mazh-e-postradal-pri-katastrofa-na-patya-plovdiv-chepelare.html", "text": "26-годишен водач на лек автомобил е в болница, след челен удар в товарен автомобил на път Пловдив – Чепеларе, съобщиха от ОДМВР – Смолян. На 18 септември 2017 г. около 19.30 часа, на главен път Пловдив –  Чепеларе, след село Хвойна, е възникнало ПТП, при което лек автомобил „Опел Корса“, управляван от 26-годишен мъж с инициали А. К. от Асеновград, навлиза в лентата за насрещно движение и се блъска челно в насрещно движещия се товарен автомобил „Ивеко“, управляван от 53-годишен мъж от село Козаново, общ. Асеновград. Пострадал е водачът на лекия автомобил. Оказана му е  медицинска помощ и е транспортиран в болница в Пловдив. След извършен преглед се установява, че  мъжът е с травми на гърдите и корема, две счупени ребра и два счупени пръста на крака. Пострадалият е настанен за лечение, без опасност за живота. Предполагаема причина за възникване на ПТП е несъобразена скорост от страна на лекия автомобил. Произшествието е посетено от екип на „Пътна полиция“ и е взето отношение по Закона за движение по пътищата.", "date": "2017.09.19", "title": "Смолян: 26-годишен мъж е пострадал при катастрофа на пътя Пловдив – Чепеларе"}
{"url": "http://www.focus-news.net/news/2017/09/19/2437488/shumen-knigata-trohichki-nezhnost-shte-bade-predstavena-v-narodno-chitalishte-napredak-1869.html", "text": "Поетичната книга „Трохички нежност“ ще бъде представена в Шумен. Срещата с авторката Росица Чакърова ще се състои от 17.00 часа в НЧ „Напредък - 1869“, съобщи за Радио „Фокус“ - Шумен Розалина Стефанова от читалището. За поезията на Росица Чакърова ще говори Славчо Николов.\r\nИвелина ИВАНОВА", "date": "2017.09.19", "title": "Шумен: Книгата „Трохички нежност“ ще бъде представена в Народно читалище „Напредък - 1869“"}
{"url": "http://www.focus-news.net/news/2017/09/19/2437489/premierat-boyko-borisov-se-sreshtna-s-ruskiya-generalen-prokuror-yuriy-chayka.html", "text": "Министър-председателят Бойко Борисов се срещна с генералния прокурор на Руската федерация Юрий Чайка, който е на посещение в страната ни. Това съобщиха от правителствената информационна служба. На срещата присъстваха и главният прокурор Сотир Цацаров и Н.Пр. Анатолий Макаров, извънреден и пълномощен посланик на Руската федерация. \r\nПо време на разговора в Министерския съвет двамата обсъдиха актуални теми по линия на сигурността и борбата с тероризма. Премиерът Борисов отбеляза, че имаме интерес руски туристи да посещават България и благодари на службите на двете страни,  че са осигурили спокоен сезон за тях. \r\nМинистър-председателят Борисов обърна внимание на търговско-икономическите отношения между България и Русия, като изтъкна, че ще е от взаимна полза тяхното развитие да продължи.", "date": "2017.09.19", "title": "Премиерът Бойко Борисов се срещна с руския генерален прокурор Юрий Чайка"}
{"url": "http://www.focus-news.net/news/2017/09/19/2437490/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Новият вътрешен правилник за работата на турския Меджлис предвижда въвеждането на огромни парични глоби за депутатите, информира електронното издание на вестник „Джумхуриет”. Прилагането му ще започне на 1 октомври с откриването на новата парламентарна година. Обръщането на внимание под формата на „забележка” и „порицание” вече ще струва 5 751 турски лири (около 2 700 лева). За „временното отстраняване от пленарна зала” – тарифата скача на 11 502 турски лири (5 500 лева).\r\nТова означава при едно порицание и едно отстраняване от пленарна зала – цялата месечна заплата на турски депутат, която е около 17 000 турски лири(около 8 200 лева).\r\nТарифите са уточнени, но все още не е ясно как точно те ще бъдат плащани. Основната опозиционна Народнорепубликанска партия (НРП) вече сезира Конституционния съд за анулиране на „скандалните” според нея поправки, посочва още „Джумхуриет”.\r\n*** На фона на усилията за почистване на горивото, изтекло от потъналия край Атина танкер „Агия Зони II\", Световният фонд за дивата природа (WWF) предприе правни действия срещу „всички отговорни“ за „екологичното престъпление, което заслужава показно наказание“, предава гръцкото електронно издание Ekathimerini.\r\nМеждувременно, въпреки че правителствени служители обещаха, че петролът ще бъде почистен в рамките на един месец, експертите предупреждават, че последствията от разлива ще се усещат с години.\r\nПо време на заседание на кабинета министър-председателят Алексис Ципрас защити реакцията на правителството на кризата, като същевременно уточни, че признава загрижеността на гражданите за степента и въздействието на замърсяването.\r\nТой подчерта необходимостта от „дълбоки реформи\" в системата, която издава лицензи за плавателните съдове, „за да можем да опазим огромното богатство на нашата страна -нейната природна, включително моретата \".\r\nЦипрас добави, че приоритетът на администрацията му е „същественото\" разрешаване на проблема, „без да създава краткотрайни впечатления\".\r\nВ коментарите си пред Skai TV по-рано в понеделник заместник-министърът на транспорта Нектариос Санториниос заяви, че ще отнеме между 20 и 30 дни за почистване на петрола.\r\n*** Българският военен министър Красимир Каракачанов, заяви че \"темата за македонците в България не е добра за отношенията между двете страни\", предава скопското електронно издание \"Локално\", като се позовава на отговор на журналистически въпрос по време на съвместната пресконференция с министър Радмила Шекеринска.\r\nИзданието съобщава, че по време на двустранните разговори, Каракачанов е декларирал, че България поддържа държавната и териториалната цялост на Македония, няма проблем с конституционното име на страната и е готова да посредничи в споровете с други страни за осигуряването на пълноправно членство в НАТО.\r\n***", "date": "2017.09.19", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/19/2437491/kardzhali-shestima-dushi-sa-zadarzhani-za-nanasyane-na-poboy-na-29-godishen-mazh.html", "text": "Шестима души са задържани за нанасяне на побой на 29-годишен мъж. Това съобщиха от ОДМВР - Кърджали. Шестимата са задържани в РУ - Кърджали след инцидент тази нощ около 1.00 часа на бул. “Христо Ботев“ в Кърджали. Групата, която се състои от петима мъже и една жена, участвала в принудително спиране на лек автомобил „Фолксваген“ и нанасяне на побой на 29-годишния водач, на когото била оказана медицинска помощ. При скандала били счупени и стъкла на колата, с която се придвижвал потърпевшият. След подадения сигнал за инцидента незабавно е било организирано издирване на участниците в произшествието и те са установени от полицаи на РУ - Кърджали. По случая е образувано досъдебно производство. Изясняват се конкретните действия на замесените в престъплението и причината за свадата.", "date": "2017.09.19", "title": "Кърджали: Шестима души са задържани за нанасяне на побой на 29-годишен мъж"}
{"url": "http://www.focus-news.net/news/2017/09/19/2437492/alfa-makedoniya-ministar-karakachanov-v-skopie-tuk-sam-kato-ministar-ako-iskate-da-govorim-za-istoriya-shte-doyda-kato-istorik.html", "text": "Скопие. Българският министър на отбраната Красимир Каракачанов не пропусна да уточни, че е дошъл в Скопие като военен министър и ако местните журналисти искат да говорят за история, е готов да дойде като историк, предава скопската телевизия \"Алфа\".\r\nТелевизията определя Каракачанов като \"един от най-гласовитите отрицатели на македонската идентичност и на македонско малцинство в България\" и заявява, че българският министър е пропуснал да съобщи дали е променил мисленето си след подписването на договора за добросъседство и приятелство между България и Македония.\r\n\"Алфа\" припомня, че Каракачанов в качеството му на лидер на ВМРО е посрещнал с протести срещата на премиерите Орешарски и Груевски в Кюстендил през 2014 г..Тереза Герова", "date": "2017.09.19", "title": "\"Алфа\" (Македония): Министър Каракачанов в Скопие: Тук съм като министър, ако искате да говорим за история ще дойда като историк"}
{"url": "http://www.focus-news.net/news/2017/09/19/2437493/veliko-tarnovo-desetki-kulturni-i-sportni-proyavi-sa-chast-ot-programata-na-praznika-svishtovski-loznitsi-koyto-zapochva-na-22-septemvri.html", "text": "Десетки културни, обществени и спортни прояви са част от програмата на празника Свищовски лозници. Това каза в предаването „Добре дошли в Свищов“ на Радио „Фокус“ – Велико Търново директорът на Дирекция „Култура и културно наследство“ в Община Свищов Росен Маринов. Програмата започва официално в Деня на Независимостта на България – 22 септември и ще продължи до края на седмицата. Началото ще бъде поставено в 9.30 часа на 22 септември с поднасяне на цветя и отслужване на празничен водосвет пред паметника на Свободата в центъра на града. „В 10.30 часа в отдел „Изкуство“ на Градската библиотека ще се открие една вече традиционна изложба – базар на чуждестранна художествена литература. В 12.00 часа, пред църквата „Св. Троица“, Община Свищов осигурява топъл обяд за гражданите в неравностойно социално положение. Това е нещо, което правим за втора поредна година“, каза още Росен Маринов. По думите му в 15.30 часа в двора на къщата музей на Алеко Константинов ще се проведе представяне на книгата „Далече от Дунава“ на Кристофър Бъгстоун. Маринов добави, че в 17.00 часа в Художествена галерия „Николай Павлович“ ще се състои едно събитие, което също е традиционно за Свищовски лозници, а тази година е и юбилейно. По думите му става въпрос за откриването на Традиционната 40-та изложба на свищовските художници“. Празничната програма в първия ден ще завърши с тържественото откриване на празника, с водосвет и концерт на местни самодейци на пл. „Алеко“.\r\nЛуиза ТРАНЧЕВА", "date": "2017.09.19", "title": "Велико Търново: Десетки културни и спортни прояви са част от програмата на празника Свищовски лозници, който започва на 22 септември"}
{"url": "http://www.focus-news.net/news/2017/09/19/2437494/varna-okrazhnata-prokuratura-predade-na-sad-upravitel-na-firma-za-ukrivane-na-danatsi-v-osobeno-golemi-razmeri.html", "text": "На съд с обвинителен акт на Окръжната прокуратура във Варна е предаден управителят и съдружник в дружество с ограничена отговорност „Чернев клима“ (сега „Нико клима“ ЕООД) Георги Ч. Това съобщиха от пресцентъра на Апелативна прокуратура - Варна. Мъжът избегнал установяването и плащането на данъчни задължения в особено големи размери – 187 142 лева. Престъплението по член 255, ал. 3, във връзка с ал. 1, т. 2 и 7 от Наказателния кодекс е извършено от подсъдимия като продължавано деяние чрез потвърждаване на неистина в подадени данъчни декларации за 13 отчетни периода. Така управителят на дружеството успял да приспадне неследващ се данъчен кредит.   \r\n41-годишният подсъдим декларирал доставки, каквито не били извършвани в дружеството. Престъпната схема с цел приспадане на неследващото се ДДС започнала през май 2009 год. и продължила да се прилага в дружеството до 2011 год. с фиктивни доставки от различни фирми. \r\nАко бъде признат за виновен, Георги Ч. може да получи наказание лишаване от свобода от 3 до 8 години и конфискация на част или на цялото имущество на виновния. \r\nПредстои делото срещу 41-годишния управител и съдружник в „Чернев клима“ ООД да бъде насрочено за разглеждане във Варненския окръжен съд.", "date": "2017.09.19", "title": "Варна: Окръжната прокуратура предаде на съд управител на фирма за укриване на данъци в особено големи размери"}
{"url": "http://www.focus-news.net/news/2017/09/19/2437495/plovdiv-okrazhniyat-sad-prekrati-proizvodstvoto-sreshtu-kmeta-ivan-totev-zam-kmeta-dimitar-katsarski-i-kmeta-na-rayon-zapaden-dimitar-kolev-zaradi-dopusnati-protsesualni-narusheniya.html", "text": "Окръжният съд прекрати производството по НОХД №1301/2017 г. и върна делото на Софийска градска прокуратура за отстраняване на допуснати съществени процесуални нарушения. Това съобщиха от пресцентъра на Съдебната палата в Пловдив.\r\nДелото е образувано по обвинителен акт на Софийска градска прокуратура, с който са предадени на съд обвиняемите Иван Тотев, Димитър Кацарски и Димитър Колев. Срещу всеки един от тримата са повдигнати обвинения за престъпление по служба, от което са настъпили значителни вреди и случаят е особено тежък – престъпление по чл. 282, ал.3, във вр. с ал.2, пр.1 и пр.2 във вр. с ал.1, пр.1, алт.1, във вр. с чл. 20, ал.2, във вр. с ал.1 от НК – срещу Иван Тотев, по ал.4 във вр. с ал.1 от НК – за Димитър Кацарски и Димитър Колев.\r\nОкръжен съд – Пловдив прие, че в хода на досъдебното производство са допуснати съществени нарушения на процесуалните правила, довели до ограничаване на правото на защита на обвиняемите и защитниците им, отстраними от органите на досъдебното производство. Констатирано е, че според обвинението тримата обвиняеми са извършили престъпление като съучастници, което им качество за всеки един от тях е описано с противоречия в обвинителния акт. Указано е, че към предявяване на материалите по делото следва да се пристъпи след извършване на всички действия по разследването. Съществените процесуални нарушения рефлектират и върху възможността на ощетеното юридическо лице – община Пловдив, да реализира правата си в съдебната фаза на процеса.\r\nДадени са указания, ако прокурорът реши да упражни отново правомощието си да повдигне обвинение с обвинителен акт, да отстрани констатираните  нарушения, като: посочи конкретно кои норми, какви права и задължения са създавали за всеки от обвиняемите; кои от тези права и задължения те не са изпълнили, превишили са или са нарушили и с какви действия всеки един от тях е реализирал поведение, изпълващо признаците на престъпление по чл. 282 от НК; настъпили ли са имуществени вреди и кои факти формират извод за това и за размера им;  ако се твърди, че престъплението е извършено в съучастие, следва да бъде обосновано защо прокурорът приема, че е бил налице общ престъпен умисъл за извършването му и че у всеки от обвиняемите е била налице субективната представа за задружно осъществявана престъпна дейност. Разпореждането подлежи на протест и обжалване пред Пловдивския апелативен съд в 7-дневен срок от съобщаването му на страните.", "date": "2017.09.19", "title": "Пловдив: Окръжният съд прекрати производството срещу кмета Иван Тотев, зам.-кмета Димитър Кацарски и кмета на район „Западен“ Димитър Колев заради допуснати процесуални нарушения"}
{"url": "http://www.focus-news.net/news/2017/09/19/2437496/krasimir-karakachanov-v-skopie-mozhem-da-pomognem-na-makedoniya-s-ekspertno-mnenie-za-otbranata.html", "text": "В рамките на еднодневното си официално посещение в Скопие, българският военен министър Красимир Каракачанов заяви, че страната може да помогне на Македония с експертно мнение за отбраната, отбелязва електронното издание „Фактор“.\r\nВ Скопие Каракачанов се срещна с Радмила Шекеринска, вицепремиер и министър на отбраната на Македония.\r\n„Нашата страна последователно подкрепяше държавното единство и териториалната цялост на Република Македония\", заяви българският министър на отбраната по време на преговорите.\r\n„Искрено се надяваме, Република Македония ще успее възможно най-скоро да  постигне трайно решение на въпроса с името, което ще отвори нова страница в отношенията както по линия на НАТО, така и на ЕС\", подчерта министърът Каракачанов, като увери, че България напълно подкрепя членството на Македония в НАТО.\r\n„Ние сме готови да помогнем в политическите и практически направления, в които страната се нуждае от допълнителна подкрепа\", заяви Каракачанов.\r\nПо време на срещата двамата министри обсъдиха въпросите за двустранното сътрудничество в областта на отбраната. Каракачанов подчерта, че български експерти може да помогнат при подготовката на стратегическия преглед на отбраната на Македония. Бяха обсъдени и възможностите за обучение на македонски войници в български военни учебни заведения, както и подготовката на войници от различни общи и специални сили на армията на Република Македония.\r\nСпециално внимание бе отделено на въпросите, свързани с логистиката на армията на Република Македония. При преговорите Каракачанов заяви, че за България е важно запазването на военно-историческото наследство, като отбеляза, че миналото и уважението към загиналите не трябва да разделя двете страни, а да обединява..Тереза Герова", "date": "2017.09.19", "title": "Красимир Каракачанов в Скопие: Можем да помогнем на Македония с експертно мнение за отбраната"}
{"url": "http://www.focus-news.net/news/2017/09/19/2437497/tsvetan-tsvetanov-gerb-sigurnostta-na-stranata-ni-se-garantira-po-vazmozhno-nay-dobriya-nachin.html", "text": "Сигурността на страната ни се гарантира по възможно най-добрия начин. Това каза председателят на Комисията по вътрешна сигурност и обществен ред, председател на ПГ на ГЕРБ и зам.-председател на партията Цветан Цветанов на обсъждане на приоритетите на страната ни за предстоящото европредседателство, предаде репортер на Агенция „Фокус“. „ЕС предприе много адекватни действия. Когато е правен дъблинският регламент, тогава не е имало такива потенциални заплахи за ЕС. Втората вълна, която се създаде, ЕС започна да преговаря с Турция. Много е динамична комуникацията между Либия и ЕС, Тунис и ЕС, Египет и ЕС. В Египет са много повече бежанците. Сигурността на страната ни се гарантира по възможно най-добрия начин. Затова ЕС и по-специално Германия ще заделят и повече средства“, коментира Цветанов. По думите му за страната ни е важно, че в момента България има по-добър резултат от предишните години. \r\n„От 1990 г. статистиката до 2007-2009 г. показва, че не повече от 800 - 1000 човека са влизали нелегално през българо-турската граница. Искам да благодаря на колегите от БСП, защото са съществен фактор, имат сериозно присъствие в ПЕС. Трябва да имаме единна позиция на всички евродепутати, които могат да отстояват както националния, така и европейския интерес“, каза още Цветан Цветанов.\r\nЛюба АЛЕКСИЕВА", "date": "2017.09.19", "title": "Цветан Цветанов, ГЕРБ: Сигурността на страната ни се гарантира по възможно най-добрия начин"}
{"url": "http://www.focus-news.net/news/2017/09/19/2437498/emiliya-rusinova-sgp-povdignati-sa-obvineniya-na-dve-litsa-zadarzhani-za-ubiystvoto-na-taksimetroviya-shofyor-v-stolichniya-kvartal-nadezhda.html", "text": "В резултат на работата по това дело и на оперативно-издирвателни мероприятия се стигна до арестуването на няколко човека, за които сме събрали доказателства, че са съпричастни към извършеното престъпление. Това заяви по време на брифинг Емилия Русинова – административен ръководител на Софийска градска прокуратура (СГП), коментирайки случая с убития на 11 февруари 2017 г. таксиметров шофьор в столичния квартал „Надежда“, предаде репортер на Агенция „Фокус“. Прокурор Русинова подчерта, че двама от задържаните са с повдигнати обвинения. „И двете лица са задържани за срок до 72 часа. В рамките на днешния ден ще бъдат изправени пред съда с искане за налагане на най-тежката мярка за неотклонение „Задържане под стража“. В хода на работата по досъдебното производство, по отношение на тези лица беше установено, че извършват разнородна престъпна дейност“, коментира още прокурор Русинова, но подчерта, че тя е обект на разследване от страна на Специализираната прокуратура. Ръководителят на СГП обобщи, че събраните доказателства – специални разузнавателни средства и свидетелски показания, веществени доказателства, дават основание да се смята, че извършители на деянието са именно двете лица.", "date": "2017.09.19", "title": "Емилия Русинова, СГП: Повдигнати са обвинения на две лица, задържани за убийството на таксиметровия шофьор в столичния квартал „Надежда“"}
{"url": "http://www.focus-news.net/news/2017/09/19/2437499/sport-grigor-dimitrov-stava-osmi-v-ranglistata-bez-igra.html", "text": "Григор Димитров ще изравни най-високото си класиране в световната ранглиста без да играе на корта. След седмица той ще бъде номер 8 в света и ще измести от тази позиция Стан Вавринка, който пропуска остатъка от сезона заради контузия. \r\n26-годишният Димитров беше осми преди три години на 4 август. Следващата надпревара с участието на най-добрия български тенисист е в Пекин и започва на 2 октомври. \r\nВенцислав ДРАГОМАНОВ", "date": "2017.09.19", "title": "Спорт: Григор Димитров става осми в ранглистата без игра"}
{"url": "http://www.focus-news.net/news/2017/09/19/2437500/agentsiya-fokus-izlachva-na-zhivo-vav-fesybuk-izkazvane-pred-zhurnalisti-na-ministrite-na-pravosadieto-i-vatreshnite-raboti-tsetska-tsacheva-i-valentin-radev.html", "text": "Агенция „Фокус“ излъчва на живо във \"Фесйбук\" изказването пред журналисти на министрите на правосъдието и вътрешните работи Цецка Цачева и Валентин Радев, които коментират приоритетите за страната ни по време на председателството на Съвета на ЕС.\r\nВидеото може да гледате на живо в страницата на ИА „Фокус“ във „Фейсбук“", "date": "2017.09.19", "title": "Агенция „Фокус“ излъчва на живо във \"Фесйбук\" изказване пред журналисти на министрите на правосъдието и вътрешните работи Цецка Цачева и Валентин Радев"}
{"url": "http://www.focus-news.net/news/2017/09/19/2437501/sport-balgarska-pobeda-v-etap-3-na-balkan-offroad-rallye-2017.html", "text": "Дончо Цанев с бъги „Сузуки“ спечели етапната победа в третия състезателен ден на „Балкан офроуд рали 2017-а“. Цанев измести от третото място в генералното класиране при автомобилите друг български  пилот – Десислав Славчев с Мерцедес, 5-и за деня. Начело на генералното класиране продължава да е холандецът Роналд Схолдерман с Тойота. \r\nKъм офроуд състезанието в Приморско се присъединяват и участниците във второто издание на маратона за исторически автомобили „Балкан Класик Рали“.\r\nВенцислав ДРАГОМАНОВ", "date": "2017.09.19", "title": "Спорт: Българска победа в етап 3 на Balkan Offroad Rallye 2017"}
{"url": "http://www.focus-news.net/news/2017/09/19/2437502/veliko-tarnovo-za-praznika-na-svishtov-shte-bade-osigurena-bachva-s-parvoklasno-vino-ot-regiona-koyato-shte-bade-na-razpolozhenie-na-vsichki-zhiteli-i-gosti-na-grada.html", "text": "Освен топъл обяд за социално слабите свищовлии, за празника на града ще има и бъчва с първокласно вино от региона. Тя ще е на разположение на всички жители и гости в последния ден от Свищовски лозници – неделя и е осигурена от местната винарна. Това каза в предаването „Добре дошли в Свищов“ на Радио „Фокус“ – Велико Търново изпълнителният директор на компанията Владимир Георгиев. Той заяви, че винарната се включва ежегодно в празничните прояви. „И сега няма да пропуснем традиционната за нас оценка на домашно вино и награждаването на победителите, които са се включили в конкурса на Общината за производството му. Ние се участваме с нашите професионални енолози, които оценяват именно тези домашни вина, които представят гражданите на Свищов. Ще има и награди за победителите. На второ място ние се включваме с призове и за поетичния конкурс Свищовски лозници, който също е част от празничната програма. За победителите в него също има специално осигурени от нас и Общината награди“, каза още Владимир Георгиев. По думите му третото е осигуряването на голяма бъчва с първокласно вино, произведено в региона. Той определи партньорството между местната администрация и винарната като много успешно и полезно и за двете страни.\r\nЛуиза ТРАНЧЕВА", "date": "2017.09.19", "title": "Велико Търново: За празника на Свищов ще бъде осигурена бъчва с първокласно вино от региона, която ще бъде на разположение на всички жители и гости на града"}
{"url": "http://www.focus-news.net/news/2017/09/19/2437503/kyustendil-obshtinata-e-podgotvila-folklorna-programa-za-mezhdunarodniya-sabor-kraishte-koyto-shte-se-provede-na-22-septemvri.html", "text": "Община Кюстендил е подготвила фолклорна програма за Международния събор „Краище”. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Традиционният събор е насрочен за 22 септември, откриването му ще бъде от 12.00 часа в село Бобешино. Съорганизатор на проявата е сръбската Община Босилеград. За поредна година в двора на църквата „Св. Йоан Кръстител”, разположена непосредствено до граничната бразда, ще бъдат издигнати националните знамена на България и Сърбия. В програмата участие ще вземат фолклорни състави от двете общини.\r\nВенцеслав ИЛЧЕВ", "date": "2017.09.19", "title": "Кюстендил: Общината е подготвила фолклорна програма за Международния събор „Краище”, който ще се проведе на 22 септември"}
{"url": "http://www.focus-news.net/news/2017/09/19/2437504/tv-21makedoniya-na-sreshtata-shekerinska-karakachanov-e-potvardena-silnata-podkrepa-na-balgariya-za-chlenstvo-nato-i-es.html", "text": "На срещатата на министрите на отбраната Радмила Шекеринска и Красимир Каракачанов беше потвърдена силната подкрепа на България за членството на Македония в НАТО и ЕС, предава телевизия \"ТВ21\".\r\nТелевизията съобщава, че България, която е член на ЕС от 2007 г. поддържа държавната и териториалната цялост и интегритет на Македония.\r\n\"ТВ21\" цитира македонския министър на отбраната Радмила Шекеринска, която заявява, че \"договорът за добросъседство с България няма да остане само на думи\"..Тереза Герова", "date": "2017.09.19", "title": "\"ТВ 21\"(Македония): На срещата Шекеринска-Каракачанов е потвърдена силната подкрепа на България за членство НАТО и ЕС"}
{"url": "http://www.focus-news.net/news/2017/09/19/2437505/yambol-obshtinata-organizira-praznichna-programa-za-otbelyazvaneto-na-denya-na-nezavisimostta-na-balgariya-na-22-septemvri.html", "text": "Община Ямбол организира тържествено честване на 22 септември – Деня на Независимостта на България. Това съобщиха от пресцентъра на Община Ямбол. Празникът ще бъде отбелязан в Музея на бойната слава. Отбелязването на 109-тата годишнина от обявяването на независимостта ще започне в 10.00 часа с изпълнения на Ямболския духов оркестър. В 10.15 часа е началото на тържествената церемония с ритуал по издигане на националния флаг и празнично слово на кмета. Честването ще продължи в 10.30 часа с презентация на Регионален исторически музей - Ямбол на тема „109 години Независима България“. В 10.45 часа започват демонстрационни игри - сглобяване и разглобяване на автомат „Калашников“ и хвърляне на ръчна граната в цел, както и стрелби по мишени с въздушна пушка. Демонстрационните игри са съвместна инициатива на Музея на бойната слава и Спортен клуб по спортна стрелба „Диана“.\r\nДенят на отворени врати в Музея на бойната слава по случай празника ще продължи до 17.00 часа", "date": "2017.09.19", "title": "Ямбол: Общината организира празнична програма за отбелязването на Деня на Независимостта на България на 22 септември"}
{"url": "http://www.focus-news.net/news/2017/09/19/2437506/smolyan-detsata-ot-dg-sinchets-blagodariha-na-kmeta-nikolay-melemov-za-finansovata-podkrepa-s-koyato-stana-vazmozhno-uchastieto-im-na-10-ya-mezhdunaroden-festival-orfey-v-italiya.html", "text": "Децата, ръководството и родители от Детска градина „Синчец” благодариха на кмета Николай Мелемов за поредната финансова подкрепа, с която стана възможно участието им на престижния Десети международен фестивал „Орфей“ в Италия. Това съобщиха от пресцентъра на Община Смолян. Талантливите малки танцьори от Танцовия състав на детското заведение в Смолян с хореограф Олга Келевска представиха България на международната сцена и спечелиха второ място на престижното събитие. „Наградата на нашите деца е придружена с купа и диплома за дебют на международна сцена. Съща така има и медали за участниците. Изказваме огромната си благодарност към кмета Николай Мелемови и зам.-кмета Венера Аръчкова за финансовата подкрепа. Господин Мелемов доказа за пореден път, че децата на Смолян са най-важни и трябва да се подкрепят“, каза директорът на ДГ „Синчец“ Юлияна Гавазова и поднесе благодарствен адрес на кмета. „Винаги съм казвал, че най-важни за нас са децата на Смолян, да растат здрави, щастливи, да се забавляват и изявяват, затова винаги ще ги подкрепяме”, каза Мелемов.       \r\nФестивалът се проведе от 10 до 14 септември в Адриатическия курорт Лидо Ди Йезоло, Венеция, Италия. Той се организира всяка година от Арт център „Кърнолски” в сътрудничество с Италианската асоциация I.T.A.C.A \r\nВъв фестивала участваха над 450 деца и младежи от 13 държави след които България, Италия, Полша, Румъния, Малта, Естония, Германия, Швеция, Литва, Беларус и др. Чаровните ни танцьори бяха най-малките участници в историята на фестивала „Орфей”  в Италия.", "date": "2017.09.19", "title": "Смолян: Децата от ДГ „Синчец” благодариха на кмета Николай Мелемов за финансовата подкрепа, с която стана възможно участието им на 10-я Международен фестивал „Орфей“ в Италия"}
{"url": "http://www.focus-news.net/news/2017/09/19/2437507/makfaks-makedoniya-radmila-shekerinska-blagodari-na-balgariya-za-podkrepata-za-chlenstvoto-na-makedoniya-v-nato.html", "text": "Министърът на отбраната на Македония Радмила Шекеринска изказа благодарности за българската подкрепа за членството на страната в НАТО, предава информационната агенция „Макфакс“ . \r\nВ рамките на среща в Скопие с военния министър на България Красимир Каракачанов бяха обсъдени въпросите за двустранното сътрудничество в областта на отбраната. Двамата се изказаха в подкрепа на задълбочаването на сътрудничеството чрез конкретни инициативи и изпълнението на конкретен план, договорен на експертно ниво..Тереза Герова", "date": "2017.09.19", "title": "„Макфакс“ (Македония): Радмила Шекеринска благодари на България за подкрепата за членството на Македония в НАТО"}
{"url": "http://www.focus-news.net/news/2017/09/19/2437508/zam-kmetat-na-petrich-iliyana-popova-festivalat-zlaten-kesten-e-edno-ot-nay-emotsionalnite-sabitiya-za-nashata-obshtina.html", "text": "Фестивалът „Златен кестен“ е едно от най-емоционалните събития за Община Петрич. Това каза за Радио „Фокус“ – Пирин Илияна Попова, заместник-кмет по култура към Общината. Международният форум тази година ще се проведе на 22 и 23 септември, от 20.00 часа, на специално изградена сцена, която ще бъде разположена на градския площад в Петрич. „За 23-ти път организаторите – Община Петрич и Народно читалище „Братя Миладинови – 1914” превръщат Петрич в сцена на емоции, уникални гласове и хитови изпълнители. Това е най-емоционалното събитие в нашата Община. Ще използвам разговора ни с Вас, за да поканя почитателите на поп музиката и позитивните преживявания да дойдат на фестивала. Бих искала да кажа също, че тепърва предстои в „Златен кестен 2017“ да се родят големите имена на музикалната сцена у нас. Казвам това без да искам да омаловажа големите имена, които участват в подготовката, журирането или като участници, а за да наблегна на факта, че „Златен кестен“ има за цел да популяризира нови български песни, техните композитори, текстописци и изпълнители“, каза още Илияна Попова. Тя добави, че това е нещо, което много малко фестивали в момента в България предлагат. „Конкурсът „Златен кестен“ е за авторска песен, но също така голяма популярност, самочувствие и почитатели добиват самите изпълнители. Ще ви дам и един пример от миналата година – изпълнителят, който спечели наградата на Община Петрич през 2016 година Радко Петков, по-късно спечели един много популярен музикален формат в национален ефир“, посочи Илияна Попова.\r\nЛивия НИНОВА", "date": "2017.09.19", "title": "Зам.-кметът на Петрич Илияна Попова: Фестивалът „Златен кестен“ е едно от най-емоционалните събития за нашата Община"}
{"url": "http://www.focus-news.net/news/2017/09/19/2437509/veliko-tarnovo-kontsert-s-nay-golemite-zvezdi-na-balgarskata-stsena-shte-se-provede-v-grada-na-20-septemvri.html", "text": "На 20 септември, от 19.00 часа, на „Циркова площадка“ ще се проведе ексклузивното издание на Coca-Cola The Voice Happy Energy Tour във Велико Търново. Това съобщиха от пресцентъра на Община Велико Търново. Грандиозното събитие ще бъде последният от серия концерти из страната, заедно с най-големите звезди на българската сцена. \r\nФиналът на Coca-Cola The Voice Happy Energy Tour ще бъде пълен с изненади за верните фенове на българската музика. За всички свои почитатели СкандаУ, DJ Doncho, VenZy, Пламен и Иво, балет NOVA, Михаела Маринова, DARA, Михаела Филева, Pavell & Venci Venc', Тита и Криско ще изпълнят своите най-хитови и най-нови хитове. \r\nВсички фенове, които участват в игрите на Facebook страниците на Coca-Cola Happy Energy Tour и The Voice of Summer Tour, ще имат уникалния шанс да спечелят пропуск, който да ги постави на метри от любимите български изпълнители.", "date": "2017.09.19", "title": "Велико Търново: Концерт с най-големите звезди на българската сцена ще се проведе в града на 20 септември"}
{"url": "http://www.focus-news.net/news/2017/09/19/2437510/komisiyata-po-otbrana-prie-na-vtoro-chetene-promeni-v-zakona-za-otbranata-i-vaorazhenite-sili-vavezhdashti-iziskvane-udostoenite-s-visshi-ofitserski-zvaniya-da-badat-predstavyani-v-komisiyata.html", "text": "Парламентарната комисия по отбрана прие на второ четене Законопроект за изменение и допълнение на Закона за отбраната и въоръжените сили, предаде репортер на Агенция „Фокус“. Законопроектът е внесен от председателя на комисията по отбрана ген. Константин Попов и група народни представители на 22 юни. Приет е на първо четене в пленарна зала на 6 юли. Предстои промените да бъдат гласувани и на второ четене в пленарна зала.\r\nЧленовете на комисията приеха предложението, направено между двете четения на промените в закона, министърът на отбраната да представя в Комисията по отбрана удостоените с висши офицерски звания след издадения указ от президента. „Ако въведем това законово изискване ще прекратим една не особено добра традиция тези хора да не се познават“, заяви ген. Константин Попов. Милен Михов от „Обединени патриоти посочи: „Напълно нормално е в една парламентарна република парламентът да има отношение към процедурата по удостояване с висши офицерски звания. От друга страна трябва да се уважава принципът на разделение на властите“. „Парламентът не навлиза в сферата на професионален подбор, но в същото време се демонстрира персонално отношение към удостоените с офицерско звание“, коментира той и заяви, че така ще се покаже уважение към младите български генерали. „Нямаме никакви задни мисли с предложените поправки, нямаме замисъл да правим нещо политически“, посочи вицеадмирал Пламен Манушев. „Това е уважение към генералите, да се види, че са достойни хора“, допълни той.\r\nЧленовете на комисията отхвърлиха предложението кандидатурите на офицерите, предложени за удостояване с висши офицерски звания, да бъдат разглеждани от Министерски съвет след изслушването им в Комисията по отбрана. \r\nСпоред приетите промени за постоянен секретар на отбраната се назначава държавен служител, който има професионален опит не по-малко от 8 години и 4-ти старши ранг. Друго изискване е да е изпълнявал ръководна длъжност в държавна администрация не по-малко от 3 години, от които не по-малко от 1 година в Министерството на отбраната. Постоянният секретар се назначава от министъра на отбраната, съгласувано с министър-председателя, за срок от 4 години. Подборът на кандидатите се извършва от комисия от най-малко трима членове с председател зам.-министъра на отбраната. „С тези изменения се цели внасяне на повече яснота относно дейността на постоянния секретар на отбраната“, обясни ген. Попов. В отговор на въпрос на депутата от БСП Славчо Велков има ли в момента постоянен секретар на отбраната зам.-министъра на отбраната Атанас Запрянов посочи: „Проведен е конкурс, номинирам и класиран е г-н Ластарджиев. Назначен е и сега е щатен постоянен секретар на отбраната“. „Внасяните изисквания са все добри идеи, въпросът е изискванията да се одобрят на законодателно ниво“, обясни той. По време на дебатите вицеадмирал Пламен Манушев обясни: „Промените се предлагат, за да се регламентира точно кой може да бъде постоянен секретар на отбраната, как се назначава, какви изисквания имаме към него. Наистина тази длъжност не беше регламентирана, понякога се назначаваха хора, които не отговаряха на изискванията, а това е най-висшият държавен служител в Министерството на отбраната“. \r\nС 18 гласа „за“ и 1 „въздържал се“ членовете на комисията приеха предложението- решението на министъра на отбраната за изпращане на предложението за назначаване на постоянен секретар на отбраната да не подлежи на съдебен контрол да отпадне. \r\nПредложението правоотношението с постоянния секретар на отбраната да се прекратява от министъра на отбраната съгласувано с министър-председателя при условията и по реда на Закона за държавния служител бе прието с 11 гласа „за“ и 8 „въздържал се“. \r\nБиляна ИВАНОВА", "date": "2017.09.19", "title": "Комисията по отбрана прие на второ четене промени в Закона за отбраната и въоръжените сили, въвеждащи изискване удостоените с висши офицерски звания да бъдат представяни в комисията"}
{"url": "http://www.focus-news.net/news/2017/09/19/2437511/stara-zagora-s-obshtogradski-ritual-i-folkloren-kontsert-v-grada-shte-bade-otbelyazan-denyat-na-nezavisimostta-na-balgariya.html", "text": "С общоградски ритуал и фолклорен концерт в града ще бъде отбелязан Денят на Независимостта на България. Това съобщиха от пресцентъра на Община Стара Загора. Общоградският ритуал за преклонение и признателност към делото на българските държавници, извоювали Независимостта на България, ще започне в 10.30 часа в парк „Александър Стамболийски“. На същото място 30 мин. по-късно започва концерт на Общинския фолклорен ансамбъл „Загоре“ и Общинския духов оркестър „С музиката на Дико Илиев“.", "date": "2017.09.19", "title": "Стара Загора: С общоградски ритуал и фолклорен концерт в града ще бъде отбелязан Денят на Независимостта на България"}
{"url": "http://www.focus-news.net/news/2017/09/19/2437512/mkdmakedoniya-karakachanov-zayavi-za-makedontsite-v-balgariya-che-takav-problem-v-negovata-strana-nyama.html", "text": "Българският министър на отбраната Красимир Каракачанов заяви за македонците в България, че такъв проблем в неговата страна няма, предава скопското електронно издание \"МКД\".\r\nИзданието цитира Каракачанов, който на въпрос за т.нар. македонско малцинство в България заявява, че като историк е готов да дойде в Скопие и да даде \"специална\" лекция по темата, но при сегашното си посещение е в длъжността си на военен министър.\r\n\"Винаги съм смятал, че не трябва да се измислят проблеми, там където ги няма. подобни теми не са в интерес на двете страни\", смята Каракачанов.Тереза Герова", "date": "2017.09.19", "title": "\"МКД\"(Македония): Каракачанов заяви за македонците в България, че такъв проблем в неговата страна няма"}
{"url": "http://www.focus-news.net/news/2017/09/19/2437513/dobrich-vazstanoveno-e-dvizhenieto-po-pat-ii-29-dobrich-varna-v-rayona-na-razklona-za-selo-stefanovo.html", "text": "Възстановено е движението по път II-29 Добрич - Варна в района на разклона за село Стефаново. Това съобщиха от пресцентъра на Агенция \"Пътна инфраструктура\".", "date": "2017.09.19", "title": "Добрич: Възстановено е движението по път II-29 Добрич - Варна в района на разклона за село Стефаново"}
{"url": "http://www.focus-news.net/news/2017/09/19/2437514/ministar-tsetska-tsacheva-ministerstvoto-na-pravosadieto-ima-angazhiment-po-tri-vodeshti-temi-po-vreme-na-evropeyskoto-predsedatelstvo.html", "text": "Министерството на правосъдието има ангажимент по три водещи теми по време на европейското председателство. Това каза пред журналисти министърът на правосъдието Цецка Цачева за приоритетите на страната ни за предстоящото европредседателство, предаде репортер на Агенция „Фокус“.  „Представихме пред народни представители с участието на съсловните магистратски организации и неправителствени организации приоритетите за българското председателство в частта на правосъдието. Тъй като участваме в общ съвет с министъра на вътрешните работи имаме някои досиета, които са от взаимен интерес и на двете министерства. Конкретно и само ангажимент на Министерството на правосъдието са три водещи теми, по които очакваме да постигнем напредък, а по една от тях общ подход. На първо място по време на българското председателство ще продължи същностната работа по регламента за европейската прокуратура, която до края на тази календарна година Европейският парламент би трябвало да приеме“, коментира Цачева. По думите й това е нещо много важно за всеки един гражданин на ЕС, в частност и за българските граждани, тъй като основната задача на службата за европейския прокурор ще бъде да следи за парите на нас данъкоплатците за това как те се харчат по различните програми и еврофондове. „Предвиждаме и нарочна конференция по време на българското председателство. Това е въпрос, който се посреща с интерес и одобрение на магистратите и организациите, които следят този въпрос. На второ място е електронното правосъдие, в частност  наказателното. Тук също предвиждаме нарочна конференция. Третият акцент е преработеният регламент „Брюксел 2а“, както се нарича накратко. Става дума за изпълнение на национални решения на съдилища, свързани с отвличане на деца или в резултат на бракове от свободното движение на граждани в ЕС“, допълни тя. Според нея, когато се стигне до спор по между им, преди всичко трябва да бъде гарантиран и защитен интересът на децата. „По този регламент очакваме да постигнем най-голям напредък, да затворим досието по време на българското представителство с постигане на общ подход. Имаме и много други теми, по които се работи, но дебатът продължава със съответните парламентарни комисии, така че към месец декември, когато трябва окончателно да бъде финализирана програмата за българското председателство, да бъдем готови“, каза още Цецка Цачева.\r\nЛюба АЛЕКСИЕВА", "date": "2017.09.19", "title": "Министър Цецка Цачева: Министерството на правосъдието има ангажимент по три водещи теми по време на европейското председателство"}
{"url": "http://www.focus-news.net/news/2017/09/19/2437515/agentsiya-patna-infrastruktura-sezira-dans-za-razprostranenite-ot-neyno-ime-falshiva-informatsiya-i-dokumenti.html", "text": "Агенция „Пътна инфраструктура“ сезира Държавна агенция „Национална сигурност“ и останалите компетентни институции за разпространените снощи от нейно име фалшива информация и документи. Това съобщиха от пресцентъра на Агенция \"Пътна инфраструктура\". Веднага след разпространяване на невярната информация е извършена проверка на информационните системи на АПИ и е установено, че е-maila не е изпратен от електронна поща на агенцията и информационните системи не са били обект на хакерска атака. Електронното съобщение е изпратено от интернет платформа, имитираща името на АПИ.\r\nРаботата на тръжната комисия за избор на изпълнител в обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа продължава.", "date": "2017.09.19", "title": "Агенция „Пътна инфраструктура“ сезира ДАНС за разпространените от нейно име фалшива информация и документи"}
{"url": "http://www.focus-news.net/news/2017/09/19/2437516/ministar-boil-banov-shte-poseti-praistoricheskata-kamenna-krepost-provadiya-solnitsata.html", "text": "Министърът на културата Боил Банов ще посети най-стария солодобивен обект в Европа - Провадия-Солницата (5500 – 4250 г. пр. Хр.). Това съобщиха от пресцентъра на Министерство на културата. Министър Банов ще провери хода на реставрационните и консервационните работи в обекта на 20 септември, 10.30 часа, в двора на „Провадсол“ АД край Провадия. Дейностите се извършват с подкрепата на Министерството на културата.  \r\nАрхеологическият комплекс, който включва солодобивен център и некропол, се проучва от 2005 г. от интердисциплинарен екип на Националния археологически институт с музей към БАН и Историческия музей в Провадия, с участието и на други български и чужди специалисти. Ръководител на екипа е чл.-кор. проф. Васил Николов (НАИМ-БАН).   \r\nПроучванията вървят едновременно с теренната консервация и реставрация на каменните структури, предимно на каменната крепост, построена  в началото на късната каменно-медна епоха - около 4600 г. пр. Хр. По време на теренното проучване обектът се радва на многобройни посетители, а за 22 септември т.г. се подготвя Ден на отворените врати. \r\n  Праисторическият солодобивен и градски център предоставя информация за откритата тук преди 7500 г. и практикувана до днес технология за получаване на сол чрез изваряване на разсол (солена изворна вода), за фортификацията и икономиката на района по долното течение на Провадийска река и край Варненските езера. Необходимостта от отбрана и опазване на най-голямото богатство на онази епоха - солта, довежда до построяването на каменна крепост с отбранителни стени, високи 4 - 5 м., около 4700 г. пр. Хр. Трите етапа на праисторическата каменна крепост Провадия-Солницата (4700 - 4250 г. пр. Хр.) представят нововъведения в крепостното строителство, които доскоро се считаха за открития на много по-късно време.", "date": "2017.09.19", "title": "Министър Боил Банов ще посети праисторическата каменна крепост Провадия-Солницата"}
{"url": "http://www.focus-news.net/news/2017/09/19/2437517/ivan-geshev-spp-ubitiyat-taksimetrov-shofyor-e-bil-podsadim-za-kontrabanda-na-145-tona-hashish.html", "text": "Починалото лице е подсъдим по съдебно производство на първа инстанция пред Специализирания наказателен съд. Това заяви на брифинг Иван Гешев– административен ръководител на Специализираната прокуратура (СпП), коментирайки случая с убития на 11 февруари 2017 г. таксиметров шофьор в столичния квартал „Надежда“, предаде репортер на Агенция „Фокус“. „Предметът на това производство е един случай от 2012-та година – контрабанда на 14.5 тона хашиш, доставен с кораб. Това количество беше задържано в складове в Локорско и Мировяне“, разясни прокурор Гешев. По думите му  в резултат на започната активна работа по това убийство, от страна на СДВР е събрана допълнителна информация за дейност на организирана престъпна група, занимаваща се със широк спектър от престъпна дейност. „Към този момент от разследването се включихме с отделно разследване, колегите от ГДБОП и ние от СпП. В резултат на съвместната работа по тези две досъдебно производства бяха задържани 5 лица, които бяха привлечени в качество на обвиняеми за организиране и участие в престъпна група, държане на наркотични вещества и контрабанда. Две от лицата има 72-часово задържане по делото на СГП, а за три от лицата, към днешна дата, е внесено искане в СНП за налагане на мярка „Задържане под стража“. В резултат на действието по нашето съдебно производство бе задържано огромно количество контрабандни цигари на стойност над 3.5 млн. лева“, обясни прокурор Иван Гешев. Той обясни, че цигарите са задържани в контейнер на пристанище „Варна – Запад“. По думите му проведени са над 25 претърсвания на лица, адреси и леки автомобили, а освен цигари, са открити и амфетамин, кокаин, марихуна, електронно устройство за заглушаване на различни сигнали (тапа), много СИМ-карти и пистолет със заличени номера.\r\nОт своя страна главният секретар на МВР - главен комисар Младен Маринов изрази удовлетвореност от резултатите на разследването и благодари за добрата екипна работа на всички, които са участвали в него. „Групата е изключително добре организирана. Убийството на Борислав показва, че те нямат спирка, когато има заплаха от изтичане на информация по отношение на членове на групата. По време на дейността на групата е имало и други случаи, когато те са организирали силови действия спрямо членове на групата или контрагенти, когато са смятали, че има заплаха за дейността им. Работата беше изключително трудна, организаторите и ръководителите – изключително предпазливи. Спазваха всички принципи на конспиративност, начини да се освобождават от проследяване, начини на срещи, но в крайна сметка резултатът е положителен\", коментира още главният секретар на МВР.", "date": "2017.09.19", "title": "Иван Гешев, СпП: Убитият таксиметров шофьор е бил подсъдим за контрабанда на 14.5 тона хашиш"}
{"url": "http://www.focus-news.net/news/2017/09/19/2437518/blagoevgrad-nositelyat-na-nagrada-zahari-zograf-zahari-kamenov-predstavya-izlozhba-v-gradska-hudozhestvena-galeriya.html", "text": "Носителят на наградата „Захари Зограф“ за 2016 година Захари Каменов гостува с изложба в Благоевград. Това съобщиха от пресцентъра на Община Благоевград. Днес, от 18.00 часа, в Градска художествена галерия той ще представи над 21 свои картини маслени бои и 47 графики. Те ще бъдат представени за първи път именно в благоевградската галерия. \r\nЗахари Каменов е роден през 1949 г. във Видин. Завършил е Националната художествена академия. Негови творби притежават най-известни галерии в Европа, Америка, Азия. Художникът се занимава с графика, живопис и малка пластика – керамика. Правил е много изложби у нас и в чужбина, носител е на редица български и международни награди. Популярен е и с авангардните си идеи и техните реализации.", "date": "2017.09.19", "title": "Благоевград: Носителят на награда „Захари Зограф“ Захари Каменов представя изложба в Градска художествена галерия"}
{"url": "http://www.focus-news.net/news/2017/09/19/2437519/sreshtata-karakachanov-shekerinska-v-skopie-komentari-v-makedonskite-medii-obzor.html", "text": "В рамките на еднодневно посещение в Скопие, българският министър на отбраната Красимир Каракачанов проведе среща с македонския си колега Радмила Шекеринска, която медиите в югозападната ни съседки оцениха като много успешна. \r\nСлед преговорите двамата министри увериха, че Договорът за добросъседство, подписан между двете държави в началото на месец август, няма да остане само на хартия. Те подчертаха, че както в София, така и в Скопие са наясно, регионът може да просперира и да гарантира общата сигурност само чрез развиването на добри отношения между държавите в него. \r\nВ Скопие Шекеринска припомни, че през изминалия период два експертни екипа са работили по изготвянето на план за по-тясно сътрудничество и партньорство между Македония и България в частта на отбраната, на който в понеделник, 18 септември, заедно с Каракачанов са дали „зелена светлина“ за продължаването му. \r\nНа срещатата на министрите на отбраната Радмила Шекеринска и Красимир Каракачанов бе потвърдена силната подкрепа на България за членството на Македония в НАТО и ЕС, отбелязва телевизия \"ТВ21\" по повод преговорите между двамата военни министри в Скопие.\r\nТелевизията съобщава, че България, която е член на ЕС от 2007 г. поддържа държавната и териториалната цялост и интегритет на Македония.\r\nИнформационната агенция „Макфакс“ обръща внимание на благодарностите, които Шекеринска е изказала на Каракачанов за българската подкрепа за членството на страната й в НАТО.\r\nВ рамките на среща в Скопие с военния министър на България Красимир Каракачанов бяха обсъдени въпросите за двустранното сътрудничество в областта на отбраната. Двамата се изказаха в подкрепа на задълбочаването на сътрудничеството чрез конкретни инициативи и изпълнението на конкретен план, договорен на експертно ниво, допълва още медията. \r\nВ рамките на еднодневното си официално посещение в Скопие, българският военен министър Красимир Каракачанов заяви, че страната може да помогне на Македония с експертно мнение за отбраната, отбелязва електронното издание „Фактор“.\r\n „Нашата страна последователно подкрепяше държавното единство и териториалната цялост на Република Македония\", заяви българският министър на отбраната по време на преговорите.\r\n„Искрено се надяваме, Република Македония ще успее възможно най-скоро да постигне трайно решение на въпроса с името, което ще отвори нова страница в отношенията както по линия на НАТО, така и на ЕС\", подчерта министърът Каракачанов, като увери, че България напълно подкрепя членството на Македония в НАТО.\r\n„Ние сме готови да помогнем в политическите и практически направления, в които страната се нуждае от допълнителна подкрепа\", заяви Каракачанов.\r\nПо време на срещата двамата министри обсъдиха въпросите за двустранното сътрудничество в областта на отбраната. Каракачанов подчерта, че български експерти може да помогнат при подготовката на стратегическия преглед на отбраната на Македония. Бяха обсъдени и възможностите за обучение на македонски войници в български военни учебни заведения, както и подготовката на войници от различни общи и специални сили на армията на Република Македония.\r\nСпециално внимание бе отделено на въпросите, свързани с логистиката на армията на Република Македония. При преговорите Каракачанов заяви, че за България е важно запазването на военно-историческото наследство, като отбеляза, че миналото и уважението към загиналите не трябва да разделя двете страни, а да обединява.„24 Вести“ цитира думите на Каракачанов, съгласно които България няма проблем с конституционното име на страната. \r\n„Нямаме проблем с името. Искаме да подкрепим и да си сътрудничим за признаването на името и пълноправното членство в НАТО\", увери Красимир Каракачанов.\r\nБългария ще помогне на Македония да разреши спора за името с Гърция, тъй като София е признала страната под конституционното й име, допълва още медията изказването на военния министър на София. \r\nМедията припомня, че от 1 януари 2018 г. България ще председателствана Съвета на ЕС. Според българските власти, но българските евродепутати, най-важният въпрос в дневния ред ще бъде въпросът за европейската интеграция на страните от Западните Балкани, които се стремят да станат членове на европейското семейство, припомнят от редакцията.\r\nБлизката до кръговете на ВМРО-ДПМНЕ телевизия  „Алфа“ отбелязва един по-любопитен момент от посещението на Каракачанов в Скопие. Българският министър на отбраната не пропусна да уточни, че е дошъл в страната като военен министър, и ако местните журналисти искат да говорят за история, е готов да дойде като историк.\r\nТелевизията определя Каракачанов като \"един от най-гласовитите отрицатели на македонската идентичност и на македонско малцинство в България\" и коментира, че българският министър е пропуснал да съобщи дали е променил мисленето си след подписването на договора за добросъседство и приятелство между България и Македония.\r\n\"Алфа\" припомня, че Каракачанов в качеството му на лидер на ВМРО е посрещнал с протести срещата на премиерите Орешарски и Груевски в Кюстендил през 2014 г.\r\nПо повод македонците в България, Каракачанов заяви, че такъв проблем в неговата страна няма, предава скопското електронно издание МКД.\r\nИзданието цитира Каракачанов, който на въпрос за т.нар. македонско малцинство в България заявява, че като историк е готов да дойде в Скопие и да даде \"специална\" лекция по темата, но при сегашното си посещение е в длъжността си на военен министър.\r\n\"Винаги съм смятал, че не трябва да се измислят проблеми, там където ги няма. подобни теми не са в интерес на двете страни\",  привежда изданието думите на Каракачанов.\r\nБългарският военен министър заяви, че „темата за македонците в България не е добра за отношенията между двете страни\", предава скопското електронно издание \"Локално\", като се позовава на отговор на журналистически въпрос по време на съвместната пресконференция с министър Радмила Шекеринска.\r\nИзданието съобщава, че по време на двустранните разговори, Каракачанов е декларирал, че България поддържа държавната и териториалната цялост на Македония, няма проблем с конституционното име на страната и е готова да посредничи в споровете с други страни за осигуряването на пълноправно членство в НАТО..Тереза Герова", "date": "2017.09.19", "title": "Срещата Каракачанов-Шекеринска в Скопие – коментари в македонските медии (ОБЗОР)"}
{"url": "http://www.focus-news.net/news/2017/09/19/2437520/balgarskiyat-patriarh-neofit-se-sreshtna-generalniya-prokuror-na-ruskata-federatsiya-yuriy-chayka.html", "text": "Днес Негово Светейшество Неофит, Патриарх Български и митрополит Софийски, прие генералния прокурор на Руската федерация Юрий Чайка. Това съобщиха от пресцентъра на Прокуратура на Република България. На срещата присъстваха и архимандрит Филипп, настоятел на Патриаршеското представителство в София, представител на Московската патриаршия и на цяла Русия към Българския патриарх, главният прокурор Сотир Цацаров, заместникът му Ася Петрова и Н.Пр. Анатолий Макаров. \r\n„Вярата и православието са изключително важен спояващ елемент между хората в обществото и православните народи“, подчерта руският генерален прокурор. Българският патриарх подари на руския си гост книгата „Летопис на Българската православна църква“ и диск с песнопения в изпълнение на самия Патриарх.", "date": "2017.09.19", "title": "Българският патриарх Неофит се срещна генералния прокурор на Руската федерация Юрий Чайка"}
{"url": "http://www.focus-news.net/news/2017/09/19/2437521/zam-ministar-atanas-zapryanov-ukrepvaneto-na-sigurnostta-na-zapadnite-balkani-e-sred-osnovnite-prioriteti-na-evropredsedatelstvoto.html", "text": "Първият приоритет на Министерството на отбраната е активно подпомагане на изпълнението на инициативите по прилагане на приоритетите на глобалната стратегия на ЕС в областта на сигурността и отбраната. Вторият приоритет е подкрепа за развитието на военните способности на ЕС. Това каза зам.-министърът на отбраната ген. Атанас Запрянов на заседание на парламентарната комисия по отбрана, предаде репортер на Агенция „Фокус“. „Третият приоритет е укрепването на сигурността на Западните Балкани. Четвъртият приоритет е задълбочаването на сътрудничеството между ЕС и НАТО в изпълнение на декларацията от Варшава“, обясни той. „Министерството на отбраната активно участва в общата подготовка за успешно провеждане на Председателството, което без съмнение изисква мобилизация на всички ресурси в държавата“, заяви зам.-министърът. По думите му в ключовата дума консенсус е включена и темата за сигурността и отбраната на ЕС. „В Министерството на отбраната е формиран екип, който от 2 години работи по подготовката на Председателството. Голяма част от хората в екипа са преминали обучение и стажове тук и в европейски институции“, каза още ген. Атанас Запрянов. \r\nБиляна ИВАНОВА", "date": "2017.09.19", "title": "Зам.-министър Атанас Запрянов: Укрепването на сигурността на Западните Балкани е сред основните приоритети на европредседателството"}
{"url": "http://www.focus-news.net/news/2017/09/19/2437522/dobrich-shest-detski-yasli-v-grada-shte-badat-preobrazuvani-chrez-slivane.html", "text": "Шест детски ясли в града ще бъдат преобразувани в три чрез сливане. Решението за това бе одобрено днес на редовното заседание на Общинския съвет на Добрич, предаде кореспондент на Радио „Фокус” – Варна. С това решение продължава процесът на оптимизиране на тези образователни структури. През 2016 г. Община град Добрич оптимизира групите в детските ясли от 26 на 22. Ще бъдат слети Детска ясла (ДЯ)№4 „Щастливо детство” с ДЯ №2 „Радост“, ДЯ №5 „Пролет” с ДЯ №3 „Слънчево детство” и ДЯ №6 „Първи юни” с ДЯ №1 „Здраве”. Промените са само административни и засягат свободните щатни бройки за „директор“ в ДЯ №1, 2 и 3. Те няма да променят посочените желания на родителите или настойниците, къде да бъдат, отглеждани и обгрижвани техните деца. Преобразуването на детските ясли няма да доведе до проблеми във отглеждането и възпитанието на децата. В докладната записка, внесена от кмета Йордан Йорданов, е посочено, че според данните за детските ясли за периода 2012-2017 г. общият брой на децата, отглеждани в тях, намалява. Като причина за това се посочват негативните демографски тенденции, а именно намаляване и застаряване на населението на България. Статистическите данни показват, че броят на родените в Община град Добрич деца през 2016 г. е със 140 по-малко спрямо родените през 2012 г. Нещо повече, за 2016 г. експертите отчитат „исторически рекорд“ за най-малко родени деца, откакто се води статистика за този показател. Междувременно, продължава и миграционният поток, като броят на емигрантите надвишава този на заселилите се в града. Експертите прогнозират, че до 2020 г. населението на Област Добрич ще намалее с още 5%. Това налага необходимостта от оптимизиране мрежата на детските заведения в общината с цел по-доброто управление на обществените средства и едновременно с това запазване нивото на предоставяните здравни и образователни услуги.\r\nЖулиета НИКОЛОВА", "date": "2017.09.19", "title": "Добрич: Шест детски ясли в града ще бъдат преобразувани чрез сливане"}
{"url": "http://www.focus-news.net/news/2017/09/19/2437523/ministar-valentin-radev-evropa-zapochva-da-deystva-vse-po-adekvatno-po-otnoshenie-na-migrantite.html", "text": "Европа започва да действа все по-адекватно по отношение на мигрантите. Това каза пред журналисти министърът на вътрешните работи Валентин Радев за приоритетите на страната ни за предстоящото европредседателство, предаде репортер на Агенция „Фокус“.  „На първо място е сигурността на българските граждани, след това миграцията. Колегите от неправителствените организации изнесоха статистика и дори казаха, че в Европа при проучвания, които са правили, тероризмът е на първо място, а след това миграцията. Все едно, миграцията е голям проблем в Европа, както и тероризмът“, коментира Радев. По думите му всичко това е свързано със сигурността на европейските граждани. „Влизаме във фокуса с нашето председателство и всички очакват от България, която се справя много добре с миграцията, да подпомогне и придвижи всички онези неща, които са направени досега тройката Естония, след това ние и след това Австрия през периода, в който ще заеме председателското място. С техническите средства ще се справим“, добави той. Според него, ако се говори за самото председателство, за което даже по време на обсъждането е чул, че повече от добре страната ни ще се справи, министър Радев заяви, че той не е чак такъв оптимист. „Колкото повече навлизаме в материята с екипа ми, виждаме колко са сложни процесите, колко трудно се договаря между отделните страни, особено когато си председател. Затова започваме отсега и от ЕС тези, които ни помагат ни съветват да бъдем максимално неутрални. Трудно се постига. Аз винаги искам да поставя моите си интереси, на МВР, след това на държавата и там някъде после да видя общите. Но все повече започваме и ние да се обучаваме за това. Един колега използва думата интегритет и повече ЕС, но аз не съм напълно съгласен с това“, допълни Радев. Той уточни, че такова е усещането на него и колегите му. „В Брюксел очакват да успяваме да направим така, че всички мнения от всички 28 да придвижат процесите напред. Съгласен съм с това, че Европа трудно реагира, отначало дори неадекватно, но все повече това се случва в обратната посока. Забелязвам, че Европа си е взела бележки. Това са големите демокрации. Те работят така – малко по-бавно, по-тромаво си вземат решенията, но вървим в правилната посока. Дори започваме да си мислим какво правим с местата, откъдето идват мигрантите. Това са нови неща, които виждам в Европа и тя започва да действа все по-адекватно. Аз съм оптимист в тази посока“, каза още министърът на вътрешните работи.\r\nЛюба АЛЕКСИЕВА", "date": "2017.09.19", "title": "Министър Валентин Радев: Европа започва да действа все по-адекватно по отношение на мигрантите"}
{"url": "http://www.focus-news.net/news/2017/09/19/2437524/bchk-sofiya-organizira-praznik-za-otbelyazvane-na-svetovniya-den-na-mira-na-20-septemvri.html", "text": "БЧК - София организира празник за отбелязване на Световния ден на Мира на 20 септември, от 10/00 часа, на голямата поляна в Южния парк на София. Това съобщиха от пресцентъра на БЧК - София. В празника „Заедно за мира“ ще участват партньорите на БЧК - София в инициаливата: Военномедицинска академия, Центърът за спешна медицинска помощ, Столична дирекция на вътрешните работи, Столична дирекция “Пожарна безопасност и защита на населението”, Дружество за ООН в България, Ротари-клуб „Сердика и Триадица“, Национална скаутска организация на България и Федерация за адаптивна физическа активност. \r\nДоброволци от БМЧК – София и от Планинска спасителна служба към БЧК, ще организират за децата разнообразни развлечения, ще им показват техники за оказване на първа долекарска помощ и реакции при бедствия, ще танцуват Зумба и т. н. За всички участници са подготвени изненади.", "date": "2017.09.19", "title": "БЧК - София организира празник за отбелязване на Световния ден на Мира на 20 септември"}
{"url": "http://www.focus-news.net/news/2017/09/19/2437525/pregled-na-mezhdunarodnite-novini-do-13-chasa-agentsiya-fokus.html", "text": "Министърът на отбраната на Македония Радмила Шекеринска изказа благодарности за българската подкрепа за членството на страната в НАТО, предава информационната агенция „Макфакс“. \r\nВ рамките на среща в Скопие с военния министър на България Красимир Каракачанов бяха обсъдени въпросите за двустранното сътрудничество в областта на отбраната. Двамата се изказаха в подкрепа на задълбочаването на сътрудничеството чрез конкретни инициативи и изпълнението на конкретен план, договорен на експертно ниво.\r\n*** Следователите на ООН по правата на човека заявиха във вторник, че се нуждаят от „цялостен и неограничен\" достъп до Мианмар, за да проучат сериозната и продължаваща криза, като призоваха правителството да преосмисли отказа си от разследването.\r\n„За нас е важно да видим със собствените си очи местата на тези предполагаеми нарушения\", заяви ръководителят на мисията за установяване на факти, подкрепена от ООН - Марзуки Даръсман, като поиска „пълен и безпрепятствен достъп до страната\".\r\n„Има сериозна хуманитарна криза, която се нуждае от спешно внимание\", добави Дарусман, водещ разследването, което Мианмар обеща да отхвърли.\r\n*** Полицията в Бремен арестува 28-годишен мъж, за който се предполага, че е участвал в бойни действия на страната на близкоизточната радикална групировка „Ислямска държава“.\r\nГоворител на Прокуратурата в Хамбург поясни, че задържаният е руски гражданин от чеченски произход. Мъжът е заподозрян в участие в гражданската война в Сирия. Допълнителни подробности за него не бяха съобщени. \r\nОще миналата година властите в Бремен разследваха информация за група чеченци, които се бият в редиците на терористичната групировка в Сирия, припомня изданието.\r\n*** Жителите на малката държава Доминика са „загубили всичко, което парите може да купят и заменят\", след като ураганът „Мария“ удари карибския остров в сутрешните часове на вторник, заяви премиерът Рузвелт Скерит.\r\n„Вятърът разруши покривите на домовете на почти всеки човек, с когото съм говорил или с който съм бил свързан по друг начин\", написа Скерит в социалната мрежа „Фейсбук“.\r\nТой призова за „всякакъв вид помощ\", но отбеляза, че ще са необходими хеликоптери, за да могат властите да направят оценка на размера на щетите.\r\n*** В Словакия създадоха ново проевропейско движение – „Прогресивна Словакия“. \r\nНовото либерално движение се застъпва за трансграничното сътрудничество с останалите държави от Европейския съюз и си поставя за цел да се противопостави на популистките течения в Централна и Източна Европа, създавайки по този начин алтернативна визия за развитието на страната извън Вишеградската четворка. \r\n„Нашите граждани са проевропейски настроени, но правителството ни се опитва да превърне ЕС в негов заложник“, критикува Иван Щефунко, председател на новото движение. Заедно с австрийската „Неос“ и партньори от Унгария и Полша, той иска да създаде широк европейски фронт срещу популистите в Централна и Източна Европа, които обвиняват Брюксел за всички проблеми.\r\n*** Председателят на фракцията на Германската социалдемократическа партия (ГСДП) в Сената в Берлин Раед Салех предупреди, че партиите не трябва да се стремят към управление на всяка цена.\r\nПодобни изявления само показват по още един начин колко трудно ще бъде този път за Ангела Меркел да намери коалиционен партньор за съставяне на новото федерално правителство на Германия. Свободните демократи (СвДП) и „Зелени“ вече многократно подчертаваха колко трудно би било да управляват съвместно със Съюза (ХДС/ХСС). Настроенията срещу нова т.нар. голяма коалиция съвсем не са положителни. \r\nРайд Салех е един от политиците, който й се противопоставя. В случай на поражение на изборите за Бундестаг, той призова ГСДП да се оттегли в опозиция. „Държа на позицията си, че не трябва да се управлява на всяка цена“, заяви германският социалдемократ пред местни медии. \r\nГСДП трябва да предложи алтернатива на политиката на канцлера Меркел, твърди Салех. И ако избирателите не й отредят тази роля, то партията трябва да си направи съответните изводи и да се оттегли. Подобно решение щеше да бъде правилно и през 2013 г., когато бяха проведени предходните избори за федерален парламент. \r\nВ случай че ГСДП се окаже в опозицията, Салех настоява Мартин Шулц да остане лидер на партията.\r\n*** Възрастен мъж извърши самоубийство на гроба на първия президент на Хърватия след обявяването на независимостта й от Югославия в началото на 90-те години на миналия век – Франьо Туджман.\r\nПо данни на местните медии самоубилият се човек е бил официален фотограф на бившия държавен глава на Хърватия. Най-вероятно той е сложил край на живота си, използвайки огнестрелно оръжие.\r\n*** На фона на усилията за почистване на горивото, изтекло от потъналия край Атина танкер „Агия Зони II\", Световният фонд за дивата природа (WWF) предприе правни действия срещу „всички отговорни“ за „екологичното престъпление, което заслужава показно наказание“.\r\nМеждувременно, въпреки че правителствени служители обещаха, че петролът ще бъде почистен в рамките на един месец, експертите предупреждават, че последствията от разлива ще се усещат с години.\r\nПо време на заседание на кабинета министър-председателят Алексис Ципрас защити реакцията на правителството на кризата, като същевременно уточни, че признава загрижеността на гражданите за степента и въздействието на замърсяването.\r\nТой подчерта необходимостта от „дълбоки реформи\" в системата, която издава лицензи за плавателните съдове, „за да можем да опазим огромното богатство на нашата страна -нейната природна, включително моретата \".\r\nЦипрас добави, че приоритетът на администрацията му е „същественото\" разрешаване на проблема, „без да създава краткотрайни впечатления\".\r\nВ коментарите си пред Skai TV по-рано в понеделник заместник-министърът на транспорта Нектариос Санториниос заяви, че ще отнеме между 20 и 30 дни за почистване на петрола.\r\n***", "date": "2017.09.19", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/19/2437526/plovdiv-215-000-yaytsa-s-opasnoto-veshtestvo-fipronil-sa-otkriti-v-grada.html", "text": "215 000 яйца с опасното вещество фипронил са открити в склад и в магазинната мрежа в Пловдив. Това съобщи за Радио „Фокус” - Пловдив директорът на Областната дирекция по безопасност на храните в Пловдив д-р Камен Янков. Яйцата са иззети, предстои да бъдат загробени. „Търговеца не подлежи на санкции, тъй като няма как да знае, че яйцата съдържат фипронил”, каза д-р Янков. Санкциите ще са за производителя, тъй като фипронилът е забранен за употреба в продуктивни животни. Работата на инспекторите от Областната дирекция продължава за установяване на още такива яйца. По думите на д-р Янков количеството фипронил, което е открито, е далеч от токсичната доза, въпреки че е над нормата. Според него едно яйце няма да нанесе щета на организма, трябва да са консумирани около 2 кг яйца на месец. Въпреки това веществото е забравено за употреба. Заразата е дошла през животното, което е било третирано с фипронил.\r\nЦветана ТОНЧЕВА", "date": "2017.09.19", "title": "Пловдив: 215 000 яйца с опасното вещество фипронил са открити в града"}
{"url": "http://www.focus-news.net/news/2017/09/19/2437527/api-ot-20-septemvri-do-15-noemvri-se-spira-dvizhenieto-na-tezhkotovarnite-kamioni-nad-12-t-prez-prohoda-na-republikata-zaradi-remont.html", "text": "От 20 септември до 15 ноември т. г. се спира движението на тежкотоварните превозни средства над 12 т през Прохода на Републиката - път II-55 Велико Търново – Гурково. Това съобщиха от пресцентъра на Агенция \"Пътна инфраструктура\". Ще се ремонтира участъкът от второкласния път през гр. Гурково (от км 56+920 до км 58+820). Целта на предприеманите дейности е повишаване безопасността на движение през предстоящите зимни месеци, тъй като Проходът на Републиката е основна пътна връзка за тежкотоварния трафик между Северна и Южна България.\r\nПо време на ремонтните работи товарните автомобили над 12 тона ще преминават през Котленския проход по следния обходен маршрут:\r\n- От Северна за Южна България маршрутът е: Велико Търново – път I-4 – Омуртаг – път II-48 (Котленски проход) - „Петолъчката“ – път I-6 (Подбалканския път);\r\n- От Южна към Северна България маршрутът е: от път I-6 (Подбалкански път) - „Петолъчката“ – път II-48 (Котленски проход) - Омуртаг – път I-4 – Велико Търново.\r\nДруга възможност за преминаване на МПС над 12 тона е през Ришкия проход - път II-73 Шумен - Карнобат.\r\nАвтомобилите с тегло под 12 т ще бъдат пропускани през Прохода на Републиката. Необходимо е да спазват поставените пътни знаци и следната временна организация на движението:\r\n- пътуващите от Северна за Южна България ще преминават от път II-55 (Проход на Републиката) до км 55+800, след което ще се отклоняват по общинския път Димовци - Николаево до кръстовището с I-6 София - Бургас (Подбалкански път);\r\n- пътуващите от Южна за Северна България ще преминават по уличната мрежа на гр. Гурково до км 56+700 на път II-55 (Проход на Републиката).\r\nТрафикът на леките автомобили през Прохода на Републиката ще бъде без ограничение.", "date": "2017.09.19", "title": "АПИ: От 20 септември до 15 ноември се спира движението на тежкотоварните камиони над 12 т през Прохода на Републиката заради ремонт"}
{"url": "http://www.focus-news.net/news/2017/09/19/2437528/voa-dzheyms-matis-obyavi-izprashtaneto-na-nad-tri-hilyadi-amerikanski-voynitsi-v-afganistan.html", "text": "Министърът на отбраната на САЩ Джеймс Матис обяви, че в Афганистан ще бъдат изпратени допълнителни над три хиляди американски военнослужещи, предава радио  Voice of America. Данните показват, че Вашингтон увеличава с 25 % военния си контингент в неспокойната страна. \r\nПред репортери в Пентагона Матис разясни, че засилването на американската военна сила ще бъде „с над три хиляди души\", но отказа да посочи конкретен брой.\r\n„Честно казано, не съм подписал последната заповед точно сега“, заяви Матис, допълвайки, че „повечето от тях вече са на път“, а на други предстои да им бъде дадено нареждане да тръгнат. \r\nАмериканският военен министър определи сегашната ситуация в Афганистан „патова“, което налага изпращането на повече войници. \r\nНовото разполагане ще увеличи броя на американските сили в южноазиатската страна до над 14 хил. – при това на 15-та година от началото на войната, една от най-дългите, които САЩ са водили. .Тереза Герова", "date": "2017.09.19", "title": "VOA: Джеймс Матис обяви изпращането на над три хиляди американски войници в Афганистан"}
{"url": "http://www.focus-news.net/news/2017/09/19/2437529/kiril-dobrev-bsp-problemat-za-sigurnostta-ni-ne-e-rusiya.html", "text": "Ние, от БСП, няма да подкрепим в Народното събрание доклада за сигурност. За нас приоритетите по тема „Сигурност” са други. За нас Русия е стратегическа възможност и партньор, а не заплаха. Това заяви на пресконференция, зам. - председателят на БСП Кирил Добре, съобщиха от пресцентъра на партията. „Призоваваме вицепремиерите Красимир Каракачанов и Валери Симеонов да оттеглят подписите си от доклада. Много години, и особено в предизборната си кампания, те отстояваха съвсем различна позиция”, припомни той. Добрев цитира пред медиите думи на Красимир Каракачанов, който по повод изявления на бившия президент на България Росен Плевнелиев заяви: „Решението на президента да дрънкат оръжия срещу Русия не е правилно. Така смята почти целият български народ. Ако това за него е европейска политика, то за мен не е.” Зам.-председателят на левицата заяви, че ако Красимир Каракачанов държи на думите си по време на предизборната кампания, трябва да оттегли подписа си. „Волен Сидеров, човекът, който води групата на патриотите в НС, всички сме свидетели на неговите изказвания и мнението, което има за Русия. Държим групата на патриотите да не подкрепи този доклад в парламента”, отсече Кирил Добрев. Той бе категоричен, че за БСП проблемите за сигурността са съвсем други. „Проблемът със сигурността, това е битката с бедността и борбата с корупцията. Защото няма как голо и босо МВР да се бори с престъпността и да защитава сигурността на страната. Защото се върнахме в мутренските години, в които отново се ширят отвличания. Отново бандитски групи рекетират по магистралите и битовите кражби са ежедневие. Това е основният проблем за сигурността в страната и БСП настоява това да е дневният ред на българския парламент”, заключи Кирил Добрев.", "date": "2017.09.19", "title": "Кирил Добрев, БСП: Проблемът за сигурността ни не е Русия"}
{"url": "http://www.focus-news.net/news/2017/09/19/2437530/kyustendil-obshtina-dupnitsa-e-prekratila-protsedurata-za-zakupuvane-na-repatrirasht-avtomobil.html", "text": "Община Дупница е прекратила процедурата за закупуване на репатриращ автомобил. Това съобщи за Радио „Фокус” – Кюстендил зам.-кметът на Община Дупница Олга Китанова. Причината за прекратяване на процедурата е неспазен срок от страна на фирмата, спечелила обявената обществена поръчка. Срокът е изтекъл в края на миналата седмица, но специализираният автомобил не е бил доставен. „Зимният период не е време за провеждане на нова процедура, защото в този сезон няма необходимост от такъв автомобил. През следващата година ще бъде обявена нова поръчка за доставка“, каза Олга Китанова. По думите й в същото време вече е финализирана процедурата за доставка на алтернативно електрическа енергия на всички общински обекти, включващи улично осветление в града и селата, административни  и спортни бази, театър, кметства и други. Вече е сключен договор с фирмата, дала най-ниска оферта. Срокът на договора е за 24 месеца, очакваната икономия е за около 250 хиляди лева.\r\nВенцеслав ИЛЧЕВ", "date": "2017.09.19", "title": "Кюстендил: Община Дупница е прекратила процедурата за закупуване на репатриращ автомобил"}
{"url": "http://www.focus-news.net/news/2017/09/19/2437531/premierat-boyko-borisov-kam-kmetovete-badete-mnogo-vnimatelni-s-obshtestvenite-porachki.html", "text": "На церемония в Министерски съвет премиерът Бойко Борисов, министърът на земеделието, храните и горите Румен Порожанов и изпълнителният директор на Държавен фонд „Земеделие” Живко Живков връчиха първите сключени договори по подмярка 7.2 „Инвестиции в създаването, подобряването или разширяването на всички видове малка по мащаби инфраструктура“ от Програмата за развитие на селските райони (ПРСР) 2014-2020 г., съобщават от пресцентъра на МЗХ. Кметовете на 15 общини получиха подписани договори с общ размер на одобрената субсидия от над 43 млн. лева.\r\n„Имам една молба към вас – да си направите чисти, публични, ясни обществените поръчки. Целият контрол е при вас – бъдете много внимателни, за да няма после разследвания по телевизиите и вестниците“, обърна се към кметовете премиерът Бойко Борисов. И добави: „Всичко отива директно при хората – това са читалища, училища, детски градини, водоснабдяване, пътища. Тук сте кметове от всички партии и колкото сте по-бързи и ефективни, толкова работата Ви ще бъде по-видима“.\r\nМинистър Порожанов припомни, че първия прием по подмярка 7.2 беше с бюджет от 341 млн. евро. Заради правилото да се одобряват всички договори с равни точки вероятно сумата ще нарасне до 380-390 млн. евро. Очакванията са подписването да бъде финализирано в рамките на 2-3 месеца. След това с активна комуникация с Националното сдружение на общините в Република България ще бъде отворен втори прием за целия остатъчен бюджет по подмярката. \r\nНа церемонията в Министерски съвет договори получиха кметовете на общините Кнежа, Златарица, Вълчедръм, Средец, Вършец, Павликени, Долна баня, Хисаря, Дряново, Балчик, Велики Преслав, Угърчин, Лясковец, Белица и Нови пазар. \r\nПо подмярка 7.2 до момента са одобрени 63 проекта на стойност близо 80 млн. лева. От тях:\r\n-За пътища по 9 проекта се осигуряват над 45 млн. лева. \r\n-За улици по 9 проекта - над 15 млн. лева.\r\n-За училища – 3 проекта за над 3,5 млн. лева\r\n-За детски градини – 3 проекта за близо 3 млн. лева\r\n-За културни дейности – 39 проекта за над 12,650 млн. лева.", "date": "2017.09.19", "title": "Премиерът Бойко Борисов към кметовете: Бъдете много внимателни с обществените поръчки"}
{"url": "http://www.focus-news.net/news/2017/09/19/2437532/borislav-stanev-obshtina-shumen-zasilen-e-kontrolat-za-nepravilno-parkirane-na-avtomobili-v-grada.html", "text": "Засилен е контролът за неправилно паркиране на автомобили в Шумен. Това съобщи на брифинг Борислав Станев, гл. инспектор „Контрол по чистотата“ към Дирекция „Устройство на територията“ в Община Шумен, предаде репортер на Радио „Фокус“ - Шумен. Проверките се извършват самостоятелно от общинските инспектори и съвместно с представители на КАТ „Пътна полиция“. За първите две седмици на септември инспекторите са съставили 53 акта за неправилно паркиране, отделно са започнати и 60 процедури от съвместните проверки. Санкцията, съгласно Закона за движение по пътищата и Наредба №1 е от 50 до 200 лв. Сред участъците, в които се извършват масови проверки за неправилно паркиране са районите около учебни заведения, детски градини, болници, поликлиники, както и по натоварените улици в града – бул. „Славянски“, ул. \"Цар Освободител“, ул. „Цар Иван Александър“ и др. Борислав Станев посочи, че най- голям брой нарушения се отчитат по ул. „Цар Освободител“, както и в зоните на кръстовища, след знаците Б27 и Б28, паркиране и престой преди пешеходна пътека, както и на спирки на градския транспорт.\r\nИвелина ИВАНОВА", "date": "2017.09.19", "title": "Борислав Станев, Община Шумен: Засилен е контролът за неправилно паркиране на автомобили в града"}
{"url": "http://www.focus-news.net/news/2017/09/19/2437533/dragomir-stoynev-bsp-zastavame-zad-rabotnitsite-ot-emko-ministarat-na-ikonomikata-da-obyasni-kakvo-se-sluchva.html", "text": "„Когато ГЕРБ управлява, винаги има напрежение във военно-промишления комплекс – скандали, стачки и хора, които са уплашени за работните си места. Когато е БСП, винаги има оздравяване на предприятията, нови работни места, инвестиции и печелене на поръчки“. Това заяви зам.-председателят на „БСП за България“ Драгомир Стойнев, съобщиха от пресцентъра на БСП. Той обясни, че е проведена среща с работници от фирма „Емко“, които се притесняват за работните си места и става въпрос за 1000 семейства. „Рисковете от много шум в системата са два – социални – хората от сектора да останат на улицата и един район, като Трявна, да обезлюдее“. Стойнев припомни случая с МВЗ „Сопот“, който целенасочено е бил източван и ако не е била намесата на БСП, сега това предприятие е щяло да бъде закрито. „Не разбирам защо се създава напрежение, при положение, че тези предприятия могат да бъдат изключително печеливши. Вторият риск е България да загуби позиции на стратегически пазар“, каза още народният представител. „Заставаме зад работниците. Искаме те да бъдат спокойни, да живеят достойно, да изхранват своите семейства. Призоваваме министъра на икономиката да дойде в комисия, да информира всички парламентарни групи какво се случва и апелираме към бързото решение, което да осигури стабилност на работниците\", подчерта Драгомир Стойнев.", "date": "2017.09.19", "title": "Драгомир Стойнев, БСП: Заставаме зад работниците от „Емко“, министърът на икономиката да обясни какво се случва"}
{"url": "http://www.focus-news.net/news/2017/09/19/2437534/iliana-benovska-pita-bsp-semeystvo-lazha-li-si-imate-veche-gospozha-lazha-korneliya-ninova-i-gospodin-lazha-rumen-radev.html", "text": "„Семейство Лъжа“ ли си имате вече – „Госпожа Лъжа“ Корнелия Нинова и „Господин Лъжа“ Румен Радев? Този въпрос зададе журналистът Илиана Беновска на БСП днес, съобщиха от екипа на предаването \"Беновска пита\". \r\nСлед като депутатът от ГЕРБ Антон Тодоров съобщи, че президентът Радев е подготвял министър-председателя на БСП Пламен Орешарски да закупи самолети „Грипен“ малко преди да падни от власт, БСП дадоха пресконференция. Ето какво се случи:\r\nИлиана Беновска: Г-н Добрев и г-н Стойнев,  срамежливо премълчавате една тема за сигурността и за посредничеството. Излязоха сведения, че вашият кандидат и настоящ президент на България Румен Радев е лобирал, може би както Вие, г-н Стойнев, за „Уестингхаус“, за покупка на самолетите „Грипен“ и то по един странен начин. В писмото си до вашия премиер Орешарски от 2014 г. Радев пише :„Тези самолети удовлетворяват най-ниските изисквания на българската авиация.“ Ще попитам, цитирайки един депутат от ГЕРБ, вече „Семейство Лъжа“ ли си имаме – „Госпожа Лъжа“ Корнелия Нинова и „Господин Лъжа“ г-н Радев? \r\nДрагомир Стойнев: Ако позволите, тъй като едва ли не мен ме обвинявате, мога да Ви уверя, че никога не е имало въпрос на лобизъм що се касае моята дейнотс като министър и това е доказано многократно. Ако някой не желае в България да се правят инвестиции и да се модернизира нашето производство на електроенергия, го оставям на Ваша преценка и по-скоро на бъдещите поколения, защото АЕЦ „Козлодуй“ след 14 години трябва да започнем да го режем за скрап. Ако това е модела за развитие на българската индустрия, това е Ваше мнение. Второ, когато един министър-председател може би иска информация, аз не съм запознат, сега разбирам, дали ще бъде информация за „Грипен“, дали ще бъде за „Ф-16“, тя трябва да му бъде предоставена. Това, че е имал среща министър-председателят тогава с представители на „СААБ“ няма нищо укоримо . Имаше такава практика, когато един министър-председател има важни срещи, той се готви за тези срещи. Това не е като да седнеш с някого и да си говориш за времето или за това колко градуса е навън и да пиете по едно кафе. Когато аз съм работил с министър-председателя, а те са двама с които аз съм работил, за всяка една среща те са били изключително добре подготвени, това е!\r\nКирил Добрев: Аз преди да дам думата на г-н Атанас Зафиров, той е изключително добре подготвен по темата за самолетите, Вие, с Антон Тодоров семейни ли сте там по телевизията? По повод семейните драми.\r\nИлиана Беновска: Чакайте, чакайте! Дръжте се прилично, аз съм семейна с друг и Антон Тодоров не може да ми бъде семеен!\r\nКирил Добрев: Първо Вие нарушихте добрия тон! Казахте, че има „Семейство господин и госпожа лъжа“!\r\nИлиана Беновска: Съвпада фамилията „Лъжа“! Не ми отговорихте защо премълчахте темата, г-н Добрев!\r\nКирил Добрев: Г-н Зафиров е готов по темата самолети.\r\nАтанас Зафиров: Очаквахме точно такъв въпрос. А не сме го поставили, защото вижте - БСП по никакъв начин няма намерение да става съучастник в един сценарий, който цели поредното омаскаряване на президента и то в момент, в който президентът отсъства от страната. Тъй като така или иначе поставихте въпроса и така или иначе сме свидетели на тази забележителна активност от страна на някои народни представители от ГЕРБ, а поради моето добро възпитание и чувство за хигиена се въздържах да дам една доста по-различна от тази квалификация на тези хора, които се изявяват като говорители. Бих искал да Ви кажа, че и във Вашето твърдение имаше някои неистини. Първо, Вие казахте, че се говори за лобизъм. Самият Антон Тодоров многократно подчерта, слушах го много внимателно тази сутрин, че той не обвинява президента в лобизъм. Така че не знам на каква база правите това Ваше твърдение.\r\nИлиана Беновска: На моя база!\r\nАтанас Зафиров: Вие взехте от документите, които той размаха, едно изречение и не го цитирахте правилно. Сега ще го цитирам точно. Изречението е следното: „Самолетът отговаря на минималните военни изисквания за българските военно-въздушни сили“. Аз бих Ви посъветвал тук, явно защото не сте боравили с такава документация, затова не сте го разчели правилно, акцентът трябва да се сложи върху „отговаря“, а не върху „минималните“. Върху „отговаря“ се слага акценат и оттам нататък започва да се надгражда. Тези, така наречени, „сензационни документи“ не представляват нищо повече от една най-обикновена справка, която ръководителят на проекта е дал на своя министър-председател, тъй като му е предстояла среща с една от страните, които са проявили интерес за участие в този конкурс. Ако срещата беше, както каза колегата Стойнев, с „Ф-16“ справката щеше да бъде в същия вид. И аз тук не виждам никакъв, повярвайте ми, лобизъм. Ще Ви кажа и за тези опорни точки. За какво се говори в тези опорни точки? Казва се, че трябва да се изрази една благодарност за проявения интерес, какво по-нормално от това? Обсъжда се възможността за доставка на тези самолети. Говори се за възможност за разсрочено плащане, какво по-хубаво от това? Говори се за това да бъде колкото се може по-бърза тази доставка и преди да дойдата новите самолети да има възможност да се ползват оператино самолети от шведските военно-въздушни сили. И се говори за така нареченото „ноу-хау“, което да бъде предоставено на България, както и за индустриално сътрудничество в области, несвързани с „Грипен“. Какво нередно виждате в тези така наречени „опорни точки“, които пак казвам, този документ дали е верен? Аз тук имам един хвърчащ лист. Колко е вярно аз не мога да твърдя, но приемаме, че е вярно. Аз в тези опорни точки не виждам никакъв, повярвайте ми, лобизъм. И оттам нататък в следващите листи има това изречение, което Ви цитирах и по-нататък на страница и половина са изредени качествата на самолет „Грипен“. Разбира се, тук ген. Радев говори като експерт. И забележете, аз дори в някаква степен искам да му благодаря на г-н Тодоров, че ги извади тези документи, за да се види още веднъж от българското общество какъв великолепен експет и специалист в областта на военно-въздушните сили е ген. Радев. И жалко наистина, че българските военно-въздушни сили изгубиха един толкова достоен и експертен офицер и генерал. За сметка на това България получи един достоен президент. \r\nИлиана Беновска: Г-н Зафиров, г-н Добрев и г-н Стойнев, моля да ми отговорите, понеже наистина вярвам, че БСП се грижи за сигурността, ще поискате ли БСП, която издигна президента Радев като ИК, обяснение, разговор с ген. Радев, за да си изясните в името на честта и достойнтството ви въпроса с „Грипен“-ите? \r\nАтанас Зафиров: Аз не виждам за какво има да си говорим с ген. Радев и за какъв въпрос с „Грипен“-ите става въпрос. Това е един абсолютно изсмукан от пръстите скандал, който в момента се създава от управляващите, за да се отклони вниманието от далеч по-важните въпроси като това, че системата за сигурност не беше изпълнено нито едно от поетите обещания. Било то по некомплект, било по повишаване на възнагражденията, било то по преоборудване на армията с ново въоръжение. И всичкото това, което те говориха преди една година, сега с вълшебна пръчка е заличено и се говорят точно обратните тези. Вчера премиерът каза – за какво са ни тези изтребители? Ами, дайте да върнем година и половина назад лентата и да видим какво ги говориха същите тези хора и кое направи така, че те да обърнат своето мнение. Така че аз този така наречен скандал с „Грипен“-ите въобще не бих го квалифицирал по този начин, защото скандал няма. И аз не виждам какво по-естествено състояние за един ръководител на екип от това да дава експертиза и да дава становище. Ами нали затова са го сложили на този екип ръководител. Това, че в своя жизнен период той е изпълнявал някакви други функции, трябва ли сега да му пречи да си изпълнява новите функции или да му тежи като воденичен камък, че е давал някаква експертиза някога и някъде. Ами, ако тази експертиза е вярна? Аз съм абсолютно съгласен с това, което ръководителят на екипа казва и мога тук доста в детайли да навляза в тази тема. Но пак казвам, големият въпрос е защо се избяга от всички ангажименти, които бяха поети в сектор „Сигурност“. И сега с едни абсолютно елементарни пасчета се опитват да отклонят общественото мнение в напълно погрешна посока.", "date": "2017.09.19", "title": "Илиана Беновска пита БСП: „Семейство Лъжа“ ли си имате вече – „Госпожа Лъжа“ Корнелия Нинова и „Господин Лъжа“ Румен Радев"}
{"url": "http://www.focus-news.net/news/2017/09/19/2437535/kyustendil-edno-narushenie-e-ustanoveno-pri-proverkite-na-inspektsiyata-po-truda-za-rabota-na-nepalnoletni-litsa-v-regiona.html", "text": "Само едно нарушение е установено при проверките за работа на непълнолетни лица в региона. Това каза пред журналисти Валентин Златински, директор на Дирекция „Инспекция по труда” – Кюстендил, предаде репортер на Радио „Фокус” – Кюстендил. Нарушението е установено в заведение в град Сапарева баня. 43 младежи са получили разрешение за работа през летните месеци. „Имаме увеличение при този вид разрешения. Миналата година те бяха 33”, каза Валентин Златински. Освен съставяне на акт за установяване на административно нарушение и налагане на глоба, по случая с установеното непълнолетно лице без трудов договор и разрешение за работа, ще бъде сезирана и прокуратурата. Най-много разрешения са издадени за работа на непълнолетни като бармани, сервитьори и магазинери.\r\nВенцеслав ИЛЧЕВ", "date": "2017.09.19", "title": "Кюстендил: Едно нарушение е установено при проверките на Инспекцията по труда за работа на непълнолетни лица в региона"}
{"url": "http://www.focus-news.net/news/2017/09/19/2437536/veliko-tarnovo-blizo-8-mln-lv-sa-otpusnati-za-tri-obshtini-ot-oblastta-po-programata-za-razvitie-na-selskite-rayoni.html", "text": "Общо 7 945 000 лв. получават общините Павликени, Златарица и Лясковец по Програмата за развитие на селските райони (ПРСР), съобщи народният представител от Парламентарната група на ГЕРБ инж. Клавдия Ганчева. Това потвърдиха от пресцентъра на ПП ГЕРБ. Тя заяви, че днес се връчват първите договори на стойност над 43 млн. лева на 15 общини по подмярка 7.2 „Инвестиции в създаването, подобряването или разширяването на всички видове малка по мащаби инфраструктура“ на Програмата. Павликени получава 5.810 млн. лв., след като е одобрен проект за „Реконструкция и рехабилитация на общинска пътна мрежа в община Павликени“. Проект „Реконструкция, възстановяване и рехабилитация на улици в община Златарица“ се финансира с 1.8 млн. лева. В Лясковец ще влязат 388 хил. лв. по договор за „Ремонт и обновяване на Читалище „Напредък – 1870”. \"Общо до момента по подмярката са одобрени 63 проекта на стойност близо 80 млн. лева\", посочи инж. Ганчева. \"По Програмата за развитие на селските райони за настоящия програмен период са сключени 4 149 договора. По тях агробизнесът и общините ще направят инвестиции за близо 1, 469 млрд. лева и получат субсидии от над 883 млн. лева. По този начин до момента изпълнението на програмата се равнява на 33% от общия ѝ бюджет\", обясни народният представител Клавдия Ганчева.\r\n\"Благодарение на политиката на ЕС за развитие на селските райони много от малките български общини имат възможност да реализират проекти, важни за икономическото, социалното и екологичното развитие на териториите\", припомни инж. Ганчева. През настоящия програмен период възможности за инвестиции в малките населени места дава „ПРСР 2014 – 2020“ с общ бюджет над 5.7 млрд. лева.", "date": "2017.09.19", "title": "Велико Търново: Близо 8 млн. лв. са отпуснати за три общини от областта по Програмата за развитие на селските райони"}
{"url": "http://www.focus-news.net/news/2017/09/19/2437537/reuters-v-parvata-si-rech-pred-oon-donald-tramp-shte-prizova-mezhdunarodnata-obshtnost-da-okazhe-natisk-varhu-severna-koreya.html", "text": "В рамките на първата си реч пред ООН, която ще произнесе във вторник, 19 септември, президентът на САЩ Доналд Тръмп ще призове международната общност да окаже натиск върху Северна Корея да се откаже от ядрените си оръжия – най-голямото предизвикателство, пред което – съгласно думите му, е изправен светът, предава Reuters.\r\nПредставители на на Белия дом разкриха,  че в дебюта си пред ООН Тръмп ще насочи вниманието към ядрената програма на Иран, ситуацията във Венецуела за критика и ислямистките групировки, които според него са „губещи“.\r\nРечта на Тръмп е насрочена за 10.30 часа местно време (17.30 часа българско време). Тя ще отбележи последния му опит да очертае визията „Америка на първо място\" за външната политика на САЩ, която има за цел да понижи глобалната бюрокрация и да създава съюзи на споделени интереси.Тереза Герова", "date": "2017.09.19", "title": "Reuters: В първата си реч пред ООН Доналд Тръмп ще призова международната общност да окаже натиск върху Северна Корея"}
{"url": "http://www.focus-news.net/news/2017/09/19/2437538/ognyan-tsenkov-kmet-na-obshtina-vidin-vseki-vidinchanin-skarbi-za-svoya-madar-i-blag-vidinski-mitropolit-dometian.html", "text": "Всеки видинчанин, тук и по света, скърби за своя мъдър и благ Видински митрополит Дометиан. Това каза на пресконференция кметът на Община Видин Огнян Ценков, предаде репортер на Радио „Фокус“ – Видин. Ценков посочи, че всеки ден в продължение на десетилетия дядо Дометиан ни учеше да обичаме и да се гордеем с великолепния хилядолетния ни град , да градим настоящето и бъдещето изпълнени с вяра, надежда и любов. „Името на Видинския митрополит Дометиан ще пребъде, изписано със златни букви в славната история на старопрестолния Видин. Бог да прости нашия дядо Дометиан и да е светъл пътят на душата му“, каза Огнян Ценков. Той добави, че днес, в 14.00 часа, се очаква да пристигне тялото на Видинския владика, което ще бъде изложено за поклонение в катедралния храм „Св. вмчк Димитър Солунски“. На 20 септември в 9.00 часа в храма ще бъде отслужена заупокойна Света литургия, а в 12.00 часа ще се извърши опелото. В 13.00 часа от църквата ще потегли траурно литийно шествие към Видинска Света митрополия, където ще бъдат положени тленните останки на владиката.\r\nАнна ЛОЗАНОВА", "date": "2017.09.19", "title": "Огнян Ценков, кмет на Община Видин: Всеки видинчанин скърби за своя мъдър и благ Видински митрополит Дометиан"}
{"url": "http://www.focus-news.net/news/2017/09/19/2437539/atanas-zafirov-bsp-senzatsionnite-dokumenti-za-gripen-ne-predstavlyavat-nishto-poveche-ot-edna-nay-obiknovena-spravka.html", "text": "„Тези т.нар. „сензационни документи“, не представляват нищо повече от една най-обикновена справка, която ръководителят на проектния екип е дал на министър-председателя, заради предстояща среща с представители на една от страните, проявили интерес за участие в този конкурс. Ако срещата беше за Ф-16, справката щеше да бъде в същия вид и не виждам лобизъм“. Това коментира Атанас Зафиров, член на Изпълнителното бюро на БСП, съобщиха от пресцентъра на партията. По неговите думи в публикуваните в интернет опорни точки за „Грипен“ няма нищо нередно. „В тях се изразява благодарност от проявения интерес – какво по-нормално от това. Обсъжда се възможността за доставка на тези самолети, какви са възможностите за разсрочено плащане, доставката да бъде колкото се може по-бърза и преди да дойдат новите самолети да има възможност да се ползват оперативно самолети от шведските военновъздушни сили, както и за ноу-хау, което „Грипен“ би предоставило на България\", обясни Зафиров. Според него ген. Радев говори като експерт. \"Радвам се, че тези документи бяха извадени, за да се види още веднъж какъв великолепен специалист е. Жалко е, че военно-въздушните сили загубиха такъв достоен генерал, но за сметка на това България има достоен президент“, каза още Зафиров.", "date": "2017.09.19", "title": "Атанас Зафиров, БСП: „Сензационните документи“ за „Грипен“ не представляват нищо повече от една най-обикновена справка"}
{"url": "http://www.focus-news.net/news/2017/09/19/2437540/deutsche-welle-nyakolko-dushi-sa-postradali-pri-nablyudenie-na-ucheniyata-zapad-2017-ruskoto-voenno-ministerstvo-otricha-dokladite.html", "text": "Няколко души са пострадали при инцидент на полигон край Санкт Петербург, при който боен хеликоптер Ка-52, участващ в руско-беларуските военни учения „Запад 2017“, е изстрелял случайно ракета по зрителите, предава Deutsche Welle в редакцията си за Русия. По данни на местни медии пострадалите вероятно са журналисти.\r\n„Нещо се случи внезапно и ракетите излетяха. Имаше голяма експлозия, поне два автомобила изгоряха, двама души получиха тежки наранявания, сега са настанени в болница. Беше тренировка преди някакво шоу“, разказва източник. \r\nКъм момента остава неясно кога се е случил инцидентът, медии предполагат, че е станало преди посещението на президента Владимир Путин на полигона.\r\nСъщевременно пресслужбата на Западния военен окръг опроверга информацията. По данни на Министерството на отбраната на 18 септември не е имало никакви произшествия, свързани с работата на военната авиация. От ведомството определиха като „провокация“ разпространените доклади. .Тереза Герова", "date": "2017.09.19", "title": "Deutsche Welle: Няколко души са пострадали при наблюдение на ученията „Запад 2017“, руското военно министерство отрича докладите"}
{"url": "http://www.focus-news.net/news/2017/09/19/2437541/veliko-tarnovo-chlenove-na-komisiyata-po-kultura-i-obrazovanie-v-ep-provedoha-rabotna-sreshta-s-direktori-na-uchilishta-ot-obshtinata.html", "text": "Членове на Комисията по култура и образование в Европейския парламент проведоха работна среща с директори на училища във Велико Търново, предаде репортер на Радио „Фокус“ – Велико Търново. Те дискутираха на тема  „Подобряване и модернизиране на училищното образование”. На срещата присъстваха евродепутатите от Полша  Богдан Анджей Здройевски,  Богдан Брунон Вента, от Германия – Сабине Ферхайен, от Великобритания – Джули Уорд и от България – Момчил Неков и Светослав Малинов. Целта на срещата бе да бъде  направена равносметка на програмата „Еразъм“ и да се очертаят бъдещите ѝ промени, да се обсъди предстоящата реформа на Европейската младежка стратегия и по-доброто включване на културата в Многогодишната финансова рамка на ЕС след 2020 година, както и в новия работен план за култура 2019 – 2022 година. На срещата от българска страна присъстваха областният управител на Велико Търново проф. Любомира Попова и председателят на Общински съвет – Велико Търново Венцислав Спирдонов.\r\nОфициално посещение на евродепутатите в България ще продължи два дни. Предвижда се среща с кмета на Велико Търново инж. Даниел Панов и среща-дискусия с ректора и представители на великотърновския университет. Освен Велико Търново, те ще посетят и Габрово. Членовете на Комисията по култура и образование в Европейския парламент ще разгледат Етнографския комплекс на открито „Етъра“ и ще се срещнат с кмета на Габрово Таня Христова. Те ще имат възможност да се насладят и на Аудио-визуалния спектакъл „Царевград Търнов – Звук и светлина“.\r\nНадежда КРЪСТЕВА", "date": "2017.09.19", "title": "Велико Търново: Членове на Комисията по култура и образование в ЕП проведоха работна среща с директори на училища от общината"}
{"url": "http://www.focus-news.net/news/2017/09/19/2437542/dobrich-v-okrazhniya-sad-e-zapochnalo-delo-za-otnemane-v-polza-na-darzhavata-na-nezakonno-imushtestvo-za-nad-422-000-leva.html", "text": "В Окръжен съд - Добрич е започнало дело за отнемане в полза на държавата на незаконно придобито имущество на стойност 422 277 лева, съобщиха от пресцентъра на Окръжен съд - Добрич. Производството е образувано по искане на Комисията за отнемане на незаконно придобито имущество (КОНПИ) срещу Петър П. от Добрич, неговата бивша съпруга и дружество, еднолична собственост на първия ответник и контролирано от него през 2010 и 2011 година. Комисията претендира за отнемане на парични суми по банкови сметки, недвижими имоти, движими вещи, дружествени дялове. Искането се прави въз основа на извършена проверка от Комисията на имуществото на ответниците, при която било установено, че разходите им в проверявания период значително надвишавали приходите. Проверката е извършена по реда на Закона за отнемане в полза на държавата на незаконно придобито имущество, след като добричлията е бил привлечен като обвиняем за данъчни престъпления. Неговото имущество е проверявано за периода от септември 2004 година до септември 2014 година. Проверка била извършена и на имуществото на неговата съпруга в началото на проверявания период и до средата на 2008 година, когато бракът им бил прекратен с развод, както и на ответното дружество, еднолична собственост и контролирано от първия ответник през 2010 и 2011година. 48-годишният мъж и бившата му съпруга оспорват иска като неоснователен, а от името на дружеството-ответник не е изразено становище по искането. По делото са назначени съдебно-оценъчна и съдебно-икономическа експертизи. Съдът е приел заключението на вещото лице по първата от тях. Очаква се на 30 октомври, за когато е насрочено второто заседание по делото, да бъдат представени резултатите от съдебно-икономическата експертиза.", "date": "2017.09.19", "title": "Добрич: В Окръжния съд е започнало дело за отнемане в полза на държавата на незаконно имущество за над 422 000 лева"}
{"url": "http://www.focus-news.net/news/2017/09/19/2437543/pazardzhik-peshehodka-e-postradala-pri-patnotransportno-proizshestvie-v-panagyurishte.html", "text": "Пешеходка е пострадала при пътнотранспортно произшествие в Панагюрище, съобщиха от ОДМВР - Пазарджик. Инцидентът станал вчера около 16.00 часа на кръстовище в средногорския град. 29-годишният мъж блъснал с „Рено“-то си движещата се по пешеходна пътека на 72 години. Жената била транспортирана и настанена в местната многопрофилна болница с фрактура на лявата ръка, но без опасност за живота. На местопроизшествието е извършен оглед, образувано е дознание.", "date": "2017.09.19", "title": "Пазарджик: Пешеходка е пострадала при пътнотранспортно произшествие в Панагюрище"}
{"url": "http://www.focus-news.net/news/2017/09/19/2437544/evrodeputatat-momchil-nekov-do-2018-godina-darzhavite-chlenki-na-es-tryabva-da-izgradyat-ramki-za-priznavane-na-neformalnoto-i-samostoyatelno-obrazovanie.html", "text": "До 2018 година държавите-членки на Европейския съюз трябва да изградят рамки за признаване на неформалното и самостоятелно образование. Това каза евродепутатът и член на Комисия по култура и образование в ЕП Момчил Неков по време на среща с директори на великотърновски училища, предаде репортер на Радио „Фокус“ – Велико Търново. Неков посочи, че така всеки, който е придобил умения в дадена сфера, извън училищната система, ще има възможност да получи диплома. Момчил Неков заяви, че все повече работодатели търсят хора с умения, които се изграждат извън учебната система. „Учебната система е един сектор, който е консервативен, и който не може да променим толкова бързо. Процесът наистина е труден“, добави евродепуатът. Той съобщи, че миналата седмица докладът му за Новата европейска програма за умения е бил приет с голяма мнозинство в Европейския парламент. Програмата цели да повиши уменията и квалификациите на европейските граждани и да се справи с безработицата и изтичането на мозъци. „Ние трябва да преминем от теорията към придобиването на умения. Тук говорим за връщане на блясъка на професионалното образование и в частност на дуалните паралелките. Аз силно вярвам в тази роля на училищата за привличане на бизнеса и за изграждане на стандарти“, посочи Момчил Неков. Според него изграждането на дигитализацията в училище ще доведе до по-добри резултати за учебниците. Той подчерта, че технологиите не могат да изместят учителите в преподаването на знания като четене, писане и математика. По думите му в тази връзка трябва да се инвестира в развитието и обучението на самите учители. „Самите учители имат трудности с използването на дигитални технологии, а този опит трябва да го придават на децата. Митът, че децата след като имат смартфони са цифрово и дигитално подготвени, не е верен. Те използват технологиите за фейсбук и за социалните мрежи, но това не означава, че те придобиват по някакъв начин знания и умения“, посочи Момчил Неков.\r\nНадежда КРЪСТЕВА", "date": "2017.09.19", "title": "Евродепутатът Момчил Неков: До 2018 година държавите членки на ЕС трябва да изградят рамки за признаване на неформалното и самостоятелно образование"}
{"url": "http://www.focus-news.net/news/2017/09/19/2437545/ek-komisiyata-zasilva-reaktsiyata-na-es-na-kiberataki.html", "text": "На 13 септември, в годишната си реч за състоянието на Съюза, председателят на Комисията Жан-Клод Юнкер заяви: „През последните три години постигнахме напредък в безопасността на европейците онлайн. Но Европа все още не е добре оборудвана срещу кибератаки. Ето защо днес Комисията предлага нови инструменти, включително европейска агенция за киберсигурност, които да ни помогнат да се защитим от тези атаки.“ Това се казва в съобщение от пресслужбата на ЕК..\r\nЗа да осигури на Европа подходящите инструменти за посрещане на кибератаки, Европейската комисия и върховният представител предлагат широк набор от мерки за повишаване на киберсигурността в ЕС. Сред тях е предложението за създаване на нова агенция на ЕС за киберсигурност, която да подпомага държавите членки при посрещането на кибератаки, и за въвеждане на нова европейска схема за сертифициране, която да гарантира, че продуктите и услугите в света на цифровите технологии са безопасни за ползване. \r\nМария Габриел, комисар по въпросите на цифровата икономика и цифровото общество, заяви: „Трябва да укрепим доверието на гражданите и предприятията в света на цифровите технологии,особено в момент, когато мащабните кибератаки стават все по-често явление. Искам високи стандарти в областта на киберсигурността, които да се превърнат в новото конкурентно предимство на нашите предприятия.“", "date": "2017.09.19", "title": "ЕК: Комисията засилва реакцията на ЕС на кибератаки"}
{"url": "http://www.focus-news.net/news/2017/09/19/2437546/sofiya-vav-vrazka-s-konchinata-na-vidinskiya-mitropolit-dometian-osveshtavaneto-na-noviya-hram-vazdvizhenie-na-chestniya-krast-shte-se-provede-na-15-oktomvri.html", "text": "Във връзка с кончината на Видинския митрополит Дометиан се променя денят за освещаване на новия храм \"Въздвижение на честния Кръст\" (21 септември). Това съобщиха от пресцентъра на Св. Синод на БПЦ. Новият храм в столичния кв. \"Лозенец\" ще бъде осветен на 15 октомври т.г. Начало на богослужението е в 7.00 часа. Начало на св. Литургия е в 9.30 часа.", "date": "2017.09.19", "title": "София: Във връзка с кончината на Видинския митрополит Дометиан, освещаването на новия храм \"Въздвижение на честния Кръст\" ще се проведе на 15 октомври"}
{"url": "http://www.focus-news.net/news/2017/09/19/2437547/ivaylo-ivanov-e-noviyat-upravitel-na-noi.html", "text": "На извънредно заседание парламентът избера Ивайло Иванов за управител на Националния осигурителен институт (НОИ), предаде репортер на Агенция „Фокус“. Депутатите гласуваха със 183 гласа „за“, 0 „против“ и 1 „въздържал се“. Кандидатурата на Ивайло Иванов бе единствената постъпила такава, като според доклада на Комисията по труда, социалната и демографската политика той отговаря на съответните изисквания за заемане на длъжността, за която е предложен. Ивайло Иванов е издигнат от парламентарните групи на ГЕРБ и „Обединени патриоти“. Той ще бъде управител на НОИ за срок от четири години. Решението влиза в сила от приемането му.  \r\nПо време на дебатите депутатът от ПГ на „БСП за България“ Георги Гьоков заяви, че наистина Ивайло Иванов е единствената кандидатура, но при издигането и обсъждането й са спазени процедурните правила за предлагане и избиране. „Г-н Иванов познавам от 2007 г. като изграден специалист в социалната сфера и той отговаря на изискванията. Изглежда в моите очи като професионалист и експерт в социалната сфера. Представи концепцията си пред Комисията. В момента на НОИ му липсва информираност най-малко заради последните промени. В ПГ на „БСП за България“ обсъдихме също кандидатурата“, коментира Гьоков. По думите му са наясно, че от управителя на НОИ зависят целите за управление, но в никакъв случай не зависи следваната политика в осигурителната система, която към момента единствено се изразява в увеличаване на пенсионната възраст и стаж. „В никакъв случай не сме съгласни и ще продължим да предлагаме алтернатива. Кандидатурата му не е издигната от подходящите политически сили. Сега на това гласуване ще подкрепим кандидатурата му, което е много сериозен кредит на доверие“, каза още Георги Гьоков. \r\nПредседателят на Комисията по труда, социалната и демографската политика и депутат от ПГ на ДПС Хасан Адемов заяви, че НС е изправено пред важен избор. „Ние от ДПС сме убедени, че изборът на управител на НОИ трябва да предложи кандидатура, подкрепена консенсусно. Нямаме основание да не търсим възможности за търсене на консенсус. Такава публична институция задължително трябва да се търси такъв. Затова даваме в аванс нашето доверие към Ивайло Иванов. Молбата ми е за следващата година да подкрепим предложения, които да минат поне 1% от разходите“, добави Адемов. По думите му управителят на НОИ е фигурата, която се занимава с административното управление и оперативното ръководство на НОИ и политиките, които изпълнява са свързани с осигуряване на прозрачност, електронни услуги гарантиране на осигурителните плащания и права на българските граждани. „Трябва да си дадем сметка за предлаганите закони от нас и най-вече финансовият инструмент – бюджетът на ДОО“, каза още Хасан Адемов.Кой е Ивайло Иванов?\r\nИвайло Иванов е завършил висше икономическо образование във ВФСИ \"Димитър Ценов\" - Свищов, специалност \"Финанси и кредит\" през 1993 г. и висше юридическо образование в ЮЗУ \"Неофит Рилски\" - Благоевград през 2008 г. Професионалният си път започва през 1993 г., като счетоводител в Общински съвет -град Тетевен. През периода 1995-1998 г. е директор \"Имуществено застраховане\" и член на Съвета на директорите на ЗПК \"Български имоти\" АД. От 1998 г. до 2002 г. работи в Застрахователна компания \"Орел\", като заема различни ръководни длъжности и е бил член на УС на Гаранционен фонд - задължително застраховане\" и на Съвета на директорите на ЗК \"Орел\" АД и ЗК „Орел - живот\" АД.\r\nОт 2003 г. работи в Агенцията за социално подпомагане, като в периода 2003-2009 г. е заместник изпълнителен директор, а от 01.09.2009 г. до 02.06.2016 г. е изпълнителен директор на агенцията.\r\nПрез времето, в което работи в Агенцията за социално подпомагане, Ивайло Иванов осъществява успешни реформи, довели до оптимизация на организационно управленската структура на Агенцията и повишаване на ефективността на системата за социално подпомагане. От 03 юни 2016 г. е заместник-министър на труда и социалната политика.\r\nИвайло Иванов е бил член на Надзорния съвет на Националния осигурителен институт през 2012 г., а от 2009 г. до момента е член на Управителния съвет на Държавния фонд за гарантиране устойчивост на държавната пенсионната система.\r\nЛюба АЛЕКСИЕВА", "date": "2017.09.19", "title": "Ивайло Иванов е новият управител на НОИ"}
{"url": "http://www.focus-news.net/news/2017/09/19/2437548/emil-martinov-rabotata-po-izgrazhdaneto-na-zala-arena-shumen-e-svarshena-na-70.html", "text": "Работата по изграждането на зала „Арена Шумен“ е свършена на 70%, заяви пред журналисти Емил Мартинов, ръководител на проекта, предаде репортер на Радио „Фокус“ - Шумен. Грубият строеж е изпълнен на 80%, металната конструкция на около 20 - 30%, а на 25 септември започват довършителни работи вътре- изграждане на прегради за помещения, съблекални, магазини, фитнес. Успоредно се работи и по изграждане на всички инсталации- електро, ВиК и вентилация. „Работим усилено по металната конструкция, още малко остава и ще дадем фронт за високия куполен покрив, който ще преместим над игрището, металната конструкция е доставена, нанесена е противопожарната боя и в началото на октомври започва монтажът“, заяви Мартинов. По думите му най- тежката част от изграждането на обекта е минала. По договор срокът за пускане на злата в експлоатация е месец февруари 2018 година, Мартинов заяви, че ще направят всичко необходимо да завършат обекта за Коледа. „Мога да кажа, че изпреварваме графика дано времето е с нас, за да спазим това обещание, веднъж затворена сградата вътре ще може да се работи спокойно, единствено дъждове могат да ни забавят“, каза Мартинов. По думите му 3/4 от залата ще бъдат затворени до октомври, а цялата – до края на ноември, като през декември трябва да започнат вътрешните довършителни работи. В момента на обекта работят между 80 и 90 работници. В началото на октомври ще започне асфалтиране на паркинга и алеите, работи се и по подготовката за озеленяване. Пред входа на залата ще бъдат изградени стълбища за влизане на трибуните, ще има стъклена витрина, голяма площ с паваж, разработва се идеен проект за фонтан, който ще бъде даден за одобрение в общината, предвидени са големи зелени площи, цветни алеи, алеи за разходки, парково осветление и др.\r\nИвелина ИВАНОВА", "date": "2017.09.19", "title": "Емил Мартинов: Работата по изграждането на зала „Арена Шумен“ е свършена на 70%"}
{"url": "http://www.focus-news.net/news/2017/09/19/2437549/inzh-doncho-atanasov-api-izgrazhdaneto-na-lokalnite-platna-po-patya-plovdiv-asenovgrad-sazdava-problemi-za-remontnite-deynosti-po-traseto.html", "text": "Изграждането на локалните платна по пътя Пловдив- Асеновград създава проблеми за ремонтните дейности по трасето. Това каза пред журналисти председателят на Управителния съвет на Агенция „Пътна инфраструктура“ инж. Дончо Атанасов, предаде репортер на Радио „Фокус“ - Пловдив. По думите му ако локалните платна не бъдат включени в сегашния проект на трасето ще се създадат огромни проблеми с отчуждителните процедури, а също така бюджетът ще се натовари значително. „Ние търсим вариант отводняването на трасето, както и на локалите да се вмести в работния проект, допълни Атанасов. Според него предстои да се изготвят парцеларни планове и оценка на имотите за отчуждение и час тогава може да се посочи с колко ще се оскъпи проекта за ремонта на главния път. Инж. Дончо Атанасов посочи, че задължение на общините е да проектират локалите. След това предстои държавата трябва да избере механизъм, по който да се дофинансира изграждането на локалните платна. Вариантите според шефа на АПИ са два: парите да се насочат директно към общините, които имат отношение към проекта, или средствата да се отпуснат на пътната агенция. Атананасов посочи още, че околовръстното шосе и пътят Пловдив-Асеновград задължително трябва имат локални платна. По думите му трафикът по двете трасета е скочил двойно в периода 2008 - 2012 г. Двете локални платна ще бъдат с габарити 6 м. Все още обаче не може да се изчисли, с колко ще се оскъпи работния проект при изграждането на локалите, каза още инж. Дончо Атанасов. Той увери, че проблемите ще бъдат отстранени в най-кратки срокове.\r\nКристиян ГАРОВ", "date": "2017.09.19", "title": "Инж. Дончо Атанасов, АПИ: Изграждането на локалните платна по пътя Пловдив - Асеновград създава проблеми за ремонтните дейности по трасето"}
{"url": "http://www.focus-news.net/news/2017/09/19/2437550/sofiya-v-podlez-na-bul-balgariya-shte-bade-predstaven-proekt-za-novo-hudozhestveno-oformlenie-na-prostranstvoto.html", "text": "Днес, от 16.30 часа, в пешеходния подлез под бул. „България“ при „Професионална гимназия по текстил и моден дизайн“ в присъствието на кмета на София Йорданка Фандъкова ще бъде представен проект за ново художествено оформление на пространството, тематично свързано с науката. Това съобщиха от пресцентъра на Столична община. Проектът се изпълнява от екип „Подлезно“, в който влизат артисти, архитекти, дизайнери, урбанисти. Той се реализира с подкрепата на Столична община, дирекция „Превенция, интеграция, спорт и туризъм” по Програма „Младежки дейности”. Това е петият столичен подлез с тематично художествено оформление. Другите са с теми като кино, музика, природа и графити подлез.", "date": "2017.09.19", "title": "София: В подлез на бул. „България“ ще бъде представен проект за ново художествено оформление на пространството"}
{"url": "http://www.focus-news.net/news/2017/09/19/2437551/okolo-80-hil-leva-e-bila-otkradnata-suma-pri-grabezha-v-kv-iliyantsi.html", "text": "Грабежът е извършен в района на складовата база в кв. „Илиянци“. При него бус и лека кола са блокирали автомобила на чуждестранен гражданин, така че да не може да потегли. Хора с маски на лицата счупват стъклата на автомобила и отнемат чантата на пътуващия там. Според разследващите в нея е имало сума от около 80 000 лева. Според разследващите в нея е имало сума от около 80 000 лева. Това стана ясно по време на брифинг в Съдебната палата, където разследващите органи дадоха подробна информация около случая със задържаните 4-ма мъже, заподозрени в извършването на въоръжен грабеж в столичния кв. „Илиянци“, предаде репортер на Агенция „Фокус“. Няколко часа след извършването на престъплението лицата са задържани. 4-мата са добре известни на МВР и прокуратурата, а един от тях е осъждан на територията на Гърция за взломни кражби. При задържането на лицата в тях е открита заграбената сума, както и маските, с които е извършен грабежът. В рамките на днешния ден предстои те да бъдат привлечени като обвиняеми и да бъдат разгледани мерките им за неотклонение.", "date": "2017.09.19", "title": "Около 80 хил. лева е била открадната сума при грабежа в кв. „Илиянци“"}
{"url": "http://www.focus-news.net/news/2017/09/19/2437552/plyus-info-makedoniya-otnovo-preduprezhdeniya-za-prolivni-dazhdove-v-harvatiya.html", "text": "След поредицата от пожари по Адриатическото крайбрежие, през последните дни в Хърватия се изсипаха рекордни количества дъждове, а за вторник, 19 септември, е издаден червен предупредителен код за силни превалявания в Госпич, Риека и Сплит, предава македонската електронна медия „Плюс Инфо“.\r\nСпоред данни от метеорологичните служби в Пазин, Карловац, Пореч и Госпич, през последните дни в тези градове са измерени най-високите стойности на превалявания, регистрирани от 1872 г. насам. \r\nПроливни дъждове се очакват и в сряда, а в Госпич и Огулин, които бяха наводнени през уикенда, метеоролозите предвиждат да паднат до над 40 милиметра дъжд на квадратен метър.Тереза Герова", "date": "2017.09.19", "title": "„Плюс Инфо“ (Македония): Отново предупреждения за проливни дъждове в Хърватия"}
{"url": "http://www.focus-news.net/news/2017/09/19/2437553/lyubomir-hristov-kmet-na-shumen-shte-tarsim-druzhestvo-koeto-da-stopanisva-i-menazhira-arena-shumen.html", "text": "Ще търсим дружество, което да стопанисва и менажира „Арена Шумен“. Това заяви пред журналисти Любомир Христов, кмет на Шумен, по време на обиколка на терена на строящата се многофункционална спортна зала, предаде репортер на Радио „Фокус“ - Шумен. Той посочи, че за целта ще бъде обявена обществена поръчка за публично-частно партньорство или залата ще бъде дадена под наем. „Като Общината ще постави условия, за да може действително шуменци да използват изцяло тази зала“, каза кметът. Той уточни, че Община Шумен няма да прави общинско предприятие, което да стопанисва сградата. „Не е във възможностите на едно общинско предприятие да стопанисва подобна сграда, тук трябват хора специалисти“, каза Любомир Христов.\r\nИвелина ИВАНОВА", "date": "2017.09.19", "title": "Любомир Христов, кмет на Шумен: Ще търсим дружество, което да стопанисва и менажира „Арена Шумен“"}
{"url": "http://www.focus-news.net/news/2017/09/19/2437554/ivaylo-ivanov-noi-tavan-na-bolnichnite-ne-mozhe-da-ima.html", "text": "Таван на болничните не може да има. Това коментира пред журналисти в парламента новоизбраният управител на Националния осигурителен институт (НОИ) Ивайло Иванов, предаде репортер на Агенция „Фокус“. „Предвиждам да направя среща с институциите от ЕС. Прекалено много български граждани вече знаят, работят и се осигуряват в чужбина, за да може те да получат пълните си осигурителни права и социални плащания. Предложенията за промени в болничните ще са законови и ще се проведат срещи с министъра на здравеопазването, с шефа на НЗОК, за да видим там, където има повече издадени, да се направи анализ на помощите“, коментира Иванов. По думите му ще бъдат предложени законодателни промени на народните представители, за да може да се прецизира отпускането, тъй като ръстът на болничните за последната година е изключително голям. „След като направим анализа и обсъдим, тогава ще кажем какви ще са реалните промени. Таван на болничните не може да има. Няма да лишаваме хората от права. Когато човекът е болен, естествено, че той ще може да си ползва съответните болнични. Трябва да се ограничат тези, които се ползват неправомерно и за които всички сме чували, за да може тези средства, които се изразходват, да отидат все пак при хората, които наистина имат нужда, а не да се ползват за покриване на други плащания“, каза още Ивайло Иванов. \r\nЛюба АЛЕКСИЕВА", "date": "2017.09.19", "title": "Ивайло Иванов, НОИ: Таван на болничните не може да има"}
{"url": "http://www.focus-news.net/news/2017/09/19/2437555/blagoevgrad-otkriha-renovirana-gradinka-v-grada.html", "text": "Заместник-кметът по култура и хуманитарни дейности Христина Шопова, Бранимир Братанов - маркетинг директор на „Карлсберг България“ и Николета Йорданова бранд мениджър на „Пиринско“ откриха поредната реновирана градинка по реализиран проект на „Пиринско“. Това съобщиха от пресцентъра на Община Благоевград. На официална церемония, в карето между улиците „Данаил Крапчев“, „Сава Михайлов“ и „Аргир Манасиев“, бе прерязана символично лентата на обновената градинка. Заместник- кметът Христина Шопова поздрави от името на кмета д-р Атанас  Камбитов и от свое име за инициативата „Пиринско“ и „Карлсберг България“ и пожела отличното партньорство да продължи. „Благодаря на всички, които се включиха в инициативата. Доказахме, че когато искаме нещо, то се случва бързо. Към жителите на Благоевград отправям апел да пазим това, което се създава и да възпитаваме отговорно отношение и в нашите деца. Нека си помагаме, да работим заедно, да създаваме заедно и  да пазим, а когато видим нарушители да сигнализираме на съответните органи“, каза зам.-кметът Христина Шопова. \r\nИнициативата за облагородяване на зелени площи стартира през 2015 година, когато с доброволчески труд на служителите на „Пиринско“ бяха реновирани част от парк „Бачиново“, от парк „Ловен Дом“, детска площадка „Струмско“ и градската градина на Благоевград. През 2016 година в регионална кампания на „Пиринско“ бяха подновени 20 градинки и междужилищни пространства в града и околните села, за да предоставят едно по-приятно място за отдих и срещи със съседи и приятели. Тази година „Пиринско“, съвместно с Община Благоевград избра градинката, която е подходяща за освежаване. Над 100 000 лева е общата инвестиция на инициативата до момента, от 2015 до 2017 година включително. \r\n„Радваме се, че с инициативата на „Пиринско“ успяхме да допринесем за облагородяването на поредната градинка в Благоевград, родния град на „Пиринско“. Като социално отговорна компания ние се стремим да допринасяме за добрата среда в града, а облагородяването на споделените междужилищни пространства е отличен начин да го направим. Това е едно чудесно начинание, в което обичайно ни подкрепя Община Благоевград“ – споделя Николета Йорданова, бранд мениджър на „Пиринско“.\r\n„Пиринско“ има традиции в грижата за естествената природна среда в своя регион. С подкрепата на „Пиринско“ са реализирани няколко проекта в Национален Парк Пирин и Национален парк Рила, благодарение на които са поставени нови указателни табели и знаци, възстановени са съществуващите и са подновени кътовете за отдих  на територията на парковете.  \r\n„Карлбсерг Груп“ е една от водещите пивоварни компании по света, с голямо портфолио от бирени брандове и други напитки. Марките Carlsberg, Baltika и Tuborg са сред най-големите бирени марки на Европа. 42,000 души работят в компанията, а продуктите й се продават на 150 пазара по света. През 2016 година Карлсберг Груп продаде 117 милиона хектолитра бира, което се равнява на 35 милиарда бирени бутилки.", "date": "2017.09.19", "title": "Благоевград: Откриха реновирана градинка в града"}
{"url": "http://www.focus-news.net/news/2017/09/19/2437556/podpisano-e-sporazumenie-za-satrudnichestvo-mezhdu-komisiyata-za-energiyno-i-vodno-regulirane-na-republika-balgariya-i-agentsiyata-za-energiyno-regulirane-na-cherna-gora.html", "text": "В столицата на Черна гора, Подгорица, днес беше сключено Споразумение за сътрудничество между Агенцията за енергийно регулиране на Черна гора (REGAGEN) и Комисията за енергийно и водно регулиране на Република България (КЕВР) Това съобщиха от пресцентъра на КЕВР. Документът беше подписан от председателя на Агенцията за енергийно регулиране на Черна гора г-н Бранислав Прелевич  и от ръководителя на българската делегация и член на Комисията г-н Александър Йорданов. \r\nСъс Споразумението се изгражда институционална рамка за задълбочаване на сътрудничеството на двустранно и многостранно ниво. Двете страни си поставят за цел    повишаване качеството на регулаторната дейност и активното взаимодействие за внедряване на европейските директиви и регламенти в областта на енергийния сектор и регулирането на водните услуги. Според REGAGEN и КЕВР развитието на контактите между двата регулаторни органа ще има важно значение за установяване на хармонизирана регулаторна рамка в държавите от региона в контекста на динамичните процеси на развитие и интеграция на пазарите на електроенергия и природен газ. С цел повишаване ефективността и качеството на институционалния и регулаторен процес, двете страни ще развиват различни форми на сътрудничество – провеждане на двустранни срещи по конкретни теми от общ интерес, обмен на информация и документация и др. Експерти на двата регулатора ще имат възможност да участват в дейности и проекти, организирани от другата страна - обучение, конференции и семинари.\r\nНа проведените разговори двете делегации обмениха информация за нормативната уредба, структурата и организацията на регулаторните органи и обсъдиха актуални въпроси, свързани с приоритетите на тяхната дейност в областта на регулацията в секторите „Енергетика“ и „ВиК услуги“. В отговор на проявения интерес от страна на регулатора на Черна гора, членът на КЕВР Валентин Петков разясни, че заедно с други държавни институции, българският регулатор има важна роля в провеждането на водната реформа у нас. Той обстойно се спря на приетата национална нормативна уредба за регулиране на водния сектор и подчерта, че решенията на КЕВР в тази област почиват на ясни принципи и правила, насочени към повишаване ефективността на дружествата и  устойчивото развитие на целия ВиК сектор.\r\nОфициалното посещение на делегацията на КЕВР в страните от Западните Балкани ще завърши с визита в Република Сърбия. На 21 септември в Белград ще се състоят разговори с енергийния регулатор на страната AERS  и ще бъде подписано споразумение за двустранно сътрудничество.", "date": "2017.09.19", "title": "Подписано е споразумение за сътрудничество между Комисията за енергийно и водно регулиране на Република България и Агенцията за енергийно регулиране на Черна гора"}
{"url": "http://www.focus-news.net/news/2017/09/19/2437557/sport-dominika-tsibulkova-zapochna-s-pobeda-uchastieto-si-na-turnira-v-tokio.html", "text": "Поставената под номер пет в основната схема Доминика Цибулкова победи испанката Карла Суарес Наваро с 6:3, 6:3 в мач от турнира Торай Пан Пасифик Оупън в Токио, продължил 84 минути.\r\nМеждувременно стана ясна следващата съперничка на поставената под номер едно в схемата Гарбине Мугуруса. Това ще е пуерторинката Моника Пуиг, която победи с 2:6, 6:1, 6:1 Сие Шууей от Тайван.", "date": "2017.09.19", "title": "Спорт: Доминика Цибулкова започна с победа участието си на турнира в Токио"}
{"url": "http://www.focus-news.net/news/2017/09/19/2437558/zam-kmetat-na-petrich-iliyana-popova-v-tazgodishnoto-izdanie-na-festivala-zlaten-kesten-ochakvame-izpalniteli-ot-pochti-vsichki-strani-na-balkanite.html", "text": "В тазгодишното издание на фестивала „Златен кестен“ очакваме изпълнители от почти всички страни на Балканите. Това каза за Радио „Фокус“ – Пирин Илияна Попова, заместник-кмет по култура към Общината. Международният форум ще се проведе на 22 и 23 септември от 20.00 часа на специално изградена сцена, която ще бъде разположена на градския площад в общинския център. „Ще имаме изпълнители от Гърция, Босна и Херцеговина, Сърбия, Македония, Черна гора, Словения, Румъния, България и така нататък. Очакваме също много нови прекрасни песни, голяма част от които по-късно ще превземат музикалните класации. Освен това очакваме много положителни емоции за жителите и гостите на община Петрич, така както всъщност обещава мотото на фестивала, а именно личното обръщение: „Емоция за теб“. Очаква ни една невероятна сцена, мултимедия и звук. Истинска емоция за меломаните“, каза още Попова. Тя посочи, че както всяка година, от голямата жанрова промяна насам и подмладяването на фестивала, така и тази, най-очакваните събития са концертите на звездите в двете фестивални вечери. „Преди да издам кои са те, държа да споделя, че това винаги са особено актуални звезди към датата на провеждане на фестивала. Ще спомена Поли Генова, Графа, Марияна Попова, Ъпсурт, Лора Караджова и така нататък. Ще спомена румънската звезда Андреа Баника, която преди няколко години доведе толкова много хора на площада, че градът ни отесня“, допълни Илияна Попова. Тя припомни, че миналата година на фестивала са били Жана Бергендорф и Дара, „За тази година сме подготвили букет от звезди – Стивън Ачикор и Тита, които ще излязат на сцената през първата фестивална вечер и 100 кила и Гери-Никол, които четири седмици са номер едно във БГ ТОП 30. Те ще радват почитателите на българската музика във втората фестивална вечер“, подчерта Илияна Попова.\r\nЛивия НИНОВА", "date": "2017.09.19", "title": "Зам.-кметът на Петрич Илияна Попова: В тазгодишното издание на фестивала „Златен кестен“ очакваме изпълнители от почти всички страни на Балканите"}
{"url": "http://www.focus-news.net/news/2017/09/19/2437559/plovdiv-9000-leva-hvarlila-prez-terasata-si-84-godishna-zhena-zabludena-che-pomaga-za-politseysko-razsledvane.html", "text": "9000 лева хвърлила през терасата си 84-годишна пловдивчанка, заблудена, че помага за полицейско разследване, съобщиха от пресцентъра на ОДМВР - Пловдив. По първоначални данни, възрастната жена станала потърпевша на измамния телефонен сценарий вчера след обяд. Случаят се разследва от служители на Второ РУ. Образувано е досъдебно производство, предприети са действия за издирване на авторите на престъплението.", "date": "2017.09.19", "title": "Пловдив: 9000 лева хвърлила през терасата си 84-годишна жена, заблудена, че помага за полицейско разследване"}
{"url": "http://www.focus-news.net/news/2017/09/19/2437560/mrrb-utre-se-puska-dvizhenieto-po-remontiranata-traba-za-varna-na-tunel-vitinya-na-avtomagistrala-hemus.html", "text": "На 20 септември, министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще направят инспекция на тунел „Витиня“, непосредствено преди пускането на движението по ремонтираната тръба за Варна. Това съобщиха от пресцентъра на Министерство на регионалното развитие и благоустройството.\r\nТунел „Витиня“ е най-дългият у нас - 1195 м. В експлоатация е от 1984 г. Възстановителните дейности в тръбата за Варна стартираха на 27 юни м. г. като движението досега се извършваше двупосочно в тръбата за София. \r\nСъбитието ще се проведе на 20 септември, от 8.00 часа, при входа на тръбата на тунел „Витиня“, пътувайки от София към Варна.", "date": "2017.09.19", "title": "МРРБ: Утре се пуска движението по ремонтираната тръба за Варна на тунел „Витиня“ на автомагистрала „Хемус“"}
{"url": "http://www.focus-news.net/news/2017/09/19/2437561/aktsenti-v-predavaneto-chasat-na-karlovo-po-radio-fokus-plovdiv.html", "text": "От 15 септември Община Карлово въведе още една зона за платено паркиране на паркинг “Зеленият блок“. Зоната е непосредствено до светофара на Общински пазар Карлово. Ще продължи ли общината да разширява зоните за платено паркиране ще ни разкаже зам.-кметът на Карлово Антон Минев. В предаването „Часът на Карлово” по Радио „Фокус“ – Пловдив днес ще разберете още как в Карловското село Климент и тази година ще почетат паметта на загиналите 72-ма жители на селото по време на Страшното, през Балканската, Първата и Втората Световни войни. На 22 септември село Климент отбелязва както Деня на независимостта, така и празника на своето населено място. Как ще премине тази година честването ще ни каже кметът на Климент Мано Манов. Също в днешното предаване ще ви припомним как може да прекарате незабравими дни в къщите на Старинно Карлово. За възможностите и атракциите, които се разкриват пред посетителите там ще научите от Румяна Христова, един от аниматорите в комплекс „Старинно Карлово“.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.09.19", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/09/19/2437562/moldpress-parlamentat-na-moldova-shte-provede-izvanredno-zasedanie-za-obsazhdane-na-proektozakonite-othvarleni-ot-igor-dodon.html", "text": "Парламентът на Молдова ще проведе извънредно заседание на 21 септември, на което ще обсъди проектозаконите, отхвърлени от президента Игор Додон, предава Moldpress.  Съответното съобщение бе направено от председателя на парламента Андриан Канду във вторник, 19 септември. \r\n„Ще обсъдим закона за тероризма, реформата на Академията на науките, закона за ваучерите за храна и храна. Недопустимо е гражданите да бъдат лишени от предимствата на тези закони, само защото президентът има известна гордост и интерес. Отказът да се прилагат тези закони също означава, че се възпрепятства изпълнението на Споразумението за асоцииране между ЕС и Молдова, и загуба на време и пари\", коментира Канду.\r\nПредседателят на парламента увери, че проектозаконите ще бъдат представени отново за обнародване. Тереза Герова", "date": "2017.09.19", "title": "Moldpress: Парламентът на Молдова ще проведе извънредно заседание за обсъждане на проектозаконите, отхвърлени от Игор Додон"}
{"url": "http://www.focus-news.net/news/2017/09/19/2437563/predsedatelyat-na-us-na-api-inzh-doncho-atanasov-shte-proveri-remonta-na-tunel-vitinya-predi-puskaneto-na-dvizhenieto-po-remontiranata-traba-za-varna.html", "text": "На 20 септември министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят тунел „Витиня“, непосредствено преди пускането на движението по ремонтираната тръба за Варна. Това съобщиха от пресцентъра на Агенция \"Пътна инфраструктура\".\r\nТунел „Витиня“ е най-дългият у нас - 1195 м. В експлоатация е от 1984 г. Възстановителните дейности в тръбата за Варна стартираха на 27 юни м. г. като движението досега се извършваше двупосочно в тръбата за София. \r\nСъбитието ще се проведе утре - 20 септември, от 8.00 часа, при входа на тръбата на тунел „Витиня“, пътувайки от София към Варна.", "date": "2017.09.19", "title": "Председателят на УС на АПИ инж. Дончо Атанасов ще провери ремонта на тунел „Витиня“ преди пускането на движението по ремонтираната тръба за Варна"}
{"url": "http://www.focus-news.net/news/2017/09/19/2437564/aktsenti-v-predavaneto-panagyurishte-stolitsa-na-svobodata-po-radio-fokus-pazardzhik.html", "text": "В днешното издание на съвместното предаване на Радио „Фокус“ – Пазарджик и Община Панагюрище „Панагюрище – столица на свободата” в минутите на рубриката ни „Панагюрище днес“ ще чуете повече за обявеното в Общината бедствено положение и предприетите мерки за решаването на проблема с водоснабдяването. По темата ще разговаряме с кмета на Панагюрище Никола Белишки. От него ще чуете повече и за работата по проекти и предстоящите дейности. В рубриката ни „Хора и традиции“ ще разговаряме и с Мария Терзийска, от Сдружение с нестопанска цел „На орището“ в село Попинци, за проекта, който започна да реализира Сдружението. Във втората част на предаването ни в рубриката ни „Минало славно“ ще отделим минути за една изложба, в норвежкия град Берген, в която участва и Панагюрското златно съкровище. В днешното издание на „Панагюрище – столица на свободата“ ще чуете повече и за други интересни инициативи, които организира община Панагюрище. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.09.19", "title": "Акценти в предаването „Панагюрище – столица на свободата“ по Радио „Фокус“ – Пазарджик"}
{"url": "http://www.focus-news.net/news/2017/09/19/2437565/ek-ekip-ot-evropeyskata-komisiya-shte-prevezhda-na-mnogoezichnite-zasedaniya-po-vreme-na-balgarskoto-predsedatelstvo-na-saveta-na-es.html", "text": "Екип от конферентни преводачи от Европейската комисия ще превежда по време на срещите на високо равнище на министрите, които ще се провеждат в България по време на нейното председателство на Съвета на ЕС от 1 януари 2018 г. Това се казва в съобщение от пресслужбата на ЕК. \r\nКомисията ще подпомогне осигуряването на устен превод съгласно споразумение за административно сътрудничество, което днес бе подписано от службата на Европейската комисия за устен превод и предстоящото българско председателство. Комисията редовно осигурява устни преводачи по време на срещите на високо равнище на министрите, които се провеждат в държавите, председателстващи ЕС. Такъв е случаят например с настоящото естонско председателство (втората половина на 2017 г.), малтийското (първото шестмесечие на 2017 г.) и словашкото (втората половина на 2016 г.) председателство. \r\nМинистърът за българското председателство на Съвета на ЕС Лиляна Павлова заяви: „Осигуряването на добър устен превод е една от основните задачи, свързани с организацията, и аз съм убедена, че професионализмът на преводачите от Комисията ще допринесе за успеха на българското председателство.‟ \r\nГенералният директор на службата за устни преводи на Европейската комисия Флорика Финк-Хоойер заяви: „Служителите в моя екип са напълно готови да подпомогнат България по време на първото ѝ председателство на ЕС. Нашите преводачи осигуряват устен превод с най-високо качество по пълния набор от теми, свързани с политиките на ЕС. Така нашата служба спомага за прозрачността в създаването на политики и приближава ЕС до неговите граждани.‟ \r\nБлагодарение на споразумението българското председателство на Съвета на ЕС ще ползва услугите на световно признати заради своята отлична работа и професионализъм устни преводачи по време на срещите на високо равнище на министрите. Наред с това службата за устни преводи на Европейската комисия предоставя обучение на служителите на предстоящото председателство за това как да председателстват многоезични заседания. \r\nДирекцията за устни преводи на Европейската комисия отдавна си сътрудничи с България. Комисията предоставя редовна педагогическа и финансова подкрепа на школите за конферентни преводачи в Софийския и Великотърновския университет. Днес най-добрите възпитаници на тези школи работят за службата за устни преводи на Комисията. \r\nКонтекст \r\nГенерална дирекция „Устни преводи‟ на Европейската комисия е най-голямата служба за устни преводи в света. Тя осигурява устен превод на 24-те официални езика на ЕС, сред които и български, както и на няколко други езици на страни извън ЕС. Услугата се ползва от европейските институции (Европейския съвет, Съвета на ЕС, Европейската комисия, ротационното председателство на Съвета, Европейския икономически и социален комитет, Комитета на регионите, Европейската инвестиционна банка) и от външни ползватели (европейските служби и агенции в държавите членки и в трети страни в рамките на контактите с ЕС). \r\nГД „Устни преводи‟ се занимава единствено с конферентен превод. Писмените преводи се осигуряват от други служби. В дирекцията работят над 500 щатни устни преводачи и ежедневно се наемат между 200 и 400 преводачи на свободна практика с цел да се предоставят преводачески услуги за около 11 хил. заседания годишно. Устните преводачи на свободна практика се наемат измежду близо 3 300 акредитирани устни преводачи, които успешно са издържали изпитите на европейските институции.", "date": "2017.09.19", "title": "ЕК: Екип от Европейската комисия ще превежда на многоезичните заседания по време на българското председателство на Съвета на ЕС"}
{"url": "http://www.focus-news.net/news/2017/09/19/2437566/amerikanskite-evreyski-organizatsii-svetat-tryabva-da-pomni-spasyavaneto-na-balgarskite-evrei.html", "text": "Българската делегация за 72-рата сесия на Общото събрание на Организацията на Обединените нации (ООН) се срещна днес в Ню Йорк с лидери на американските еврейски организации. Това съобщиха от пресцентъра на Министерството на външните работи. \r\nПрезидентът Румен Радев, вицепремиерът и министър на външните работи Екатерина Захариева и началникът на кабинета на министър-председателя Румяна Бъчварова разговаряха с ръководствата на еврейските организации, между които Б’ней Б’рит Интернешънъл, Американския еврейски комитет, Лигата срещу поругаването, Американски еврейски конгрес и Конференцията на президентите на основните еврейски организации. \r\n\"Доказали сме с нашата история, че българският и еврейският народ споделят общи ценности\", изтъкна президентът Радев. \r\n\"Приятели сме на България от десетилетия. Знаем, че догодина се навършват 75 години от спасяването на българските евреи и ще работим заедно с България, за да изтъкнем нейната уникална роля, защото светът не вижда много такива примери днес. Премиерът Бойко Борисов е голям наш приятел\", изтъкна Дейвид Харис, изпълнителен директор на Американския еврейски комитет, пред външния министър Екатерина Захариева. \r\n\"По време на нашето Председателство на Съвета на ЕС се надявам да се организира среща на високо равнище ЕС-Израел. Приятелите трябва да обсъждат общите си теми директно, а от 5 години не е имало такава среща\", изтъкна министър Захариева. Тя благодари на американските еврейски организации за ролята им за укрепване на отношенията на България със САЩ и с Държавата Израел. \r\nЕдна от целите на предстоящото Българско председателство на Съвета на ЕС през първата половина на 2018 година е да насърчи почитането на жертвите на Холокоста и да насочи усилията на ЕС в борбата с антисемитизма, ксенофобията и езика на омразата. \r\nНа 29 юни т.г. България бе приета в Женева за страна-лиазон в Международния алианс за възпоменание на Холокоста и така стана първата държава, стартирала процеса по пълноправно членство в организацията след 2009 г. \r\nПо традиция ръководителят на българската делегация за участие в сесията на Общото събрание на ООН в Ню Йорк и министърът на външните работи, провеждат срещи с ръководствата на еврейските организации в САЩ. Тези срещи представляват отлична платформа за обсъждане на широк кръг въпроси от взаимен интерес.", "date": "2017.09.19", "title": "Американските еврейски организации: Светът трябва да помни спасяването на българските евреи"}
{"url": "http://www.focus-news.net/news/2017/09/19/2437567/ministar-boil-banov-proektat-za-morska-arheologiya-e-ot-ogromno-e-znachenieto-za-razvitieto-na-chernomorieto.html", "text": "Проектът за морска археология е от огромно е значението за развитието на Черноморието. Това каза пред журналисти министърът на културата Боил Банов по време на визитата му в Бургас по повод представянето на един от най-големите световни морски археологически проекти, който изследва промените в древната околна среда в Черно море, предаде кореспондентът на Радио „Фокус“. „Научаваме много за миналото, за историята“, допълни министърът. По думите му най-важното е да продължи работата по проекта в рамките на три години. Според него намерените експонати трябва да се покажат. „Нещата са уникални, като започнем само от потъналите кораби“, каза още Банов. Според него трябва да се създаде музей на остров Сети Кирик в Созопол. Мястото вече е прехвърлено на Министерството на културата, като Банов каза, че се очаква отварянето на процедурите за кандидатстване по европейски проект януари месец 2018 година. \r\nДнес се провежда ден на отворените врати на Морска гара-Бургас. Поводът е акостиралият кораб, който проучва промените в средата на древния регион на Черно море, включително влиянието, оказано от промените в морското ниво по време на последния ледников период. Проектът започна през 2015 година.\r\nМария РУСЕВА", "date": "2017.09.19", "title": "Министър Боил Банов: Проектът за морска археология е от огромно е значението за развитието на Черноморието"}
{"url": "http://www.focus-news.net/news/2017/09/19/2437568/plovdiv-11-godishno-momche-e-v-bolnitsa-sled-padane-ot-atv.html", "text": "11-годишно момче е в болница след падане от АТВ, съобщиха от пресцентъра на ОДМВР - Пловдив. Около 21.15 часа вчера в полицията в Хисаря постъпила информация за произшествието, станало на ул. “Априлци” в града. Според първоначалните данни, неправоспособният тийнейджър загубил контрол и паднал от управляваното нерегистрирано четириколесно моторно превозно средство. Пострадалият е оставен под лекарско наблюдение с контузни рани по главата и тялото. Работата по случая продължават служители от районното управление.", "date": "2017.09.19", "title": "Пловдив: 11-годишно момче е в болница след падане от АТВ"}
{"url": "http://www.focus-news.net/news/2017/09/19/2437569/oblastniyat-upravitel-na-plovdiv-zdravko-dimitrov-ekologichnata-otsenka-na-okolovrastnoto-shose-nalaga-novi-otchuzhditelni-protseduri-i-izmestvane-na-traseto.html", "text": "Издадената Оценка на въздействието на околната среда налага нови отчуждителни процедури и измества трасето. Това каза областният управител на Пловдив Здравко Димитров, предаде репортер на Радио „Фокус“ - Пловдив. Това за мен е голяма грешка, би трябвало да се мине по стария път, но по този начин трасето се мести през нови отчуждителни процедури, които не се знаят колко ще продължат“, добави Здравко Димитров. Според областния управител проблемът с ремонта на пътя Пловдив - Асеновград идва от това, че локалните платна на са изградени преди години, тъй като са били премахнати от проекта. „За съжаление някой гений на мисълта е махнал локалните платна, което е недопустимо - да лишим бизнеса от тези пътни участъци“, каза още Здравко Димитров. Той отбеляза, че всички институции работят в пълен синхрон и разбирателство за да може проблемите по инфраструктурните проекти да бъдат решени в най-кратки срокове.\r\nКристиян ГАРОВ", "date": "2017.09.19", "title": "Областният управител на Пловдив Здравко Димитров: Екологичната оценка на Околовръстното шосе налага нови отчуждителни процедури и изместване на трасето"}
{"url": "http://www.focus-news.net/news/2017/09/19/2437570/rosen-marinov-obshtina-svishtov-sportni-proyavi-dva-golemi-kontserta-i-prozhektsiya-na-film-sa-chast-ot-programata-vav-vtoriya-i-tretiya-den-na-svishtovski-loznitsi.html", "text": "Спортни прояви, два големи концерта и прожекция на филм са част от програмата във втория и третия ден на Свищовски лозници. Събитията започват в 10.30 часа с откриването на турнир по хокей на трева за купата „Цветан Радославов“. Това каза в интервю за Радио „Фокус“ – Велико Търново Росен Маринов, директор Дирекция „Култура и културно наследство“ в Община Свищов. След това, в 10.30 часа, на стадион „Академик“ ще бъде даден старт-финал на лекоатлетическото състезание „Жельо Замфиров“. От 11.00 часа в Художествената галерия „Николай Павлович“ ще започне концерт на камерен ансамбъл „Силуети“. „В 17.00 часа , в Камерна зала на Първото българско народно читалище „Еленка и Кирил Д. Аврамови – 1856 година“ ще се състои прожекция на филма „Докосване“, след което ще има и среща със сценариста и режисьор Симеон Димитров. В 20.00 часа на пл. „Алеко“ ще започне вторият голям концерт, с международното участие на една голяма балканска звезда – певицата Весна Змиянац. На 24-ти, в неделя – последният ден от Свищовски лозници, в 10.30 часа в Камерна зала при ПБНЧ „Еленка и Кирил Д. Аврамови“ ще се състои връчване на наградата Златно дунавско перо и отчитане на резултатите от националния поетичен конкурс Свищовски лозници, който също е много характерен и традиционен за тези тържества. Само ще вметна, че тази година в конкурса участват 53-ма участници“, посочи Росен Маринов. В програмата е включено и представяне на автобиографичната книга на проф. Владимир Чунтулов – „Моите два паралелни свята“. Вечерта ще завърши с Празник на виното, който ще се проведе на пл. „Алеко“ от 18.00 часа. Там ще бъдат отчетени и резултатите от Общинския конкурс за домашно червено вино. Концертите, с които ще приключат Свищовските лозници, ще са на самодейци от региона и оркестър „Орфей“.\r\nЛуиза ТРАНЧЕВА", "date": "2017.09.19", "title": "Росен Маринов, Община Свищов: Спортни прояви, два големи концерта и прожекция на филм са част от програмата във втория и третия ден на Свищовски лозници"}
{"url": "http://www.focus-news.net/news/2017/09/19/2437571/b92-sarbiya-aleksandar-vuchich-podkrepi-razsledvaneto-na-posleditsite-ot-bombardirovkite-na-nato-v-sarbiya.html", "text": "Предложението за разследване на последиците върху човешкото здраве и околната среда от бомбардировките на НАТО в Сърбия получи подкрепата на държавния глава Александър Вучич, предава B92.\r\nВестник Večernje novosti съобщи, че в съответствие с плана на инициативата предстои да бъде създадена национална лаборатория, която да изследва щетите от бомбардировките от 1999 г. \r\nЗад инициативата стоят повече от 100 специалисти от различни области – химици, биолози, физици, лекари и други, а също и представители на сръбската армия, които са участвали в разчистването на терените, поразени от бомби. \r\nМакар все още да няма убедителни доказателства, експерти твърдят, че може би има връзка между бомбардировките на НАТО и увеличението на случаите на заболяванията от рак, безплодие и различни автоимунни болести. Тереза Герова", "date": "2017.09.19", "title": "B92 (Сърбия): Александър Вучич подкрепи разследването на последиците от бомбардировките на НАТО в Сърбия"}
{"url": "http://www.focus-news.net/news/2017/09/19/2437572/noviyat-sayt-na-tsentara-za-gradska-mobilnost-izchislyava-nay-dobriya-marshrut-ot-tochka-a-do-tochka-v.html", "text": "Центърът за градска мобилност вече има нов , на който всеки пътник може да провери как да стигне от точка А до точка Б. Това съобщиха от пресцентъра на Центъра за градска мобилност. Само с въвеждането на началната и крайната спирка, дата и час на пътуването всеки може да планира маршрута си с обществения транспорт. Услугата изчислява най-добрите възможности за придвижване, както и посочва кой превозен документ (ако нямаш абонаментна карта) да се използва. Системата запазва и информация за последните пътувания на клиентите, така че ако има нужда, пътникът може да провери маршрута си. \r\nСекцията „До къде ще пътувате“ постепенно ще бъде надграждана с нови възможности като и усъвършенстване на  виртуалната карта, на която пътуващият директно да може да избере маршрута си. Ще има информация за близките велопаркинги и велоалеи и дори колко крачки ще се минават при смяна на превозно средство. \r\nНа етапи изцяло ще бъде подновена информацията за маршрутните промени, за това къде има свободни места в паркингите, за правилата на паркиране в платените зони, електронни справки за разписанията на целия обществен транспорт, виртуалните табла. Сайтът има и своята английска версия, както и може да се използва през мобилни устройства. \r\n Сайтът на ЦГМ не е обновяван и развиван повече от 5 години и неговата промяна беше една от основните точки в работата на новото ръководство на дружеството. Сега той е качен на изцяло нова платформа, но обновяването на част от функциите му продължава, а други ще се променят на база на търсенията и изискванията на потребителите в рамките на следващите седмици.", "date": "2017.09.19", "title": "Новият сайт на Центъра за градска мобилност изчислява най-добрия маршрут от точка А до точка В"}
{"url": "http://www.focus-news.net/news/2017/09/19/2437573/montana-mototsikletist-e-blasnal-sluzhitel-na-patna-politsiya-i-e-izbyagal.html", "text": "Мотоциклетист блъсна служител на „Пътна полиция“ и избяга, съобщиха от ОД МВР –Монтана. Вчера около 11,30 часа на бул. „Трети март“ неизвестен извършител управлявал мотоциклет „Kawasaki Ninja“, който не е регистриран по надлежния ред – без регистрационни табели. Мотоциклетът е забелязан от Д.Л./46 г./, служител на сектор „Пътна полиция” при ОДМВР. След подаването на сигнал от страна на служителя водачът не изпълнил полицейското разпореждане и при опит да осуети полицейска проверка се отправил с мотора си в посока зад блоковото пространство на бул. „Трети март“ № 95. При опита си да избяга, в момента на потеглянето блъснал служителя с мотоциклета, след което паднал на земята, изоставил превозното средство и избягал в неизвестна посока. На служителя на МВР не са причинени сериозни наранявания – има охлузвания по дясната ръка и десния крак. По случая е образувано досъдебно производство по чл. 270, ал. 1 от НК в РУ Монтана.", "date": "2017.09.19", "title": "Монтана: Мотоциклетист е блъснал служител на „Пътна полиция“ и е избягал"}
{"url": "http://www.focus-news.net/news/2017/09/19/2437574/plovdiv-lek-avtomobil-e-izgoryal-pri-pozhar-ustanoveni-sa-sledi-ot-zapalima-technost.html", "text": "Лек автомобил “Опел” изгоря при пожар снощи на ул. “Петър Васков” в Пловдив, съобщиха от пресцентъра на ОДМВР - Пловдив. Сигналът е получен в полицията около 23.50 часа. На място са изпратени екипи на пожарната и Първо РУ. След потушаване на огъня в колата, ползвана от 49-годишен пловдивчанин, е извършен оглед, при който са установени следи от запалима течност. По случая е образувано досъдебно производство по чл. 330, ал.1 от НК. Работата продължава разследващ полицай от районното управление.", "date": "2017.09.19", "title": "Пловдив: Лек автомобил е изгорял при пожар, установени са следи от запалима течност"}
{"url": "http://www.focus-news.net/news/2017/09/19/2437575/burgas-vremenna-organizatsiya-na-dvizhenieto-shte-bade-vavedena-pri-nadlez-somat.html", "text": "Във връзка с извършване на дейности по почистване на шахти за дъждовната вода при надлез СОМАТ, Община Бургас съобщава, че на 20 септември (сряда) за времето от 08:00 до 14:00 часа ще се въведе времена организация на движението в този участък.", "date": "2017.09.19", "title": "Бургас: Временна организация на движението ще бъде въведена при надлез СОМАТ"}
{"url": "http://www.focus-news.net/news/2017/09/19/2437576/stara-zagora-rayonnata-prokuratura-privleche-kato-obvinyaem-i-zadarzha-36-godishen-mazh-za-palezh.html", "text": "Районна прокуратура - Стара Загора привлече като обвиняем по бързо производство Николай Г., на 36 г., за това, че запалил имущество със значителна стойност. Това съобщиха от пресцентъра на Апелативна прокуратура - Пловдив. До момента е установено, че на 17 септември 2017 г., в гр. Стара Загора обвиняемият Николай Г. запалил лек автомобил, марка „Фолксваген Голф“, паркиран пред къща в кв. „Зора“ в града. При пожара моторното превозно средство е изгоряло напълно. При огледа на местопроизшествието е намерена запалката, с която обвиняемият си е послужил при палежа. По делото са разпитани свидетели, иззети веществени доказателства и др. Обвиняемият Николай Г. е направил пълни самопризнания по случая. Той е бил осъждан преди за престъпления от общ характер. \r\nНиколай Г. е задържан за срок от 72 часа с постановление на наблюдаващия прокурор. Днес, 19 септември 2017 г., Районна прокуратура-Стара Загора внесе искане в съда за определяне на мярка за неотклонение „задържане под стража“ спрямо него.", "date": "2017.09.19", "title": "Стара Загора: Районната прокуратура привлече като обвиняем и задържа 36-годишен мъж за палеж"}
{"url": "http://www.focus-news.net/news/2017/09/19/2437577/vitsepremierat-valeri-simeonov-promenyame-seriozno-zakonodatelstvoto-pri-izdavane-na-sinya-karta-za-prebivavane-i-rabota.html", "text": "Готови сме с промени в Закона за МВР, които предвиждат сериозни промени в режима на издаване на т.н сини карти за пребиваване и работа у нас. Предстои внасянето им в Народното събрание. Това съобщи вицепремиерът Валери Симеонов по време на Кръгла маса на тема „Демографската криза и трудовата мобилност“, провела се в МС днес, съобщиха от пресцентъра на НФСБ. Дискусията бе под патронажа на вицепремиера Валери Симеонов. В нея се включиха и депутатите от „Обединени патриоти“ – Славчо Атанасов, Искрен Веселинов, Юлиян Ангелов, д-р Калин Поповски.\r\nВалери Симеонов припомни, че още в първите две седмици от мандата на правителството са направени промени, които облекчават режима на сезонната заетост за чужденци – процедурата е съкратена от няколко месеца на 7 дни. Благодарение на това между 3 и 4 хиляди души, основно наши сънародници от Украйна и Молдова, са работили у нас през лятото и така са подпомогнали туристическия сезон. \r\nСега, с новите промени дошлите да работят в България ще могат да преминават от един режим на пребиваване в друг, без да се налага да напускат страната. Съкращава се времето и сериозно се намалява и таксата за издаване на т.н синя карта. Отпада изискването в синята карта да се изписва точната специалност – ще се вписва единствено „висококвалифициран специалист“, посочи още Валери Симеонов.\r\nС всичките тези мерки се облекчава изключително много процедурата по издаване на разрешителните за пребиваване и работа на квалифицираните специалисти, особено на наши сънародници от Украйна и Молдова, коментираха експерти. \r\nВ хода на дискусията за демографската криза и трудовата мобилност председателят на Комисията по въпросите на децата, младежта и спорта Славчо Атанасов посочи данни, според които 27 000 младежи годишно напускат страната ни. 17 % от абитуриентите през 2015 г. са отишли да учат в чужбина и едва 2 или 3 % са се върнали у нас. „Като контрапункт на тези цифри обаче аз ще дам един пример: работата на млади хора по проект на Института за икономическа политика Те реализираха проект за насърчаване на младежкото предприемачество, проучиха средата в София, Пловдив и Варна и сами предложиха конкретни решения. Такива решения, които да накарат техните връстници – други млади хора да поискат да останат да с е реализират у нас, посочи Славчо Атанасов. \r\n„Въпреки тежката демографска криза, аз не съм песимист. България е имала и по тежки периоди – преди и след Освобождението нашите сънародници основно са се обучавали в чужбина. Но това не е обезкървило нацията – завършилите в чужбина са се върнали. Всичко е въпрос на държавна политика“, заяви вицепремиерът Валери Симеонов.", "date": "2017.09.19", "title": "Вицепремиерът Валери Симеонов: Променяме сериозно законодателството при издаване на „синя карта“ за пребиваване и работа"}
{"url": "http://www.focus-news.net/news/2017/09/19/2437578/svetoslav-malinov-darzhavite-v-koito-nyama-problemi-s-mladezhkata-bezrabotitsa-sa-darzhavite-v-koito-e-vavedeno-dualnoto-obrazovanie.html", "text": "Европейският съюз не е въвел норми и регулации в сферата на образованието, така както в други сфери. Това каза евродепутатът и член на Комисия по култура и образование в ЕП Светослав Малинов,  по време на среща с директори на великотърновски училища, предаде репортер на Радио „Фокус“ – Велико Търново. Той подчерта, че в много голяма степен Европейският съюз е оставил създаването на политиките в сферата на образованието на самите държави. „Няма ги строгите изисквания, които ги има в другите сфери, и така трябва да бъде. Част от нещата дори не могат да бъдат преведени на български или на други езици, камо ли да бъдат превърнати в норми и регулации. Тоест разнообразието е факт и историческите традиции са налице. Не можем да искаме онзи тип синхрон и регулации, каквито искаме и имаме в други сфери“, посочи Светослав Малинов. Той посочи, че в страните членки има и добри, и лоши примери. По думите му преди три години България е била на първо място в класациите по т. нар. „тройно не“ – млади хора, които нито работят, нито учат, нито стажуват. Днес страната ни е изместена от Гърция по тези показатели. Той подчерта, че изместването на България от първото място не се дължи на вътрешни реформи в сферата на образованието, а по скоро от ситуацията в Гърция. По думите на Светослав Малинов държавите, в които няма проблеми с т. нар. „тройно не“ и с младежката безработица, са държавите, в които е въведено дуалното образование. „Независимо от липсата на подходящ закон или от трудното му прилагане, много училища в България са намерили начини да се модернизират и реформират въпреки и  паралелно на системата и собствените ни регулации. Аз се надявам, че и ние ще научим някой неща, тъй като това ще ни помогне да коригираме някои инструменти на европейско равнище“, посочи Светослав Малинов. Той заяви, че Велико Търново е един от малкото градове, в които и учителите и учениците, са се възползвали от  програмата „Еразъм“.\r\nНадежда КРЪСТЕВА", "date": "2017.09.19", "title": "Светослав Малинов: Държавите, в които няма проблеми с младежката безработица, са държавите, в които е въведено дуалното образование"}
{"url": "http://www.focus-news.net/news/2017/09/19/2437579/the-times-of-israel-izraelskite-sili-za-sigurnost-svaliha-s-peytriat-bezpiloten-aparat-na-hizbula.html", "text": "Израелските сили за сигурност изстреляха ракета „Пейтриът“, за да свалят – съгласно думите им, ирански безпилотен апарат, изпратен към страната от движението „Хизбула“, пише вестник The Times of Israel.\r\nИзраелските военни са задействали и бойни самолети във въздуха, но в крайна сметка ракетата е прихванала и унищожила целта. \r\nГоворителят на армията полковник Йонатан Конрикус заяви, че израелските сили за сигурност не искат да внасят допълнително напрежение в ситуацията и увери, че няма да има отмъщение за предпологаемото нарушение на въздушното пространство на страната. Съгласно информацията, представена от него, дронът е вдигнат във въздуха от летището в Дамаск. .Тереза Герова", "date": "2017.09.19", "title": "The Times of Israel: Израелските сили за сигурност свалиха с „Пейтриът“ безпилотен апарат на „Хизбула“"}
{"url": "http://www.focus-news.net/news/2017/09/19/2437580/burgas-60-dobre-zapazeni-ostanki-ot-korabokrusheniya-v-cherno-more-sa-otkriti-pri-arheologicheski-prouchvaniya.html", "text": "60 добре запазени останки от корабокрушения в Черно море са открити при археологически проучвания. Това стана ясно по време на пресконференция с журналисти във връзка с представянето на откритията по един от най-големите световни морски археологически проекти Black Sea MAP, предаде кореспондентът на Радио „Фокус“. В нея взе участие екипът на Black Sea MAP професор Джон Адамс, професор Людмил Вагалински, директор на Националния археологически институт с музей към БАН и д-р Калин Димитров от Центъра за подводна археология в Созопол. Екипът на изследването се състои от учени от Великобритания, България, Университета в Кънектикът в САЩ, Норвегия, Гърция и Украйна.\r\nПроектът е започнал през 2015 година, а на 19 септември 2017 година екипът се е завърнал от своя трети и последен сезон на теренни проучвания. Днес бе представена колекцията от намерените амфори и други артефакти, извадени от дълбините на Черно море, с които историята на мореплаването ще бъде описана с много по-голяма точност.\r\nОстанките от корабокрушенията са открити в хода на проучванията на Black Sea MAP с помощта на най-новите роботизирани лазерни сканиращи, акустични и фотограметрични техники. Най-ранната находка засега е от класическия период - около 4-5 век пр.н.е. Открити са също и кораби от римския, византийския и османския периоди, обхващащи две и половина хилядолетия.\r\n„Корабокрушенията, с които ние работихме през тези две години, разделяме на две групи. Едната са наши открития в Южното Черноморие, а други бяха регистрирани като потенциални обекти по време на проучванията за работата по Южен поток. Нашата задача и по двете беше да ги документираме добре, да ги заснемем, да можем да определим какви са“, каза д-р Калин Димитров от Центъра за подводна археология в Созопол. Той изрази надежда проектът да продължи в няколко насоки. „Бихме искали да продължим за по-дълго време с един по-малък проект за продължаване разкопките в залива пред устието пред река Ропотамо. Надяваме се да имаме продължение на друг проект, свързан с дълбоководните корабокрушения за две години, но това изисква събирането на сериозни средства“, каза още д-р Димитров.\r\nМария РУСЕВА", "date": "2017.09.19", "title": "Бургас: 60 добре запазени останки от корабокрушения в Черно море са открити при археологически проучвания"}
{"url": "http://www.focus-news.net/news/2017/09/19/2437581/sport-bivsh-futbolist-na-manchestar-yunayted-startira-kariera-v-boksa.html", "text": "Бившият централен защитник на националния отбор на Англия и футболист на Манчестър Юнайтед – Рио Фърдинанд, взе решение да започне кариера на професионален боксьор.\r\nТреньор на 38-годишния Фърдинанд ще бъде Ричи Уудхол, световен шампион по версията на Международната боксова федерация (IBF). \r\nБившият футболист вече е преминал през интензивна подготовка за ринга и предстои да обяви плановете си на специална пресконференция.", "date": "2017.09.19", "title": "Спорт: Бивш футболист на Манчестър Юнайтед стартира кариера в бокса"}
{"url": "http://www.focus-news.net/news/2017/09/19/2437582/lovech-vazstanoveno-e-dvizhenieto-po-pat-i-4-brestnitsa-balgarski-izvor-v-mestnostta-senovala.html", "text": "Възстановено е движението по път I-4 Брестница - Български извор в местността Сеновала. Това съобщиха от пресцентъра на Агенция \"Пътна инфраструктура\".", "date": "2017.09.19", "title": "Ловеч: Възстановено е движението по път I-4 Брестница - Български извор в местността Сеновала"}
{"url": "http://www.focus-news.net/news/2017/09/19/2437583/pazardzhik-izkopani-sa-oshte-105-metra-po-traseto-na-avariraliya-vodoprovod-ot-s-zlokuchene.html", "text": "Продължават изкопните дейности и подготовката на трасето за подмяна на водопроводните тръби в проблемния участък на авариралия водопровод от село Злокучене, съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От Щаба уточниха, че само за последния ден са изкопани още 105 линейни метра. В селата Оборище и Поибрене е доставена бутилирана минерална вода за покриване на нуждите на населението. Водоноските в селата Бъта, Попинци, Левски и Елшица са презаредени с вода за битови нужди. Водоноските в село Попинци са три, а в останалите села по една.„Фокус“ припомня, че със заповед на кмета на Община Панагюрище на 15 септември бе обявено бедствено положение заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината.\r\nВаня НИКОЛОВА", "date": "2017.09.19", "title": "Пазарджик: Изкопани са още 105 метра по трасето на авариралия водопровод от с. Злокучене"}
{"url": "http://www.focus-news.net/news/2017/09/19/2437584/asotsiatsiyata-po-vik-blagoevgrad-prie-preporachitelniyat-razmer-na-vnoskata-na-darzhavata-v-byudzheta--za-2018-godina-da-e-v-razmer-na-15-hil-lv.html", "text": "Асоциацията по ВиК – Благоевград прие препоръчителният размер на вноската на държавата в бюджета ѝ за 2018 година да е в размер на 15 хил. лв. Това се случи по време на извънредно общо събрание на асоциацията, предаде репортер на Радио „Фокус“ – Пирин. Областният управител на Благоевград Бисер Михайлов, който е и председател на асоциацията обясни, че бюджетът на Асоциацията по ВиК – Благоевград се съставя въз основа на планираните годишни разходи, необходими за нормалното ѝ функциониране по Закона за водите и по правилника за организация и дейността на ВиК асоциациите. „Общото събрание приема решение препоръчителният размер на вноската на държавата в бюджета на ВиК асоциацията, обособена на територията и обслужвана от ВиК – Благоевград за 2018 да бъде в размер на 15 хил. лева“, каза още Бисер Михайлов. Решението бе подкрепено със 100 % от гласовете на членовете на асоциацията, която е формирана от общините Благоевград, Банско,  Белица, Гърмен, Гоце Делчев, Разлог, Симитли,  Сатовча,  Струмяни, Якоруда и Хаджидимово.\r\nЛивия НИНОВА", "date": "2017.09.19", "title": "Асоциацията по ВиК – Благоевград прие препоръчителният размер на вноската на държавата в бюджета ѝ за 2018 година да е в размер на 15 хил. лв."}
{"url": "http://www.focus-news.net/news/2017/09/19/2437585/sz-v-belgiya-otkriha-germanska-podvodnitsa-ot-parvata-svetovna-voyna-s-tlennite-ostanki-na-23-chlenniya-y-ekipazha.html", "text": "След близо столетие на дъното на Северно море край бреговете на белгийския град Остенде бе намерена германска подводница от Първата световна война, съобщава баварският ежедневник Die Sueddeutsche Zeitung.\r\nПлавателният съд е открит от водолаз на дълбочина между 25 и 30 метра. Съгласно разпространените данни, подводницата е до голяма степен непокътната, а тленните останки на 23-членния екипаж все още са на борда й. Експерти ще се заемат с разгадаването на причините, довели до потъването и смъртта на екипажа й. Подводницата обаче вероятно няма да бъде изтеглена на повърхността. .Тереза Герова", "date": "2017.09.19", "title": "SZ: В Белгия откриха германска подводница от Първата световна война с тленните останки на 23-членния й екипажа"}
{"url": "http://www.focus-news.net/news/2017/09/19/2437586/blagoevgrad-470-sluzhiteli-na-yuzdp-borili-se-s-pozhara-v-pirin-poluchavat-parichni-nagradi.html", "text": "Общо 470 служители на Югозападното държавно предприятие, активно участвали в битката с огнената стихия в Пирин и в потушаването на стотици други пожари, се награждават с парични премии. Това съобщиха от пресцентъра на ЮЗДП.  За  професионалните действия и навременна и бърза реакция отличия получават специализираните групи за гасене на горски пожари и допълнително мобилизираните служители от териториалните поделения и централно управление, се посочва в заповед на директора на ЮЗДП инж. Дамян Дамянов. Сред наградените са и горски работници със съществен принос и проявено себеотрицание в критични ситуации, благодарение на което са спасени от огъня жилищни постройки и противопожарна техника.", "date": "2017.09.19", "title": "Благоевград: 470 служители на ЮЗДП, борили се с пожара в Пирин, получават парични награди"}
{"url": "http://www.focus-news.net/news/2017/09/19/2437587/parlamentat-reshi-zemedelskiyat-ministar-da-vnese-doklad-s-analiz-na-otnosheniyata-v-zemepolzvaneto-do-31-dekemvri-a-do-10-mesetsa-i-zakonodatelen-proekt.html", "text": "Народните представители приеха предложението на ГЕРБ в срок до 31 декември 2017 г. министърът на земеделието, храните и горите да внесе доклад в Народното събрание, предаде репортер на Агенция „Фокус“. То бе прието с 101 гласа „за“, 70 гласа „против“ и 9 гласа „въздържал се“. Според приетото решение докладът трябва да включва анализ на нормативната регулация на обществените отношения в земеползването - относно собствеността, ползването, опазването и управлението на земеделските земи, както и стратегия за управление и развитие на поземлената собственост. В срок от 10 месеца след приемане на доклада министърът трябва да внесе в НС проект за законодателен акт, уреждащ обществените отношения в земеползването.  \r\nРазискването по питането относно политиката на Министерството на земеделието, храните и горите за създаване на ред в поземлените отношения беше инициирано от народни представители от БСП. Проектът за решение, внесен от БСП, беше отхвърлен с 75 гласа „за“, 84 „против“ и 16 „въздържал се“. От БСП предложиха в срок до 31 октомври 2017 г. министърът на земеделието да представи анализ на нормативната рамка и актуалното състояние в поземлените отношения, в контекста на защита на собствеността, проблеми и порочни практики при сключването на договори за наем и аренда. Според предложеното решение земеделският министър трябва да представи и визия за развитие на поземлените отношения и за необходимите промени в нормативната уредба. След представянето в Комисията по земеделието и храните, тя да проведе заседание и да излезе с доклад и законодателни промени. По време на дебатите депутатът от БСП Светла Бъчварова заяви, че проблемът на България е концентрацията на земята. „Земеделските стопани нямат възможност да наемат и арендуват земя именно поради тази концентрация“, уточни тя. „Държавата трябва да се намеси, това казва и Докладът на ЕП. Това ще бъде в основата на бъдещата селскостопанска политика. Изискват се драстични административни реформи и силен контрол“, посочи Светла Бъчварова. Иван Иванов от БСП коментира, че темата за поземлените отношения е изключително важна и болна. „Предлаганото от нас решение е продиктувано от проблема между собствениците на земеделските земи и ползвателите“, обясни той. „Сроковете, които поставяме, до края на годината да бъде представен анализ, са най-реалистичните. Собствениците на земеделски земи имат големи очаквания“, посочи Иван Иванов и уточни, че при срещите с собствениците са констатирани наистина тревожни факти. \r\nМинистърът на земеделието Румен Порожанов обясни: „Не бихме искали да работим под натиск, не казвам че Председателството е някакво оправдание, но трябва да сме наясно, че темата за поземлените отношения е сериозна“. „Уверявам ви, че сектор „Земеделие“ въобще не е в тежко функционално състояние и е обединен около общата селскостопанска политика“, заяви той. „Да приложим разумни срокове, както за анализа, така и за законодателството за поземлените отношения“, каза още Румен Порожанов. \r\nБиляна ИВАНОВА", "date": "2017.09.19", "title": "Парламентът реши земеделският министър да внесе доклад с анализ на отношенията в земеползването до 31 декември, а до 10 месеца и законодателен проект"}
{"url": "http://www.focus-news.net/news/2017/09/19/2437588/varna-turisti-ot-turtsiya-makedoniya-i-rumaniya-sa-sred-posetitelite-na-observatoriyata-vav-varna-tova-lyato.html", "text": "Туристи от Турция, Македония и Румъния са сред посетителите на обсерваторията във Варна това лято. Това каза за Радио „Фокус“ – Варна Свежина Димитрова, директор на ЦПЛР-Народна астрономическа обсерватория и планетариум „Николай Коперник“ във Варна. Тя отбеляза, че през летния сезон обсерваторията е посетена от значителен брой туристи, като се наблюдава отлив на руските туристи, които други години са били по-активни, но се увеличават българските. „Сезонът беше успешен, сравнявайки го с други години. Радваме се, че варненската обсерватория е част от културните забележителности на Варна и се посещава от гостите на града“, допълни Свежина Димитрова.\r\nЛетният сезон за варненската обсерватория приключи в края на месец август с космическото пътешествие за деца, което бе част от летните занимания, организирани в центъра. „Лекциите за ученици, които организирахме през летния период на миналата и тази година, се радваха на небивал интерес. Тази година пилотно направихме три летни групи за деца от  І до V клас, като интересът и в тази възрастова група беше много сериозен, групите бяха пълни. Децата бяха много ентусиазирани и част от тях се записаха за кръжоците през учебната година. Нашите малки любители астрономи оценяват качеството на работа на колегите“, отбеляза Свежина Димитрова.\r\nМарияна ВАЛЕНТИНОВА", "date": "2017.09.19", "title": "Варна: Туристи от Турция, Македония и Румъния са сред посетителите на обсерваторията във Варна това лято"}
{"url": "http://www.focus-news.net/news/2017/09/19/2437589/dobrich-fermerski-pazar-za-chista-hrana-lichno-ot-proizvoditelite-otvarya-vrati-na-21-septemvri-v-grada.html", "text": "На 21 септември пред часовниковата кула на АЕМО „Стария Добрич“ от 10.00 до 15.00 часа се организира фермерски пазар за чиста храна, предложена лично от своите производители. Това съобщиха от пресцентъра на Община град Добрич. Над 15 производители от районите на Варна, Добрич, Свищов, Ловеч и Шумен ще предложат на жителите и гостите на града екологично чиста продукция, произведена от майсторските им ръце. На фермерския пазар могат да се закупят пресни плодове и зеленчуци, пчелен мед и пчелни продукти, мляко и млечни продукти, суровосушени месни продукти, сокове, вино, боб, леща. Посетителите на пазара няма да останат безразлични и към тиквеното семе, лавандулово и тиквено масло, ядки, пресни и сушени подправки, натурална козметика и много други чисти и интересни родни продукти. Фермерският пазар се организира от Община Добрич и Кооперация Хранкооп - София, която има опит в организирането на подобен вид пазари в цялата страна. Основни цели на кооперацията са подкрепа на малки местни производители на чиста храна и улесняване на достъпа на потребителите до нея; възстановяване на доверието на потребителите към производителите, коопериране на общностите. В следващите издания, освен на пазар за чиста храна, посетителите ще могат да се радват и на детски работилници, занаятчийски и кулинарни демонстрации, и различни други културно-социални събития. Фермерски пазар e организиран и преди в града, а сега намерението на Общината е той да се провежда ежеседмично на това знаково за Добрич място.", "date": "2017.09.19", "title": "Добрич: Фермерски пазар за чиста храна лично от производителите отваря врати на 21 септември в града"}
{"url": "http://www.focus-news.net/news/2017/09/19/2437590/veliko-tarnovo-na-brifing-shte-bade-predstaven-napredakat-na-vodeshtite-proekti-po-oprr-po-koito-raboti-obshtinata.html", "text": "Утре, 20 септември (сряда) в 10,30 часа в зала 302 ще се състои брифинг, на който ще бъде представен напредъкът на водещите проекти по ОПРР, по които Община Велико Търново работи. Това съобщиха от пресцентъра на Общината.", "date": "2017.09.19", "title": "Велико Търново: На брифинг ще бъде представен напредъкът на водещите проекти по ОПРР, по които работи Общината"}
{"url": "http://www.focus-news.net/news/2017/09/19/2437591/b-92-sarbiya-kvartal-na-saraevo-be-pozdraven-s-ustashka-chestitka.html", "text": "Плакати с усташки послания се появиха в късните часове на понеделник по улиците на един от кварталите на столицата на Босна и Херцеговина – Сараево, предава сръбското B 92, като се позовава на информация от местния информационен портал Kliks.\r\nЖителите на Добриня са подали сигнал в полицията, след като са забелязали плакати със символи на нацизма и усташкия режим. На плакатите е бил напечатан и текст, завършващ с добре познатия усташки призив „Готови за родината!“.\r\nВластите в Сараево потвърдиха инцидента и увериха, че е предприето разследване на инцидента. Тереза Герова", "date": "2017.09.19", "title": "B 92 (Сърбия): Квартал на Сараево бе „поздравен“ с усташка „честитка“"}
{"url": "http://www.focus-news.net/news/2017/09/19/2437592/obshtoto-sabranie-na-asotsiatsiyata-po-vik-blagoevgrad-prie-promyana-na-granitsite-na-obosobenata-teritoriya-obsluzhvana-ot-druzhestvoto.html", "text": "Общото събрание на Асоциацията по ВиК – Благоевград прие промяна на границите на обособената територия, обслужвана от „Водоснабдяване и канализация” ЕООД – Благоевград чрез присъединяване на община Петрич. Това се случи по време на извънредно общо събрание на асоциацията, предаде репортер на Радио „Фокус“ – Пирин. Областният управител на Благоевград Бисер Михайлов обясни, че на предишното Общо събрание на асоциацията, което е било проведено на 9 юни е било взето решение, без присъствието на един от членовете – Община Гоце Делчев, за присъединяване на Община Петрич към обособената територия на ВиК ЕООД – Благоевград. „Предвид писмо, постъпило от Министерството на регионалното развитие и благоустройството с указания да бъде прегласувано решението за присъединяване на Община Петрич на днешното общо събрание отново е необходимо да прегласуваме въпросното решение с цел да изпълним изискването за единодушие по отношение на промяната на обособената територия на ВиК оператора, с който имаме сключен договор“, каза още Бисер Михайлов. Той добави, че след присъединяването на Община Петрич и до започване на дейностите по стопанисване, поддържане и предоставяне на ВиК услуги на потребителите на територията на Община Петрич от ВиК ЕООД – Благоевград, същите ще продължават да се изпълняват от сега действащия ВиК оператор, който е ВиК – Петрич. Решението бе подкрепено със 100 % от гласовете на членовете на асоциацията, която е формирана от общините Благоевград; Банско;  Белица; Гърмен; Гоце Делчев; Разлог; Симитли;  Сатовча;  Струмяни; Якоруда и Хаджидимово.\r\nЛивия НИНОВА", "date": "2017.09.19", "title": "Общото събрание на Асоциацията по ВиК – Благоевград прие промяна на границите на обособената територия, обслужвана от дружеството"}
{"url": "http://www.focus-news.net/news/2017/09/19/2437593/vitsepremierat-ekaterina-zaharieva-se-sreshtna-s-vanshniya-ministar-na-sauditska-arabiya-i-s-darzhavniya-ministar-po-mezhdunarodnite-dela-na-obedinenite-arabski-emirstva.html", "text": "В рамките на посещението си в централата на Организацията на Обединените нации (ООН) в Ню Йорк заместник министър-председателят по правосъдната реформа и министър на външните работи Екатерина Захариева се срещна с колегата си от Саудитска Арабия Адел Ал-Джубейр и с държавния министър по международните дела на Обединените арабски емирства Аннуар Мохаммед Гаргаш. Това съобщиха от пресцентъра на МВнР.\r\nМинистър Захариева представи пред саудитския си колега мерките, които България и Европейският съюз предприемат срещу радикализацията и речта на омразата. \"В нашата страна живеем в мир с мюсюлманите, а в центъра на София можете да видите на метри една от друга православна църква, католическа катедрала, джамия и синагога\", изтъкна българският вицепремиер. Тя подчерта важността от подходящо образование, което да предотврати екстремизма при младите хора, както и отговорността на политиците да създават условия за по-добър живот и перспектива у подрастващите в техните държави. \"Виждате, че извършители на терористични атентати вече са второ и трето поколение европейски граждани, които са под влиянието на социални медии - каза министър Захариева, като подчерта, че тероризмът не може да бъде свързван с конкретна религия.   \r\n\"Ислямска държава успя да привлече в своите редици синеоко русокосо момиче от католическо семейство в Италия\", подкрепи я външният министър на Саудитска Арабия Адел Ал-Джубейр. Той заяви, че неговата страна прилага нулева толерантност към тероризма, неговото финансиране и речта на омразата.   \r\nДвамата първи дипломати на България и на Саудитска Арабия обсъдиха развитието на ИТ сектора и роботиката в нашата страна - отрасли, които са от приоритетен интерес за инвестиции от страна на Рияд.  \r\nРазвитието на отношенията със Саудитска Арабия е приоритет на външната политика на България с оглед голямото влияние на страната в арабския и мюсюлманския свят и предвид значителния й финансово-икономически и енергиен потенциал.    \r\nВицепремиерът Захариева и министърът на международните дела на Обединените арабски емирства Аннуар Мохаммед Гаргаш констатираха, че политическите отношения между двете страни са на отлично ниво, но тепърва правителствата трябва да развият традиционното приятелство и в добри бизнес отношения. За добрите туристически връзки и бизнес контакти между България и ОАЕ принос имат и директните полети между София и Дубай три пъти седмично.   \r\nДвамата дипломати обсъдиха актуалната обстановка в Близкия изток и на Балканите, както и мерките, които международната общност предприема за борба с тероризма.", "date": "2017.09.19", "title": "Вицепремиерът Екатерина Захариева се срещна с външния министър на Саудитска Арабия и с държавния министър по международните дела на Обединените арабски емирства"}
{"url": "http://www.focus-news.net/news/2017/09/19/2437594/faz-ako-imaha-pravo-da-glasuvat-mladezhite-pod-18-godishna-vazrast-v-germaniya-biha-podkrepili-sayuza-hdshss-pokazva-prouchvane.html", "text": "Децата и младежите под 18-годишна възраст в Германия биха подкрепили Съюза (ХДС/ХСС), ако имаха право да гласуват. Това показва проучване, проведено под формата на избори, организирани специално за младежи в страната, съобщава вестник Die Frankfurter Allgemeine Zeitung. \r\nСъгласно данните от резултатите, Съюзът (ХДС/ХСС) получава подкрепата на 28,5 % от младежите. За Германската социалдемократическа партия (ГСДП) са гласували 19,8 %. Трета политическа сила сред младежите са „Зелените“ с 16,6 %, следвани от „Левица“ (8,1 %), „Алтернатива за Германия“ (6,8 %) и свободните демократи (5,7 %). \r\nВ проучването са участвали около 220 хил. деца и младежи под 18-годишна възраст. Тереза Герова", "date": "2017.09.19", "title": "FAZ: Ако имаха право да гласуват, младежите под 18-годишна възраст в Германия биха подкрепили Съюза (ХДС/ХСС), показва проучване"}
{"url": "http://www.focus-news.net/news/2017/09/19/2437595/radmila-rangelova-zam-kmet-na-kyustendil-s-obnovyavaneto-na-sgradata-na-oblastnata-direktsiya-na-mvr-se-tseli-namalyavane-konsumatsiyata-na-elektroenergiya.html", "text": "С обновяването на сградата на Областна дирекция на МВР – Кюстендил се цели намаляване консумацията на електроенергия. Това каза пред Радио „Фокус” – Кюстендил Радмила Рангелова, зам.-кмет на Община Кюстендил. По думите й обновяването ще стане посредством реализиращ се проект по Оперативна програма „Региони в растеж”. Проектът е на стойност 1 175 079 лева, от които 987 503 лева са Европейския фонд за регионално развитие, 174 335 лева са национално финансиране и 12 840 лева собствен принос. „В партньорство този проект на Община Кюстендил е Министерство на вътрешните работи като продължителността на дейностите, които ще бъдат реализирани, е 18 месеца. Той започна с подписване на договор за безвъзмездна финансова помощ и предвиждаме да приключи на 10 февруари 2019 година”, каза Радмила Рангелова. По думите й дейностите, които ще бъдат извършени са въвеждане на мерки за енергийна ефективност, а основните цели са намаляване консумацията на енергия в сградата, като се предвижда общото количество спестена енергия да възлиза на 837 464 киловата годишно. Намаляване на абсолютния размер на бюджетните разходи за енергия в размер на 102 830 лева годишно. Ограничаване на вредните емисии в атмосферата, общ годишен еквивалент – 260 тона годишно спестени емисии въглероден двуокис и не на последно място – подобряване на комфорта и  качеството на обслужване на гражданите и качеството на работа и живот на служителите, които работят в тази сграда.\r\nПо думите на зам.-кмета проектът ще бъде изпълнен чрез възлагане на инженеринг, тепърва предстои проектирането, изготвянето на инвестиционни проекти, в които точно и подробно ще са разписани всички дейности. „На този етап разполагаме с енергийно техническо обследване на сградата и съгласно тях ще бъдат извършени дейности по конструктивно възстановяване, основен ремонт, в зависимост от повредите, които са настъпили по време на експлоатацията на сградата и които са предписани като задължителни в техническото обследване”, каза Радмила Рангелова. По думите й ще бъдат изпълнени мерки за енергийна ефективност, подмяна на стара дървена дограма, стара алуминиева дограма без прекъснат термомост, прозорци, врати, витрини и други. Ще бъде извършено топлинно изолиране на външни ограждащи елементи – външни стени, покриви, подове и други. Ще бъде направен и основен ремонт на електрическата инсталация на сградата и ще бъде изпълнено ново енергоспестяващо осветление. Ще бъде направен и основен ремонт на отоплителната инсталация и на котленото горивно стопанство на сградата.\r\nВенцеслав ИЛЧЕВ", "date": "2017.09.19", "title": "Радмила Рангелова, зам.-кмет на Кюстендил: С обновяването на сградата на Областната дирекция на МВР се цели намаляване консумацията на електроенергия"}
{"url": "http://www.focus-news.net/news/2017/09/19/2437596/ministar-valentin-radev-v-romskata-mahala-v-asenovgrad-se-izvarshvat-ezhednevni-politseyski-proverki.html", "text": "Извършват се ежедневни полицейски проверки в кв. „Лозница“ за установяване на лица на територията на ромската махала, пребиваващи в нарушение на Закона за гражданските регистрации. Това каза вътрешният министър Валентин Радев в отговор на въпрос относно ситуацията в Асеновград и предприеманите мерки, предаде репортер на Агенция „Фокус“. „В изнесената приемна в ромската махала за периода от 24 август до настоящия момент са профилактирани 5 лица и са проведени беседи с 27 лица. Приети 11 сигнала за нарушаване на нощната и дневна тишина“, посочи той. „Полицейските органи изпълняват задълженията си по отношение на контрола върху наложените забрани за нерегламентирано движение на каруци в града“, обясни вътрешният министър. „Ежедневно служители на районното управление в Асеновград оказват съдействие на общинските служители за изпълнение на мероприятия по описването и премахването на незаконни постройки в квартала“, допълни той и уточни, че са предприети комплекс от мерки относно кадровото обезпечаване на районното управление в Асеновград. „За периода 10 юли-20 август е извършена мащабна дейност по проверяване адреси, санкциониране на правонарушители, съставяне на актове за установяване на административни нарушения и издаване разпореждания по Закона за МВР“, посочи Валентин Радев. „Областната дирекция на МВР-Пловдив подържа готовност за изпълнение на допълнително възникнали задачи и ако обстановката се усложни е готова да приложи и други сили или аз да разпоредя да отиде жандармерията“, обясни министърът и допълни, че обстановката в Асеновград е спокойна. \r\nБиляна ИВАНОВА", "date": "2017.09.19", "title": "Министър Валентин Радев: В ромската махала в Асеновград се извършват ежедневни полицейски проверки"}
{"url": "http://www.focus-news.net/news/2017/09/19/2437597/sport-frenskata-tenis-federatsiya-izbra-lil-za-domakin-na-finala-za-kupa-deyvis.html", "text": "Френската тенис федерация обяви, че финалната среща за Купа Дейвис срещу Белгия ще се играе на стадион „Пиер Мороа“ в Лил в периода между 22-ри и 24-ти ноември. \r\nДо този момент Франция води с 4:3 победи срещу Белгия, но двата отбора не са играели един срещу друг от 2001 г.", "date": "2017.09.19", "title": "Спорт: Френската тенис федерация избра Лил за домакин на финала за Купа Дейвис"}
{"url": "http://www.focus-news.net/news/2017/09/19/2437598/ministar-nikolay-nankov-mezhduvedomstvena-rabotna-grupa-shte-prerazgleda-metodikata-po-natsionalnata-programa-za-energiyna-efektivnost.html", "text": "Вече е сформирана междуведомствена работна група, която ще разгледа методиката на Националната програма за енергийна ефективност на многофамилни жилищни сгради. Предстои работата на включените в групата експерти да стартира. Това обяви днес министърът не регионалното развитие и благоустройството Николай Нанков, който заедно със заместник-министър Малина Крумова проведе среща с членове на Управителния съвет на Камарата на строителите в България, съобщиха от пресцентъра на МРРБ. \r\nПрограмата трябва да се оптимизира, като се промени методиката и в нея се предвиди по-строг контрол, каза още министър Нанков. Той посочи, че за тази цел с новия Устройствен правилник на министерството е създаден нов отдел „Контрол и мониторинг“ в дирекция „Жилищна политика“, която осъществява методическото ръководство на програмата. \r\nРегионалният министър напомни, че бъдещето на програмата зависи от дебатите, които ще бъдат проведени в Народното събрание. \r\nЗаместник-министър Крумова посочи, че Камарата на строителите в България също може да даде насоки за добри практики по отношение на качеството на изпълнение, неквалифицирания персонал и неспазването на изискванията за безопасност на места, които са констатирани при реализацията на отделни обекти. \r\nСтоим зад програмата. Тя има социален ефект, давайки работа на фирмите. Членовете на камарата имат задължението да спазват изискванията, но няма достатъчно квалифицирани кадри в страната, коментира от своя страна председателят на КСБ инж. Николай Станков. \r\nЗатова по време на срещата бяха дискутирани и професионалното образование и обучение, което да осигури необходимите кадри за строителния бранш. \r\nС представителите на камарата министър Нанков обсъди още реализацията на големите инфраструктурни проекти. Той обяви, че през месец октомври т.г ще бъде обявен търг за проектиране на оставащия за изграждане участък от АМ „Хемус“. Стартираха обществените поръчки за скоростния път София – Калотина и за тунел „Железница“ на АМ „Струма“. В края на годината се предвижда да бъде обявен и търгът за избор на изпълнител за пътя Ботевград – Мездра, посочи регионалният министър. \r\nПо време на срещата беше коментирана също нормативната уредба, регламентираща строителния бранш. Министър Нанков посочи, че ще се върви в посока по-голяма електронизация на заявяване на услуги от администрацията, като се предвижда справки от регистрите да се извършват по служебен ред. \r\nОбсъдени бяха и въвеждането на типови договори и процедури при възлагането на обществени поръчки, което ще намали възможностите за обжалване на процедурите и ще съдейства за по-доброто изпълнение на проектите.", "date": "2017.09.19", "title": "Министър Николай Нанков: Междуведомствена работна група ще преразгледа методиката по Националната програма за енергийна ефективност"}
{"url": "http://www.focus-news.net/news/2017/09/19/2437599/reuters-dzhihadisti-organiziraha-ataka-sreshtu-siriyskite-pravitelstveni-sili-blizo-do-hama.html", "text": "Джихадисти организираха във вторник атака срещу силите на сирийското правителство, разположени в близост до град Хама, предава Reuters, като се позовава на данни на Сирийската обсерватория за човешки права. Това е най-голямата ислямистка офанзива в района от месец март насам, напомнят от агенцията. \r\nСпоред информацията, въздушни удари са нанесли поражения на три болници, медицински център и няколко сгради, но от сирийското правителство отрекоха тези данни, заявявайки, че са пострадали само няколко конвоя и укрепени позиции. Според сирийски държавни медии, атаката е била отбита и нападателите са понесли загуби. . Цанко Цолов", "date": "2017.09.19", "title": "Reuters: Джихадисти организираха атака срещу сирийските правителствени сили близо до Хама"}
{"url": "http://www.focus-news.net/news/2017/09/19/2437600/ministar-krasimir-karakachanov-imame-dostatachno-samoleti-na-zemyata-a-nie-vodim-sporove-kolko-novi-miliardi-da-poharchim-za-da-kupim-polovin-eskadrila.html", "text": "Имаме достатъчно самолети на земята, а ние водим спорове колко нови милиарди да похарчим, за да купим половин ескадрила. Това каза пред журналисти в парламента министърът на отбраната Красимир Каракачанов, предаде репортер на Агенция „Фокус“. „Не ме притеснява това, че ще прегледаме нещата отново. В края на краищата парламентът е в правото си да излезе със своя доклад. Няма притеснение за мен изтребителната авиация да остане на земята, защото сме предприели мерки по отношение на МиГ-29, които са добри и могат до 2029-2030 г. да си вършат работата. Връщането на една оферта не означава, че ще спечели. От трите предложения, двете са за стари самолети. Ако парламентарната комисия реши, че са допуснати нарушения и трябва да се започнат разговори с трите страни, това не означава, че някой от тях е спечелил“, коментира Каракачанов. По думите му трябва да си възстановим способностите на сега съществуващите самолети МиГ-29, както бомбардировъчната ни авиация. „Имаме достатъчно самолети, които стоят на земята, а ние водим спорове колко нови милиарди да похарчим, за да купим половин ескадрила нови самолети“, каза още Красимир Каракачанов.\r\nЛюба АЛЕКСИЕВА", "date": "2017.09.19", "title": "Министър Красимир Каракачанов: Имаме достатъчно самолети на земята, а ние водим спорове колко нови милиарди да похарчим, за да купим половин ескадрила"}
{"url": "http://www.focus-news.net/news/2017/09/19/2437601/ministar-predsedatelyat-boyko-borisov-shte-se-sreshtne-s-premiera-na-polsha-beata-shidlo.html", "text": "Министър-председателят Бойко Борисов ще се срещне утре, 20 септември, с полския премиер Беата Шидло, която пристига на официално посещение в България тази вечер, съобщиха от правителствената информационна служба. Двамата ще проведат среща на “четири очи”, която ще бъде последвана от пленарни разговори между правителствените делегации. Основни теми на разговорите са развитието на двустранното сътрудничество с акцент върху икономическите отношения, както и приоритетите по време на Българското председателство на Съвета на ЕС, миграционният натиск към Европа и охраната на външните граници, както и други въпроси от европейския дневен ред.\r\nПо-късно двамата министър-председатели ще отправят официални приветствия на Българо-полския бизнес форум в София Тех парк. \r\nПо време на официалното си посещение полският министър-председател Беата Шидло ще се срещне и с председателя на Народното събрание Димитър Главчев.", "date": "2017.09.19", "title": "Министър-председателят Бойко Борисов ще се срещне с премиера на Полша Беата Шидло"}
{"url": "http://www.focus-news.net/news/2017/09/19/2437602/anton-minev-zam-kmet-na-karlovo-vavedohme-oshte-edna-zona-za-plateno-parkirane-s-koeto-spirame-tazi-deynost-do-kraya-na-godinata.html", "text": "В града бе въведена още една зона за платено паркиране, с което се спира тази дейност до края на годината. Това съобщи в предаването „Часът на Карлово” на Радио „Фокус” - Пловдив зам.-кметът Антон Минев. Новата зона е в близост до пазара, на паркинг “Зеленият блок“ – кръстовището на улиците „Ген. Карцов“ и „Ген. Вл. Заимов“. Цената за паркиране в зоната е 1 лев на час при заплащане чрез паркомат или 1,20 лева с ДДС при заплащане с SMS на номер 13335. Платеното паркиране е само за времето от 8.00 до 17.00 часа всеки работен ден. На нарушителите се поставят скоби. Първата зона за платено паркиране беше въведена през месец август, пред сградата на Oбщината. Пдо думите на зам.-кмета с въвеждане на зони за платено паркиране Oбщина Карлово цели създаване на ред и организация по отношение на паркирането в най-натоварените части на града, което е в интерес на гражданите. „До края на тази година няма да бъдат въвеждани нови платени зони, тъй като за продължаването на тази дейност са необходими средства за закупуване на паркомати за таксуване”, каза зам.-кметът Антон Минев. „В бюджета няма повече средства за такива паркомати тази година”, добави Минев и уточни, че един паркомат струва 15000 лева. За следващата година е предвидено общината да закупи още три паркомата. „В последно време няма критики за платените зони, тъй като за шофьорите е удобно, когато имат някаква работа в центъра на града да платят 1 лев и да паркират свободно. Иначе градът се задръства”, каза още Антон Минев.\r\nЦветана ТОНЧЕВА", "date": "2017.09.19", "title": "Антон Минев, зам.-кмет на Карлово: Въведохме още една зона за платено паркиране, с което спираме тази дейност до края на годината"}
{"url": "http://www.focus-news.net/news/2017/09/19/2437603/antoniu-guterish-milioni-hora-zhiveyat-v-strah-zaradi-provokativnite-deystviya-na-severna-koreya.html", "text": "Генералният секретар на ООН Антониу Гутериш заяви, че милиони хора по света живеят в страх от ядрена война, заради провокативните действия на Северна Корея, предава AFP. Гутериш е направил изявлението си на откриването на срещата световните лидери във вторник. \r\nСпоред него, тревогите относно започване на ядрена война са достигнали най-високото си ниво от десетилетия. \r\nАгенция „Фокус“ напомня, че по-късно във вторник, американският президент Доналд Тръмп ще направи първото си официално изявление пред организацията.  Цанко Цолов", "date": "2017.09.19", "title": "Антониу Гутериш:  Милиони хора живеят в страх заради провокативните действия на Северна Корея"}
{"url": "http://www.focus-news.net/news/2017/09/19/2437604/vitseprezidentat-iliyana-yotova-provede-rabotna-sreshta-s-generalniya-prokuror-na-ruskata-federatsiya-yuriy-chayka.html", "text": "Нито една държава не може сама да се пребори с предизвикателствата пред сигурността на гражданите в днешно време. Обмяната на опит, двустранната информираност и координацията между България и Руската федерация в борбата с тероризма са важни и трябва да работим за подобряването им. Това заяви вицепрезидентът на Република България Илияна Йотова, която днес прие на работна среща на „Дондуков“ 2 генералния прокурор на Руската федерация Юрий Чайка, съобщиха от прессекретариата на държавния глава.  \r\nВицепрезидентът даде висока оценка на подписаната в рамките на посещението на Юрий Чайка Програма за сътрудничество между главните прокурори на България и Руската федерация и призова за скорошни конкретни и добри резултати от споразумението в полза на гражданите.   \r\nОсновните теми по време на разговора бяха борбата с тероризма и корупцията. „Когато става дума за безопасността на гражданите и антикорупционното законодателство, нека оставим експертизата да надделее над политиката“, призова Илияна Йотова по време на разговора.   \r\nИлияна Йотова и Юрий Чайка се съгласиха, че повече усилия в днешно време институциите насочват към справянето и предотвратяването на киберпрестъпността.  \r\nВицепрезидентът Илияна Йотова обърна внимание на радикализацията на млади хора като сериозен проблем и за двете държави. Тя се обяви за повече превантивни комуникационни кампании и по-широка осведоменост между младежите за съвременните прояви на насилие и тероризъм.", "date": "2017.09.19", "title": "Вицепрезидентът Илияна Йотова проведе работна среща с генералния прокурор на Руската федерация Юрий Чайка"}
{"url": "http://www.focus-news.net/news/2017/09/19/2437605/ministar-valentin-radev-406-sa-registriranite-telefonni-izmami-do-kraya-na-yuni-imushtestvenite-vredi-nadhvarlyat-28-mln-leva.html", "text": "До края на юни тази година регистрираните телефонни измами са 406, спрямо 380 за същия период на 2016 година. Около 7% е повишаването. Това каза вътрешният министър Валентин Радев в отговор на въпрос относно мерките за противодействие на ало-измамите, предаде репортер на Агенция „Фокус“. „Разкрити са 61 престъпления или 15.2% от регистрираните за периода спрямо 27 за миналата година. Налице е увеличение при разкриваемостта с малко над 7-8%“, обясни той и допълни, че са установени 47 лица, извършители на такива престъпления спрямо 19 за същия период на миналата година. „МВР не води официална статистика за инкриминираните суми, но по приблизителни данни причинените имуществени вреди през 2017 година надхвърлят 2,8 млн. лева“, посочи вътрешният министър. По думите му единичните суми, с които са ощетени гражданите, варират от няколко стотин до няколко десетки хиляди лева. „Измамата е на второ място по разпространение след кражбата. През последните години особена актуалност придобиха телефонните измами“, коментира Валентин Радев. „Тези престъпления представляват около 30% от регистрираните измами. Това са престъпления с висока финансова, морална и финансова вреда за жертвите, които са предимно възрастни хора“, посочи той. „Основната тенденция е миграция на контингента на територията на Румъния“, обясни министърът и допълни, че са налице данни за извършвани измами на територията на Сърбия с български сим карти. „Налична е информация за движение на лице от криминалния контингент по линия на Българското Черноморие, откъдето извършват престъпна дейност, възползвайки се от натовареността на курортите с туристи“, коментира Валентин Радев. „До средата на юли 2017 година съвместно с 10 областни дирекции на МВР са проведени 13 полицейски операции за противодействие на телефонните измами“, каза още той. \r\nБиляна ИВАНОВА", "date": "2017.09.19", "title": "Министър Валентин Радев: 406 са регистрираните телефонни измами до края на юни, имуществените вреди надхвърлят 2,8 млн. лева"}
{"url": "http://www.focus-news.net/news/2017/09/19/2437606/dobrich-dva-tovarni-avtomobila-sa-se-sblaskali-chelno-na-patya-dobrich-varna-vodachite-im-sa-zaginali-na-myasto.html", "text": "На 19 септември, около 06:25 часа е получено съобщение на ЕЕН 112 за възникнало ПТП по главен път Добрич-Варна, на около 1 км. преди разклона за с. Стефаново, съобщават от ОДМВР-Добрич. На място е установено, че водач на товарен автомобил „Волво” с прикачено ремарке с добричка регистрация, навлиза в лентата за насрещно движение и се блъска челно в товарен автомобил „Даф” с прекачено ремарке с добричка регистрация. Вследствие на инцидента на място загиват водачите на товарните автомобили на 58-години и на 36 – години. Смъртта е констатирана от екипи на ЦСМП град Добрич. По случая е образувано досъдебно производство по описа на Второ РУ МВР Добрич.", "date": "2017.09.19", "title": "Добрич: Два товарни автомобила са се сблъскали челно на пътя Добрич-Варна, водачите им са загинали на място"}
{"url": "http://www.focus-news.net/news/2017/09/19/2437607/veliko-tarnovo-rayonna-prokuratura-gorna-oryahovitsa-proveri-bazata-v-s-polikraishte-v-koyato-babh-otkriha-zarazeni-yaytsa.html", "text": "Прокурори от Районна прокуратура – Горна Оряховица и полицейски служители от икономическа полиция към РУ - Г. Оряховица  на МВР посетиха днес производствената база в с. Поликраище, в която инспектори на Българска агенция по безопасност на храните откриха яйца, заразени с токсичното вещество фипронил. \r\nРайонната прокуратура в Горна Оряховица в петък се  самосезира  по репортажи  на медии и разпореди проверка на заразените с фипронил яйца от кокошките, отглеждани в птицекомбината в с. Поликраище. Това съобщиха от пресцентъра на Апелативна прокуратура - Велико Търново.\r\nДнес бяха снети писмени обяснения на работещите и на ръководството на фирмата, собственост на базата. Изискани и приобщени към материалите по преписката са и документи от значение за предмета на проверката.\r\nСъщата продължава с оглед изясняване на първоначалните данни за престъпление по чл. 350 ал. 1 от НК.", "date": "2017.09.19", "title": "Велико Търново: Районна прокуратура – Горна Оряховица провери базата в с. Поликраище, в която БАБХ откриха заразени яйца"}
{"url": "http://www.focus-news.net/news/2017/09/19/2437608/varna-82-godishna-zhena-e-postradala-pri-intsident-na-avtobusna-spirka-chataldzha-na-bul-osmi-primorski-polk.html", "text": "82-годишна жена е пострадала при инцидент на автобусна  спирка „Чаталджа“ на бул. „Осми приморски полк“ във Варна. Това съобщиха от пресцентъра на ОДМВР-Варна. В 13.15 часа е съобщено за инцидент с възрастна жена на автобусна  спирка „Чаталджа“ на бул. „Осми приморски полк“. На място е изпратен екип на „Пътна полиция“- Варна. По първоначални данни 82-годишна жена, по неустановена към момента причина, движейки се по тротоара се  подпира с лява ръка на спиращ на спирката автобус.  Жената губи равновесие и пада, при което задна дясна гума наранява крака й в областта на петата. Възрастната жена е откарана в болница, при извършените до момента прегледи са установени разкъсно-контузна рана на дясна пета и травма на дясно рамо. Работата по ПТП-то продължава.", "date": "2017.09.19", "title": "Варна: 82-годишна жена е пострадала при инцидент на автобусна спирка „Чаталджа“ на бул. „Осми приморски полк“"}
{"url": "http://www.focus-news.net/news/2017/09/19/2437609/vidin-tyaloto-na-vidinskiya-mitropolit-dometian-e-izlozheno-za-poklonenie-v-katedralniya-hram-sv-vmchk-dimitar-solunski.html", "text": "Тялото на Видинския митрополит Дометиан е изложено за поклонение в катедралния храм „Св. вмчк Димитър Солунски“, предаде репортер на Радио „Фокус“ – Видин. То бе посрещнато от десетки видинчани, както и от кмета на Видин Огнян Ценков. Преди да внесат ковчега в църквата Белоградчишки епископ Поликарп отслужи кратка заупокойна молитва. Катедралният храм „Свети Димитър“ е с черни знамена. Свещеници започнаха бдение край ковчега на митрополит Дометиан. От вчера на обяд, когато бе съобщено за смъртта на Видинския владика Дометиан, камбаната на катедралния храм бие на всеки 10 минути. Утре от 9.00 часа в храма ще бъде отслужена заупокойна Света литургия, а в 12.00 часа ще се извърши опелото. В 13.00 часа от църквата ще потегли траурно литийно шествие към Видинска Света митрополия, където ще бъдат положени тленните останки на владиката.\r\nАнна ЛОЗАНОВА", "date": "2017.09.19", "title": "Видин: Тялото на Видинския митрополит Дометиан е изложено за поклонение в катедралния храм „Св. вмчк Димитър Солунски“"}
{"url": "http://www.focus-news.net/news/2017/09/19/2437610/ministar-krasimir-karakachanov-varhovniyat-glavnokomandvasht-ima-svoe-mnenie-za-iztrebitelite-no-pravitelstvoto-se-izbira-ne-ot-nego-a-ot-ns.html", "text": "Върховният главнокомандващ има свое мнение за изтребителите, но правителството се избира не от него, а от НС. Това каза пред журналисти в парламента министърът на отбраната Красимир Каракачанов, предаде репортер на Агенция „Фокус“. „Така или иначе ще трябва да купим изтребители. Въпрос на време е, дали ще стартира процедурата следващия месец или след една година е важно, разбира се, но не и фатално. Имаме достатъчно възможности с по-малко средства да ремонтираме наличните ни самолети в изтребителната и бомбардировъчната авиация в нашите предприятия. От утре започват разговорите с руската страна, които идват официално в София. Това, че комисията може да излезе с предложение да се започнат преговори с трите страни, а не само с двете класирани, не означава, че някой ще спечели“, коментира Каракачанов. Според него трябва да търсят варианти за нов тип боен самолет, а не втора или трета ръка. „Върховният главнокомандващ има свое мнение, само че правителството се избира не от него, а от Народното събрание. По Конституция Народното събрание е органът, който може да вземе решение в една или друга посока. Ако НС утре вземе решение да прекрати процедурите и да забрави за тези проекти, няма да е правилно, но то е в своето право да го направи“, допълни той. По думите му имаме два пъти повече самолети, които можем да ремонтираме и да ни вършат работа, отколкото тези, които ще закупуваме. „В покупките в годините на бойна техника има доста съмнения и за лобизъм, и за други неща, винаги съм казвал, че нямам нищо против този процес да е максимално прозрачен. Имало е и други възможности. През 2003 г. е имало предложения от Германия да получим срещу 1 евро 2 ескадрили МиГ-29, а ние сме го отказали. Трябва да сме много внимателни и да няма приказки. Аз ще си тръгна от това министерство, няма да векувам там и не искам хората да говорят това, което говорят за някои други. Че по мое време са се извършили неща, с които са ощетени гражданите и някой е прибрал едни пари под масата“, добави военният министър.  Той подчерта, че не бива излишно да се засилва напрежението. „Да, напрежение от една страна между Русия и НАТО има, но вратата за разговори с Русия е отворена. Това го чувам и от Меркел, и от Макрон. Ако с Русия можем да водим разговори, с други фактори, които дестабилизират света като „Ислямска държава“ или радикалните ислямисти, с тях разговори не можем да водим. В хода на приемането на доклада, могат да бъдат направени полезни изменения“, заяви Каракачанов. \r\nТой допълни, че има много въпроси, на които трябва да се отговори след като комисията свърши работа, като например дали ще се променят условията, ако процедурата се стартира наново да участват и други участници, а не само досегашните. „Другият вариант е, ако започнем преговорите отначало, да ги започнем със страните, които започнаха преговори по този въпрос-САЩ, Португалия, Италия и Швеция. Нека да видим какво ще реши НС. Дали да се стартира процедурата наново, от друга страна, е решение на МС и НС“, заяви вицепремиерът. Каракачанов  увери, че няма негативно мнение, за който и да е самолет и от друга страна посочи, че стартирането на нова процедура означава целият този път да се измине още веднъж. „По принцип ме притесняват процесите и проблемите в авиацията поради, което съм предприел мерки за ремонтиране и създаване на възможност изтребителната ни авиация и самолетите МИГ-29, които имаме да бъдат в изправност да изпълняват задълженията си“, каза още Красимир Карачанов. \r\nЛюба АЛЕКСИЕВА", "date": "2017.09.19", "title": "Министър Красимир Каракачанов: Върховният главнокомандващ има свое мнение за изтребителите, но правителството се избира не от него, а от НС"}
{"url": "http://www.focus-news.net/news/2017/09/19/2437611/predsedatelyat-na-narodnoto-sabranie-dimitar-glavchev-shte-se-sreshtne-s-polskiya-premier-beata-shidlo.html", "text": "Председателят на Народното събрание Димитър Главчев ще се срещне с полския премиер Беата Шидло на 20 септември, в 14,45 часа, в Народното събрание, съобщиха от пресцентъра на Народното събрание. Беата Шидло ще бъде на официално посещение в България по покана на министър-председателя Бойко Борисов.", "date": "2017.09.19", "title": "Председателят на Народното събрание Димитър Главчев ще се срещне с полския премиер Беата Шидло"}
{"url": "http://www.focus-news.net/news/2017/09/19/2437612/atanas-kambitov-kmet-na-blagoevgrad-nie-sme-edna-ot-oblastite-koyato-ne-mozha-da-izpalni-iziskvaneto-za-konsolidatsiya-na-asotsiatsiyata-po-vik-zatova-i-finansiraneto-kam-nas-e-nikakvo.html", "text": "Ние сме една от областите, която не можа да изпълни изискването за консолидация на Асоциацията по ВиК, затова и финансирането към нас е никакво. Това каза по време на извънредното Общо събрание на Асоциацията по ВиК – Благоевград, кметът на община Благоевград д-р Атанас Камбитов, предаде репортер на Радио „Фокус“ – Пирин. „Излиза, че ние със собствени средства трябва да изграждаме ВиК системата. Какво се променя в изходното положение? – нищо. Става по-зле. Ще отворя една скоба, не че се заяждам, но преди няколко седмици слушах кмета на Община Кресна Николай Георгиев как във връзка с пожара в Пирин планина търси солидарност, тук обаче аршина е двоен, защото именно заради отказа на тази община да се присъедини към асоциацията, консолидация не се случи и 300 хил. човека останаха без възможността да полазват евро средства“, каза още д-р Камбитов. Той добави, че тази тема е обект на друг вид дискусия, но според него е важно да се знае, че към момента ситуацията в област Благоевград по отношение на ВиК сектора е доста сложна. „Всички общини – малки и големи сме на един хал. Би било добре всички 4 области, които не са консолидирани в национален мащаб да помислим за варианти за финансово подпомагане, за да може ние тези проблеми да ги решаваме, защото ние като общини и ВиК оператора сами по себе си няма как да се справим“, посочи д-р Камбитов. По думите на д-р Атанас Камбитов случващото се в момента е един много сериозен проблем. „В този ред на мисли е добре да излезем с някаква обща позиция и на по-късен етап да излезем с нещо, което да е като механизъм за справяне с проблема“, заяви д-р Атанас Камбитов.\r\nОт своя страна управителят на „ВиК“ ЕООД – Благоевград инж. Росица Димитрова изрази надежда, че всички кметове в асоциацията са на същото мнение по темата.\r\nЛивия НИНОВА", "date": "2017.09.19", "title": "Атанас Камбитов, кмет на Благоевград: Ние сме една от областите, която не можа да изпълни изискването за консолидация на Асоциацията по ВиК, затова и финансирането към нас е никакво"}
{"url": "http://www.focus-news.net/news/2017/09/19/2437613/ministar-valentin-radev-nyama-postapili-signali-za-razprostranenie-chrez-sotsialnite-mrezhi-na-igrata-sin-kit.html", "text": "Към настоящия момент в ГД „Борба с организираната престъпност“ и от партньорските служби от ЕС, Русия и САЩ не са постъпили конкретни сигнали за наличие и разпространение чрез социалните мрежи на играта „Син кит“. Това каза вътрешният министър Валентин Радев в отговор на въпрос относно мерките срещу интернет играта „Син кит“, предаде репортер на Агенция „Фокус“. „Темата „Син кит“ е преекспонирана в опит да бъде привлечено вниманието на потребителите с чисто комерсиална цел, без да е подплатена с каквито и да е конкретни доказателства и факти“, заяви той. „Първите данни за наличие на тази игра датират от края на 2015 година, когато в руски електронни медии започва да се спекулира с убийството на 16-годишно момиче“, обясни министърът. „По проблема многократно са давани интервюта в български медии от експерти от ГД „Борба с организираната престъпност“. Експертите продължават установената практика за провеждане на беседи и лекции сред подрастващите в учебните заведения из цялата страна“, каза още Валентин Радев. \r\nБиляна ИВАНОВА", "date": "2017.09.19", "title": "Министър Валентин Радев: Няма постъпили сигнали за разпространение чрез социалните мрежи на играта „Син кит“"}
{"url": "http://www.focus-news.net/news/2017/09/19/2437614/pravosadniyat-ministar-tsetska-tsacheva-se-sreshtna-s-generalniya-prokuror-na-ruskata-federatsiya-yuriy-chayka.html", "text": "Правосъдният министър Цецка Цачева се срещна с генералния прокурор на Руската федерация Юрий Чайка, съобщиха от пресцентъра на Прокуратурата на Р България. На срещата присъстваха главният прокурор Сотир Цацаров, заместникът му Ася Петрова и Н.Пр. Анатолий Макаров. \r\nПо време на разговорите бяха обсъдени правомощията и дейността на Министерство на правосъдието и взаимодействието със съдебната власт. \r\nЦачева запозна руската делегация със законодателните инициативи на Министерството. Тя им представи измененията в Наказателно-процесуалния кодекс, както и дебатите по обсъждането на Антикорупционния закон.", "date": "2017.09.19", "title": "Правосъдният министър Цецка Цачева се срещна с генералния прокурор на Руската федерация Юрий Чайка"}
{"url": "http://www.focus-news.net/news/2017/09/19/2437615/reuters-ogan-na-ruski-helikopter-po-pogreshka-zasegna-tsivilni-avtomobili.html", "text": "Руски хеликоптер откри по погрешка огън срещу паркирани автомобили по време на ученията \"Запад 2017\", съобщават руски медии, предава Reuters. В социалните мрежи бе разпространен и клип във вторник, показващ как машината изстрелва няколко ракети по паркиран военен камион, участващ в тренировките. В непосредствена близост до превозното средство са били разположени няколко автомобила, които не са част от тренировките. \r\nВъв видеото се вижда как човек, облечен в цивилни дрехи е обгърнат от облаци прах. Говорител на руското Министерство на отбраната потвърди тази информация, като заяви, че по време на военно упражнение, хеликоптер е засегнал грешна цел. Според официална информация няма пострадали. . Цанко Цолов", "date": "2017.09.19", "title": "Reuters: Огън на руски хеликоптер по погрешка засегна цивилни автомобили"}
{"url": "http://www.focus-news.net/news/2017/09/19/2437616/bsp-sofiya-dokladat-za-sastoyanieto-na-natsionalnata-ni-sigurnost-za-2016-g-e-kulminatsiya-na-antiruskata-politika-prez-trite-desetiletiya-na-prehod.html", "text": "Докладът за състоянието на националната ни сигурност за 2016 г е кулминация на антируската политика през трите десетилетия на преход и атестация за антибългарското поведение на кабинета, ръководен от Бойко Борисов. Това се посочва в позиция на Изпълнителното бюро на Градския съвет на БСП - София по повод Доклада за състоянието на националната сигурност за 2016 г., приет от Министерски съвет и изпратен за гласуване в Народното събрание. Цялата позиция гласи:", "date": "2017.09.19", "title": "БСП - София: Докладът за състоянието на националната ни сигурност за 2016 г е кулминация на антируската политика през трите десетилетия на преход"}
{"url": "http://www.focus-news.net/news/2017/09/19/2437617/komisiyata-po-okolnata-sreda-i-vodite-i-komisiyata-po-zdraveopazvane-shte-provedat-savmestno-zasedanie-na-tema-sastoyanie-na-atmosferniya-vazduh-v-stranata-merki-i-tendentsii.html", "text": "Комисията по околната среда и водите и Комисията по здравеопазване ще проведат съвместно заседание на тема „Състояние на атмосферния въздух в страната – мерки и тенденции“, съобщиха от пресцентъра на Народното събрание. В него ще участват представители на Министерството на околната среда и водите, на Министерството на здравеопазването, на Световната банка, на Столична община. \r\nСъвместното заседание ще се състои на 20 септември, от 14.30 часа, в зала „Изток“.", "date": "2017.09.19", "title": "Комисията по околната среда и водите и Комисията по здравеопазване ще проведат съвместно заседание на тема „Състояние на атмосферния въздух в страната – мерки и тенденции“"}
{"url": "http://www.focus-news.net/news/2017/09/19/2437618/burgas-kam-momenta-nyama-danni-sbivaneto-v-aytoskoto-selo-maglen-da-e-bilo-na-etnicheska-ili-religiozna-osnova.html", "text": "Към настоящия момент по делото категорично липсват каквито и да било доказателства, които да сочат, че престъпленията са били извършени на етническа или религиозна основа. Това съобщиха от пресцентъра на прокуратурата във връзка със сбиването между две групи лица в айтоското село Мъглен на 15 септември, при което пострада 25 годишен мъж.\r\nВъв връзка с множество постъпили въпроси от страна на медии по повод разпространен видео-материал с показани кадри от сбиване между две групи лица в село Мъглен, Община Айтос, Районна прокуратура Айтос уточнява следното:\r\n \tНа 15.09.2017г. около 16.20ч. на тел.112 е бил подаден сигнал, затова че на същата дата и място неизвестни лица, пред стопански сгради на кравеферма, са извършени непристойни действия, грубо нарушаващи обществения ред и изразяващи явно неуважение към обществото, които се отличават с изключителна дързост и цинизъм, предизвиквайки бой между две групи хора – престъпление по чл.325 ал.ІІ вр. с ал.І от НК.\r\n\tСлед извършени незабавни множество действия по разследване, към настоящия момент се доказва, че на сочената дата С.М., И.М. и С.И. са пристигнали в с.Мъглен с лек автомобил. Издирвали са Н.И., който е служител в кравефермата. При срещата тримата са изявили финансова претенция към Н.И. за сумата от 3000(три хиляди)лв., която според тях той им е дължал. Това било оспорено от Н.И., който е бил служител при тях в с.Воден Обл.Ямбол. Самият Н.И. е настоял, че той самият има да получава неизплатено трудово възнаграждение на стойност 400лв., което е и причината да напусне самоволно предходната си месторабота. В хода на възникналия спор се присъединили още четирима души. Пред тях С.М., И.М. и С.И. повторили претенцията си към Н.И., който отново отрекъл да им дължи пари. Тогава И.М. проявил словесна агресия към новопристигналия С.А. и го прострелял с електрошоков пистолет. В резултат на силния електрически заряд последният изпаднал в безсъзнателно състояние. Това се потвърждава както от показанията на свидетелите-очевидци, така и от приобщената по делото съдебно-медицинска справка (по-късно електрошоковият пистолет е бил предаден доброволно от И.М. в хода на разследване по делото). Виждайки това, приятелите на С.А. с дървени тояги и с брадва с късо острие причинили няколко телесни повреди на И.М. В този момент С.М. е започнала с телефона си да снима побоя. След това И.М. и С.М. се качили в автомобила си, за да избягат от случилото се, докато  С.И. побягнал и се укрил в дере, намиращото се в близост до кравефермата. Докато тръгвали с автомобила, едно от стъклата на превозното средство е било счупено от един от четиримата мъже, подгонили по-рано И.М.\r\nЦелият инцидент е бил заснет от  камера, разположена в кравефермата като предстои да бъде направена експертиза на записа от нея. Все още не са изготвени назначените съдебно-медицински експертизи на И.М. и С.А., които са възложени за извършване на опитни специалисти от УМБАЛ –Бургас.\r\nПредстоят и множество други действия по разследването. След провеждане на обективно и пълно такова и анализ на събраните по делото доказателства, наблюдаващият прокурор ще прецени дали е налице престъпление от общ или частен характер. Към настоящия момент по делото категорично липсват каквито и да било доказателства, които да сочат, че престъпленията са били извършени на етническа или религиозна основа.\r\nРайонна прокуратура – Айтос призовава медии и граждани да се въздържат от коментари, които биха могли да  предизвикат подбуждане към дискриминация, насилие или  омраза, основани на раса, народност или етническа принадлежност.   \r\nРайонна прокуратура – Айтос ще се въздържи от повече изявления по случая до събиране на всички доказателства, които да докажат евентуално извършени престъпления и извършителите им.", "date": "2017.09.19", "title": "Бургас: Към момента няма данни сбиването в айтоското село Мъглен да е било на етническа или религиозна основа"}
{"url": "http://www.focus-news.net/news/2017/09/19/2437619/deklaratsiya-za-silna-osp-sled-2020-g-vrachiha-na-premiera-boyko-borisov-32-branshovi-organizatsii.html", "text": "Днес на среща при министър-председателя Бойко Борисов беше връчена Декларация за подкрепа на „Силна ОСП след 2020 г.“ На нея беше представена позицията на земеделската общност в България относно бъдещата Обща селскостопанска политика след 2020 г. Това съобщиха от пресцентъра на Министерството на земеделието, храните и горите.\r\nВ Декларацията се акцентира върху геостратегическото значение на селскостопанския сектор, върху неговата значимост за икономиката на страната и развитието на селските райони, върху необходимостта от постигането на икономически жизнеспособен, конкурентен на единния европейски пазар и пазарно ориентиран аграрен сектор, способен да обезпечи продоволствената сигурност чрез снабдяване с качествени храни на достъпни цени, както и да предостави  обществени и екологични стоки и услуги в полза на обществото. \r\nОСП е най-силната връзка на всички 28 страни в ЕС и земеделието е изконен и важен отрасъл,  изискващ не само обща политика, но и внимание и подкрепа посредством общия европейки бюджет както за селско стопанство, така и за селските райони.\r\nЗначимостта на бюджета на ОСП се обуславя и от факта, че той представлява 40% от общия бюджет на ЕС за периода 2014-2020 г. \r\nПозицията и Декларацията са подписани от тридесет и две неправителствени организации в сектор „Земеделие“. \r\nНа срещата с премиера Бойко Борисов бяха обсъдени актуални въпроси във връзка с предстоящите преговори за бъдещата ОСП и приоритетите в сектора, както и текущи въпроси, касаещи основни принципни теми като състоянието и перспективите за износ на български земеделски стоки за страни извън ЕС.\r\nОт страна на земеделските производители беше изразена удовлетореност от добрата комуникация и сътрудничество с екипа на Министерство на земеделието, храните и горите, както при подготовката на позицията на бранша, така и при разрешаването на неотложните проблеми, възникнали в поземлените отношения, както в частта на оперативните действия, така и в подготовката на законодателни промени.", "date": "2017.09.19", "title": "Декларация за „Силна ОСП след 2020 г.“ връчиха на премиера Бойко Борисов 32 браншови организации"}
{"url": "http://www.focus-news.net/news/2017/09/19/2437620/inzh-rositsa-dimitrova-vik-blagoevgrad-kevr-sprya-razglezhdaneto-na-biznes-plana-na-vik-blagoevgrad.html", "text": "КЕВР спря разглеждането на бизнес-плана на „Водоснабдяване и канализация“ ЕООД – Благоевград. Това обяви инж. Росица Димитрова, управител на водното дружество по време на извънредно общо заседание на Асоциацията по ВиК – Благоевград, предаде репортер на Радио „Фокус“ – Пирин. „Оттук натам проблемите ще се задълбочават, казвам го съвсем категорично и отговорно. Всички от Вас знаят и са запознати с инвестиционната програма на оператора, която е в рамките на милион и половина. С подписването на договора за стопанисване и управление и заложените в бизнес-плана инвестиции за постигане на целеви нива за 5-годишен срок, имаше едни условия, които трябваше да бъдат постигнати в рамите на този период, като ние поехме и един ангажимент, който със сигурност няма да може да бъде изпълнен“, каза още инж. Димитрова. Тя обясни, че причината за това е липсата на консолидация.\r\nЛивия НИНОВА", "date": "2017.09.19", "title": "Инж. Росица Димитрова, ВиК – Благоевград: КЕВР спря разглеждането на бизнес-плана на ВиК – Благоевград"}
{"url": "http://www.focus-news.net/news/2017/09/19/2437621/prof-bozhidar-dimitrov-vazstanovyavaneto-na-balgarskata-darzhavnost-prez-1878-g-ne-e-ednokraten-akt-a-protses-s-uchastieto-na-balgarskiya-narod.html", "text": "Възстановяването на българската държавност през 1878 г, не е еднократен акт, a процес с участието на българския народ. Това заяви в интервю за Агенция „Фокус“ проф. Божидар Димитров – историк и директор на Националния исторически музей (НИМ), който разказа за книгата си „Истинската история на Освобождението 1860 – 1878“. „Най-големият мит е, че единствено руската войска е донесла свободата на България. Това е цял процес, която започва 1860 г. и завършва през 1878 г. Руско-турската война е само един от епизодите. Тези, които постигат независима Българска екзархия, всъщност начертават границите на българската етническа територия и вкарват българския народ, който до тогава не съществува от международноправна гледна точка, на световната политическа сцена. След това – с Априлското въстание и кървавата заявка за свобода, която правим, светът се убеждава, че един народ, който има 1500 училища, построени от самия него, горещо жадува свобода и е узрял за нея. Най-накрая и Цариградската конференция на Великите сили, където има европейски консенсус. От там нататък едва Руско-турската война, която е изпълнител на решенията на Великите сили“, разказа историкът. Той подчерта, че книгата му не е нова, а издадена е преди 30 години за 110-годишнината от войната, но веднага е била конфискувана. „Тя не стоя и ден по книжарниците, тъй като в нея се съдържали неща, които могло да убият братския Съветски съюз. Критиките, които има в книгата, към руския политически и военен щаб за начините, за начина на водене на тази война, както и за грубите грешки на ред руски генерали, се сметнаха за обидни към братския Съветски съюз. Напразно обяснявах на Централната идеологическа комисия към ЦК на БКП, че става дума за царска Русия, а не за съветска. Това беше през 1988 година. След една година дойде демокрацията и книгата беше пусната. Не се възползвах от случая, за да се хваля и да печеля антикомунистическо минало. Смятах го за безсмислено“, коментира проф. Димитров.  Директорът на НИМ изтъкна и важната роля, която изиграва българското опълчение. „Ген. Гурко решава, че турците ще преминат през Хаинбоаз, който е много по-лесен проход, затова оставя на алпийската крепост Шипка българското опълчение, което се смята за небоеспособно. Така се получава, че съдбата на българите се оказва в ръцете им. Ужасна е дилемата пред опълченците. Във военната история обикновено се смята, че една армейска част е изпълнила дълга си, ако е загинала до последния човек на отбраняваната позиция или след като си е изстреляла патроните, се е изтеглила назад. Опълченците нямат възможност да направят нито едното, нито другото. Дори и да загинат смело на този връх, турците ще преминат Балкана. Те трябва да постигнат, но това е трудно, защото турците са 10 пъти повече от тях, но тя постигат. Постигат победата с музейните си пушки „Шаспо“, с „камъни и дърве“, както и с труповете на загиналите си другари. Те нанасят чудовищни загуби на армията на Сюлейман паша“, допълни историкът. По думите тогава  той губи най-малко 18 000 войници и се отказва от по-нататъшно настъпление. „Така опълченците изтриват завинаги тази фраза, която все още някой нещастник произнася по медиите: „Какво искате от народ, чиято свобода е донесена даром на върха на руските щикове?“. Прави са тези, които казват, че опълченците донасят не само свободата на България, но и спасяват честта на императора и цяла Русия“, заяви още проф. Димитров.\r\nИван ЛАЗАРОВ", "date": "2017.09.19", "title": "Проф. Божидар Димитров: Възстановяването на българската държавност през 1878 г. не е еднократен акт, a процес с участието на българския народ"}
{"url": "http://www.focus-news.net/news/2017/09/19/2437622/veliko-tarnovo-deputati-ot-oblastta-inspektiraha-mashtabnite-stroitelni-deynosti-koito-tekat-v-svishtov.html", "text": "Депутати от Великотърновска област инспектираха мащабните строителни дейности, които текат в Свищов, съобщиха от Общината. По покана на кмета Генчо Генчев, народните представители Весела Лечева, Станислава Стоянова и Валентин Ламбев обходиха обектите, които се ремонтират със средства по инвестиционната програма на община Свищов. Всички те са част от изпълнението на Интегрирания план за възстановяване и развитие на града. Заедно с тях беше и изпълнителният директор на Общинска банка Николай Колев. Кметът обясни, че това са едни от най-мащабните дейности, за близо 10 млн. лв., които Общината реализира в момента. След успешното им осъществяване, обликът на града ще бъде значително променен и жителите ще усетят положителната промяна. Гостите и кметът Генчев посетиха ДГ „Васил Левски“ и  ДГ „Радост“, където се обновява образователната инфраструктура и се извършват мерки във връзка с енергийната ефективност. Те посетиха и двата квартала ж.к. „Рила“ и ж.к. „Младост“, в които текат дейности по подобряване и реновиране на градската среда, като приятно впечатление им направи площадката за игра и отдих в ж-к \"Рила\".\r\nГенчо Генчев показа на народните представители ремонтираната в момента църква \"Преображение Господне\", за която ремонтните дейности ще са преустановят, поради липса на средства. С надежда, че би могъл да получи подкрепа в тази насока, кметът ги запозна с дейностите, които са извършени до тук и нещата, които предстои да се извършат, за да бъде приключен ремонта. Депутатите бяха приятно впечатлени от активността на общинското ръководство и изразиха готовност да оказват съдействие на местната власт, в рамките на своите правомощия, когато това е необходимо.", "date": "2017.09.19", "title": "Велико Търново: Депутати от областта инспектираха мащабните строителни дейности, които текат в Свищов"}
{"url": "http://www.focus-news.net/news/2017/09/19/2437623/veliko-tarnovo-predlaga-domakinstvo-na-mezhdunaroden-forum-na-starite-evropeyski-stolitsi.html", "text": "Велико Търново предлага домакинство на международен форум на старите европейски столици. Това съобщи кметът Даниел Панов след среща с европейските народни представители от Комисията по култура и образование в Европейския парламент, съобщават от пресцентъра на Общината. Панов обясни, че в Народното събрание вече е внесен законопроект за старите български столици. В рамките на българското председателство на Съвета на Европейския съюз Велико Търново може да организира провеждането на голямата международна среща.\r\nФорумът има за цел да създаде нови контакти между старите европейски столици. Това ще им позволи обмен на опит и ценни практики по въпроси, свързани с опазването, съхраняването и популяризирането на културно-историческото и архитектурно наследство, поясни Даниел Панов.\r\nДелегацията от Европейския парламент гостува в Старата българска столица и проведе редица работни срещи с образователни институции и с местната власт. Ръководител на групата от Европейския парламент е Богдан Здроевски /ЕНП/. В състава на мисията са още Сабине Ферхайн, Богдан Вента и Светослав Малинов /ЕНП/, Момчил Неков и Джули Уорд.\r\nБогдан Здроевски и колегите му сподели отличните си впечатления както от наситеността на Велико Търново с паметници на културата и исторически забележителности, така също от добрата грижа за тях, от приветливата и чиста градска среда.\r\nДаниел Панов запозна европейските народни представители със съвременния профил на Велико Търново, богатото културно-историческо и архитектурно наследство, пъстрия културен календар и многообразието от реномирани международни фестивали. Анонсирано бе и предстоящото петнадесето издание на Международното изложение „Културен туризъм“ в старопрестолния град, което е най-големият специализиран туристически форум в България.\r\nКметът припомни, че съвместно с евродепутата от ЕНП Ева Паунова – Майдел бе изготвен обстоен анализ на пазара на труда в целия регион. В резултат паралелки в средното образование и специалности във вузовете са съобразени според нуждите на бизнеса.\r\nДаниел Панов постави въпроса за необходимостта от финансови механизми, чрез които частните собственици на сгради с историческа и архитектурна стойност да могат да кандидатстват за финансиране за реставрация. Други от обсъжданите въпроси бяха свързани с новите мерки по Оперативна програма „Региони в растеж“ за инвестиции в туристически обекти с национално и световно значение. Проектите ще насърчат още повече развитието на културния туризъм както във Велико Търново, така и в други градове със сходен профил.", "date": "2017.09.19", "title": "Велико Търново предлага домакинство на международен форум на старите европейски столици"}
{"url": "http://www.focus-news.net/news/2017/09/19/2437624/plovdiv-na-22-septemvri-karlovskoto-selo-kliment-shte-pochete-pametta-na-zaginalite-po-vreme-na-voynite-mestni-zhiteli.html", "text": "И тази година на 22 септември карловското село Климент ще почете паметта на загиналите по време на войните 72-ма местни жители. Това съобщи в предаването „Часът на Карлово” на Радио „Фокус” Пловдив кметът на Климент Мано Манов. Целият елит на община Карлово – кметове и депутати, са поканени на тържествената заря-проверка в Деня на независимостта в Климент. Специална покана е отправена и към председателя на Народното събрание и областния управител на Пловдив Здравко Димитров. „Ще бъде отворен музеят на селото за разглеждане на картинната галерия”, каза Манов. В празничната програма ще участва Пазарджишкият ансамбъл, танцова група от Карлово и нестинари от Добрич. Тази година домакините от село Климент няма да се включат в програмата, тъй като усилено репетират за отбелязването на 90-годишнината на читалището, което носи името на Васил Левски.\r\nЦветана ТОНЧЕВА", "date": "2017.09.19", "title": "Пловдив: На 22 септември карловското село Климент ще почете паметта на загиналите по време на войните местни жители"}
{"url": "http://www.focus-news.net/news/2017/09/19/2437625/georgi-gyokov-bsp-kam-ministar-rumen-porozhanov-koga-horata-shte-poluchat-spravedliva-renta-za-zemyata-sii.html", "text": "Едрите арендатори, с мълчаливото съгласие и крещящото бездействие на държавата, се разпореждат със земята на истинските собственици. Кога хората ще получат справедлива рента за земята си? Това попита народният представител от ПГ на „БСП за България“ Георги Гьоков министър Порожанов по време на искания от левицата дебат за политиката на Министерството на земеделието, храните и горите за създаване на ред в поземлените отношения, съобщиха от пресцентъра на БСП. Той обясни, че в България, след възстановяването на собствеността върху земеделските земи, се е изградило и установило „арендното земеделие“. По думите му към момента то вече обхваща около 75 % от обработваемата земя. „Отдаващите под наем или аренда са влезли в почти „феодални“ зависимости от арендаторите и най вече от агроолигарсите“, категоричен бе Гьоков. Според него абсолютен факт са сериозни проблеми в отношенията между собствениците на земята и арендаторите - плащането и получаването на рентата се е превърнало в жестока битка с предизвестен край, винаги в полза на арендатора. „Държавата е оставила тези отношения неуправляеми, въпреки че трябва да се решават и регулират от нея“, каза още той. По думите му на гърба на собствениците на земята, много арендатори са станали милионери, а държава ги толерира и им плаща допълнително европейски средства, извън субсидиите на единица площ.\r\n„Не е ли крайно време парламентът да изработи и приеме нов Закон за арендата в земеделието, в който да залегнат принципите за определяне на арендното плащане като процент на добива от земята, каквито са традициите от миналото ни“, попита той и даде като пример гарантирането на равнопоставеност между арендатора и собственика на земята при правото на собственика да прекратява договора незабавно, ако са нарушени клаузите му от арендатора  и предсрочно прекратяване с предизвестие, ако се появи друг арендатор с по-добри условия.\r\nГеорги Гьоков бе категоричен, че трябва да върнем на българите възможността да се разпореждат свободно със земята си и да получават като рента справедлив дял от реколтата. „Трябва да създадем законови възможности държавата да се намеси, за да създаде ред и устойчивост в поземлените отношения“, каза още той. Депутатът от левицата допълни, че трябва да се направят промени, които да регулират отношенията между собствениците и арендаторите и да ги направят по справедливи.\r\nГьоков обясни, че левицата предлага на Народното събрание да вземе в срок до 31 октомври решения да задължи министъра на земеделието, храните и горите да представи в Комисията по земеделието и храните на Народното събрание: анализ на нормативната рамка и актуалното състояние в поземлените отношения в България, в контекста на защита на собствеността и визия за развитие на поземлените отношения и за необходимите промени в нормативната уредба. „След което Комисията по земеделието и храните да проведе заседание по тези въпроси и да излезе с доклад и предложение за законодателни промени за подобряване на уредбата на поземлените отношения и преодоляване на проблемите“, препоръча Георги Гьоков.\r\n„Проблемът в България е концентрацията на земя. 3 % от земеделските стопани в страните от ЕС контролират 50% от земеделската площ, а 80 % от стопанствата разполагат с 12 % от земеделската земя. Обхватът и темповете на концентрация на земя са тревожни и това се отнася особено за Румъния, България и Унгария. Това се казва в доклад на ЕК от месец март 2017“, заяви народният представител от ПГ на левицата Светла Бъчварова. Тя обясни, че в доклада се дават  препоръки как да бъде преодоляна концентрацията на земята и как да се осигури достъп, особено на млади земеделски стопани до нея. „Ако се вслушаме в тези препоръки, можем да направим законодателството така, че то да работи в полза на тези земеделски стопани, които имат бъдеще, могат да развиват отрасъла и да променят неговата структура“, каза още тя.\r\nСветла Бъчварова обясни, че тези, които предоставят земя под аренда са около 1,2млн. души, а всяка година се сключват между 150 и 160 хил. договора за наем или аренда. „Злоупотребите взимат внушителни размери, а арендодателят няма никаква възможност да се защити. Ако договорът неприемлив, единственото, което може да направи, е да търси правата си в съда, което е непосилно за малките собственици“, обясни тя и допълни, че няма равнопоставеност на дребните собственици и ползватели при сключването, изпълнението и прекратяването на арендните и наемните договори.", "date": "2017.09.19", "title": "Георги Гьоков, БСП към министър Румен Порожанов: Кога хората ще получат справедлива рента за земята си?"}
{"url": "http://www.focus-news.net/news/2017/09/19/2437626/afp-zapochna-parvoto-obrashtenie-na-donald-tramp-pred-oon-prezidentat-zayavi-che-mozhe-da-se-nolozhi-sasht-da-unishtozhat-severna-koreya.html", "text": "Президентът на САЩ Доналд Тръмп обяви по време на първата си реч пред Общото събрание на ООН, че може да се наложи Вашингтон да „унищожи тотално“ Северна Корея, ако от Пхенян не станат по отстъпчиви за изоставяне на ядрената си програма. Това предава AFP.\r\nСпоред президента, Съединените американски щати \"имат голяма сила и търпение, но ако бъдат принудени да защитят себе си или своите съюзници, няма да имаме избор освен да унищожим тотално Северна Корея. \r\n\"Ракетния човек се намира на път към самоубийство\", зави още държавният глава, говорейки за Ким Чен-ун.  Цанко Цолов", "date": "2017.09.19", "title": "AFP: Започна първото обръщение на Доналд Тръмп пред ООН, президентът заяви, че може да се ноложи САЩ да \"унищожат\" Северна Корея"}
{"url": "http://www.focus-news.net/news/2017/09/19/2437627/montana-3-sa-naselenite-mesta-v-oblastta-s-vavedeno-rezhimno-vodopodavane.html", "text": "3 са населените места в Монтанска област с въведено режимно водоподаване, съобщиха за Радио „Фокус“ от РЗИ-Монтана. Това са селата Мокреш, Златия и Ботево. В 7 населени места от началото на месеца до 15 септември са взети проби за изследвания на питейни води. Според извършените изследвания при пробите няма отклонения и всички отговарят на Наредба 9 за качеството на водата, предназначена за питейно-битови цели. Взети са проби и са извършени изследвания на 2 източника на минерална вода, като и при тях няма отклонения от изискванията. \r\nАнна ЛОЗАНОВА", "date": "2017.09.19", "title": "Монтана: 3 са населените места в областта с въведено режимно водоподаване"}
{"url": "http://www.focus-news.net/news/2017/09/19/2437628/d-r-atanas-kambitov-kmet-na-blagoevgrad-za-oblastta-konsolidatsiyata-na-asotsiatsiyata-po-vik-i-evrosredstvata-veche-sa-mirazh.html", "text": "За област Благоевград консолидацията на Асоциацията по ВиК и евросредствата вече са мираж. Това каза по време на извънредното общо събрание на Асоциацията по ВиК – Благоевград, кметът на община Благоевград д-р Атанас Камбитов, предаде репортер на Радио „Фокус“ – Пирин. По думите му дори и да се случи консолидация на асоциацията, разпределянето на европейските средства по програмите е на състезателен пример и за областта е вече късно да се включи в надпреварата. „Но изискването за консолидация е важно, защото иначе има много негативни последствия. В един момент се оказва, че се въртим в един порочен кръг и тепърва проблемите ще започнат да изскачат един по един“, подчерта д-р Камбитов.\r\nОт своя страна Областният управител на Благоевград Бисер Михайлов коментира по темата, че бойкотът на Община Кресна за довършване на консолидацията на територията на областта е довел до настоящия резултат. „Преди година и два-три месеца след многократно провеждани разговори и срещи, срещи на ниво министри, фактът, че Община Кресна отказа да се присъедини към ВиК асоциацията, води до тоталното ни лишаване от европейски средства. Оттук насетне според мен правилният начин, по който трябва да се опитваме да действаме, е да търсим помощ и съдействие през националния бюджет“, каза още Михайлов. Той допълни, че всъщност и Община Кресна в момента е изправена пред сериозни проблеми по отношение на ВиК сектора. „Положението в Кресна е такова, че има доказани загуби на вода в размер на над 67 %, в момента катастрофално е положението на довеждащия водопровод“, посочи Бисер Михайлов. Той подкрепи тезата на кмета Камбитов, че възможността област Благоевград да получава средства по европейски програми е минимална, но подчерта, че остава възможността да се търси начин за финансиране чрез националния бюджет.\r\nЛивия НИНОВА", "date": "2017.09.19", "title": "Д-р Атанас Камбитов, кмет на Благоевград: За областта консолидацията на Асоциацията по ВиК и евросредствата вече са мираж"}
{"url": "http://www.focus-news.net/news/2017/09/19/2437629/ministar-valentin-radev-shte-otkrie-renoviranata-sgrada-na-pozharnata-sluzhba-v-sevlievo.html", "text": "В сряда, 20 септември, от 11.30 часа министърът на вътрешните работи Валентин Радев ще открие официално обновената сграда на пожарната служба в Севлиево,съобщиха от пресцентъра на министерството. На церемонията ще присъства и  директорът на ГД „Пожарна безопасност и защита на населението“ главен комисар Николай Николов. Стойността на извършените строително-инвестиционните дейности възлиза на над 320 хил. лева, осигурени по Оперативна програма „Региони в растеж“, както и 30 хил. лева съфинансиране от общината.  \r\nПреди церемонията, в 11.00 часа, министър Радев и главен комисар Николов ще посетят и на място ще се запознаят с работата на новооткрития Общински координационен център в административната сграда на Община Севлиево.", "date": "2017.09.19", "title": "Министър Валентин Радев ще открие реновираната сграда на пожарната служба в Севлиево"}
{"url": "http://www.focus-news.net/news/2017/09/19/2437630/desislava-kostadinova-gerb-15-obshtini-poluchiha-dnes-parvite-dogovori-na-stoynost-nad-43-mln-leva-po-podmyarka-72-na-prsr.html", "text": "15 общини получиха днес първите договори на стойност над 43 млн. лева по подмярка 7.2 на Програмата за развитие на селските райони /ПРСР/, съобщи за Радио „Фокус“ – Пазарджик народният представител от ПП ГЕРБ Десислава Костадинова. „От одобрените проекти пет са за благоустройство на улични мрежи в общините Кнежа, Златарица, Вълчедръм, Средец, Вършец. Шест проекта са за реконструкция на общинската пътна мрежа в общините Павликени, Долна Баня, Хисаря, Дряново, Балчик и Велики Преслав, един проект е за ремонт и обзавеждане на детска градина в община Угърчин. Три проекта са за училища в общините Лясковец, Белица и Нови пазар. Това е още едно доказателство за това как ние от ГЕРБ и по-специално правителството с министър-председател Бойко Борисов, работим в полза на българските общини и техните граждани“, коментира Костадинова. Тя допълни, че това са едва първите одобрени проекти по тази подмярка, на следващ етап се очаква да бъдат одобрени и проектите на общините от Пазарджишка област, които попадат в обхвата на тази програма. Костадинова обясни, че по данни на министъра на земеделието Румен Порожанов първият прием по подмярка 7.2 е бил с бюджет от 341 млн. евро, а заради правилото да се одобряват всички договори с равни точки вероятно сумата ще нарасне до 380-390 млн. евро. Общо до момента са одобрени 63 проекта на стойност близо 80 млн. лева.\r\n„По Програмата за развитие на селските райони за настоящия програмен период са сключени 4 149 договора. По тях агробизнесът и общините ще направят инвестиции за близо 1, 469 млрд. лева и получат субсидии от над 883 млн. лева.  До момента изпълнението на програмата се равнява на 33% от общия й бюджет.  Благодарение на политиката на ЕС за развитие на селските райони много от малките български общини имат възможност да реализират проекти, важни за икономическото, социалното и екологичното развитие на териториите. През настоящия програмен период възможности за инвестиции в малките населени места дава „ПРСР 2014 – 2020“ с общ бюджет над 5, 7 млрд. лева“, каза също Костадинова.\r\nВаня НИКОЛОВА", "date": "2017.09.19", "title": "Десислава Костадинова, ГЕРБ: 15 общини получиха днес първите договори на стойност над 43 млн. лева по подмярка 7.2 на ПРСР"}
{"url": "http://www.focus-news.net/news/2017/09/19/2437631/donald-tramp-yadrenoto-sporazumenie-s-iran-e-sram-za-sasht.html", "text": "Президентът на САЩ Доналд Тръмп заяви по време на първото си обръщение пред Общото събрание на ООН във вторник, че ядреното споразумение на страната с Иран, направено от предишния президент Барак Обама, е „срам“ за Съединените американски щати, съобщава CNN. \r\nПо неговите думи, „честно, тази сделка е срам за Съединените щати и не мисля, че сте чули последното по темата, повярвайте ми“. \r\nОт медията припомнят, че през последната седмица, Тръмп показа неодобрението си относно сделката. В изявление в понеделник иракският президент предупреди за „висока цена“, ако Тръмп се откаже от споразумението.  Цанко Цолов", "date": "2017.09.19", "title": "Доналд Тръмп: Ядреното споразумение с Иран е „срам“ за САЩ"}
{"url": "http://www.focus-news.net/news/2017/09/19/2437632/bbc-donald-tramp-predupredi-za-opasnostta-ot-prestapni-natsii.html", "text": "Американският президент Доналд Тръмп предупреди за опасността от „престъпни нации“, по време на първата си реч пред Общото събрание на ООН във вторник, предава BBC", "date": "2017.09.19", "title": "BBC: Доналд Тръмп предупреди за опасността от „престъпни нации“"}
{"url": "http://www.focus-news.net/news/2017/09/19/2437633/zam-ministar-evgeni-stoyanov-zapozna-direktora-na-agentsiyata-na-es-za-osnovnite-prava-s-prioritetite-na-balgariya-za-predstoyashtoto-predsedatelstvo-na-saveta-na-es.html", "text": "Заместник-министърът на правосъдието Евгени Стоянов се срещна днес с Майкъл О’Флаерти, директор на Агенцията на Европейския Съюз за основните права (FRA). Това съобщиха от пресцентъра на Министерството на правосъдието.\r\nВ хода на разговорите зам.-министър Стоянов представи приоритетите на България за предстоящото председателство през 2018 г. в областта „Правосъдие и вътрешни работи“ и отправи покана към госта си за участие в Неформалния съвет „Правосъдие и вътрешни работи”, който ще се проведе на 25-26 януари 2018 г. в София.\r\nМайкъл О’Флаерти прие поканата като увери, че България може да разчита на подкрепа във връзка с добрите практики на Агенцията по отношение защита на основните права на гражданите и борбата срещу дискриминацията.\r\nНа срещата присъстваха още членовете на Комисията за защита от дискриминация Златина Дукова и Сабрие Сапунджиева, както заместник-председателят на Националния съвет за сътрудничество по етническите и интеграционните въпроси - Христина Христова.", "date": "2017.09.19", "title": "Зам.-министър Евгени Стоянов запозна директора на Агенцията на ЕС за основните права с приоритетите на България за предстоящото председателство на Съвета на ЕС"}
{"url": "http://www.focus-news.net/news/2017/09/19/2437634/pregled-na-mezhdunarodnite-novini-do-18-chasa-agentsiya-fokus.html", "text": "Президентът на САЩ Доналд Тръмп обяви по време на първата си реч пред Общото събрание на ООН, че може да се наложи Вашингтон да „унищожи тотално“ Северна Корея, ако от Пхенян не станат по отстъпчиви за изоставяне на ядрената си програма.\r\nСпоред президента, Съединените американски щати \"имат голяма сила и търпение, но ако бъдат принудени да защитят себе си или своите съюзници, няма да имаме избор освен да унищожим тотално Северна Корея. \r\n\"Ракетния човек се намира на път към самоубийство\", зави още държавният глава, говорейки за Ким Чен-ун. \r\n*** Руски хеликоптер откри по погрешка огън срещу паркирани автомобили по време на ученията \"Запад 2017\", съобщават руски медии. В социалните мрежи бе разпространен и клип във вторник, показващ как машината изстрелва няколко ракети по паркиран военен камион, участващ в тренировките. В непосредствена близост до превозното средство са били разположени няколко автомобила, които не са част от тренировките. \r\nВъв видеото се вижда как човек, облечен в цивилни дрехи е обгърнат от облаци прах. Говорител на руското Министерство на отбраната потвърди тази информация, като заяви, че по време на военно упражнение, хеликоптер е засегнал грешна цел. Според официална информация няма пострадали. \r\n*** Генералният секретар на ООН Антониу Гутериш заяви, че милиони хора по света живеят в страх от ядрена война, заради провокативните действия на Северна Корея. Гутериш е направил изявлението си на откриването на срещата световните лидери във вторник. \r\nСпоред него, тревогите относно започване на ядрена война са достигнали най-високото си ниво от десетилетия. \r\nАгенция „Фокус“ напомня, че по-късно във вторник, американският президент Доналд Тръмп ще направи първото си официално изявление пред организацията. \r\n*** Джихадисти организираха във вторник атака срещу силите на сирийското правителство, разположени в близост до град Хама. Това е най-голямата ислямистка офанзива в района от месец март насам. \r\nСпоред информацията, въздушни удари са нанесли поражения на три болници, медицински център и няколко сгради, но от сирийското правителство отрекоха тези данни, заявявайки, че са пострадали само няколко конвоя и укрепени позиции. Според сирийски държавни медии, атаката е била отбита и нападателите са понесли загуби. \r\n*** Израелските сили за сигурност изстреляха ракета „Пейтриът“, за да свалят – съгласно думите им, ирански безпилотен апарат, изпратен към страната от движението „Хизбула“.\r\nИзраелските военни са задействали и бойни самолети във въздуха, но в крайна сметка ракетата е прихванала и унищожила целта. \r\nГоворителят на армията полковник Йонатан Конрикус заяви, че израелските сили за сигурност не искат да внасят допълнително напрежение в ситуацията и увери, че няма да има отмъщение за предпологаемото нарушение на въздушното пространство на страната. Съгласно информацията, представена от него, дронът е вдигнат във въздуха от летището в Дамаск. \r\n*** Предложението за разследване на последиците върху човешкото здраве и околната среда от бомбардировките на НАТО в Сърбия получи подкрепата на държавния глава Александър Вучич.\r\nВ съответствие с плана на инициативата предстои да бъде създадена национална лаборатория, която да изследва щетите от бомбардировките от 1999 г. \r\nЗад инициативата стоят повече от 100 специалисти от различни области – химици, биолози, физици, лекари и други, а също и представители на сръбската армия, които са участвали в разчистването на терените, поразени от бомби. \r\nМакар все още да няма убедителни доказателства, експерти твърдят, че може би има връзка между бомбардировките на НАТО и увеличението на случаите на заболяванията от рак, безплодие и различни автоимунни болести. \r\n*** След близо столетие на дъното на Северно море край бреговете на белгийския град Остенде бе намерена германска подводница от Първата световна война.\r\nПлавателният съд е открит от водолаз на дълбочина между 25 и 30 метра. Съгласно разпространените данни, подводницата е до голяма степен непокътната, а тленните останки на 23-членния екипаж все още са на борда й. Експерти ще се заемат с разгадаването на причините, довели до потъването и смъртта на екипажа й. Подводницата обаче вероятно няма да бъде изтеглена на повърхността. \r\n*** След поредицата от пожари по Адриатическото крайбрежие, през последните дни в Хърватия се изсипаха рекордни количества дъждове, а за вторник, 19 септември, е издаден червен предупредителен код за силни превалявания в Госпич, Риека и Сплит. \r\nСпоред данни от метеорологичните служби в Пазин, Карловац, Пореч и Госпич, през последните дни в тези градове са измерени най-високите стойности на превалявания, регистрирани от 1872 г. насам. \r\nПроливни дъждове се очакват и в сряда, а в Госпич и Огулин, които бяха наводнени през уикенда, метеоролозите предвиждат да паднат до над 40 милиметра дъжд на квадратен метър.\r\n***", "date": "2017.09.19", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/09/19/2437635/sofiya-detsa-shte-upravlyavat-elektricheski-mini-avtomobili-a-shofyori-shte-smenyat-volana-s-velosipedi-po-povod-evropeyskata-sedmitsa-na-mobilnostta.html", "text": "Жени водачи на автобуси ще мерят сили в демонстрационна надпревара в \"Деня на отворени врати\" в поделение \"Малашевци\" на „Столичен автотранспорт” ЕАД, което ще се състои на 20 септември от 11.30 часа. Събитието е част от програма на Европейската седмица на мобилността, която акцентира тази година върху обществения транспорт. \r\nГостите ще бъдат посрещнати и извозени с едни от новите електробуси до мястото, където ще бъде официалната част преди старта на състезанията. Това съобщиха от пресцентъра на Столична община.\r\nВ тях ще участват и Деца от ДГ2 \"Звънче\", район \"Триадица\",  и ДГ 186 \"Деница\", район \"Младост\". Те ще премерят знания и умения по пътна безопасност с водачи на автобуси от поделение \"Малашевци\". Част от децата ще управляват електрически мини автомобили, а шофьорите велосипеди на ново изградена площадка, интерпретираща миниатюрна реална мобилна среда (улици, паркинги, зелени площи, светофари, пътни знаци и т.н.). На друга площадка част от децата и водачи ще участват във викторина с въпроси за правилата за движение по пътищата.   \r\nЗа представянето ще следи съдийска бригада - експерти по пътна безопасност. Всички участници и победителите ще получат награди.  \r\nСервизният комплекс и всички останали звена в предприятието ще са достъпни за столичани, които могат да се запознаят със спецификата на работния процес в градския автобусен транспорт.", "date": "2017.09.19", "title": "София: Деца ще управляват електрически мини автомобили, а шофьори ще сменят волана с велосипеди по повод Европейската седмица на мобилността"}
{"url": "http://www.focus-news.net/news/2017/09/19/2437636/afp-donald-tramp-zakleymi-zaplahite-za-suvereniteta-na-ukrayna-i-yuzhnokitaysko-more.html", "text": "По време на първата си реч пред Общото събрание на ООН във вторник, американският президент Доналд Тръмп заклейми заплахите за суверенитета на Украйна, предава AFP.  Държавният глава засегна и проблема около Южнокитайско море. \r\nСпоред него, „ние трябва да отхвърлим заплахите за суверенитета на Украйна и Южнокитайско море“, като добави, че трябва „да поддържаме уважението към законите, уважението към границите и уважението към културата“.  Цанко Цолов", "date": "2017.09.19", "title": "AFP: Доналд Тръмп заклейми заплахите за суверенитета на Украйна и Южнокитайско море"}
{"url": "http://www.focus-news.net/news/2017/09/19/2437637/veliko-tarnovo-predstaviteli-na-mestnata-i-zakonodatelnata-vlast-provedoha-rabotna-sreshta.html", "text": "Кметове на населените места в община Велико Търново проведоха работна среща с народния представител от Великотърновския регион Станислава Стоянова. Домакин на дискусията бе кметът на Старата столица Даниел Панов, а в разговорите участва и председателят на Общинския съвет Венцислав Спирдонов. Това съобщиха от пресцентъра на Община Велико Търново.\r\nПоставени бяха въпроси, свързани с бъдещите ремонти на пътища от републиканската пътна мрежа и ангажиментите на Областното пътно управление. Обсъдени бяха възможности за финансирането на ВиК-проекти в населените места, необходимостта от оптимизация на мобилните мрежи и др. \r\nСрещата бе оценена като пореден пример за добрия диалог, който местната власт във Велико Търново има с народните представители от най-голямата парламентарна група, водени от председателя й Цветан Цветанов.", "date": "2017.09.19", "title": "Велико Търново: Представители на местната и законодателната власт проведоха работна среща"}
{"url": "http://www.focus-news.net/news/2017/09/19/2437638/ministar-nikolay-nankov-v-64-ot-proverenite-72-stroezha-po-programata-za-sanirane-ne-sa-konstatirani-narusheniya.html", "text": "В 64 от проверените 72 строежа по Програмата за саниране не са констатирани нарушения. Това каза министърът на регионалното развитие и благоустройството Николай Нанков по време на парламентарен контрол в отговор на въпрос, свързан с резултатите от назначената проверка по изпълнението на Националната програма за енергийна ефективност - качество на строителството и работа на надзорните фирми, използвани за санирането материали, пожаробезопасност на същите, предаде репортер на Агенция „Фокус“. „Много важна и деликатна тема. Във връзка с изпълнението на Националната програма за енергийна ефективност на многофамилните жилища и сгради до момента са получени 37 сигнала и жалби. Част от тях бяха проверени в рамките на компетентността на дирекцията и бе даден отговор. От проверените от ДНСК 82 строежа на територията на страната, на 64 от тях не са констатирани нарушения на Закона за устройство на територията и подзаконовите нормативни актове. На 6 строежа, 5 от които трета, а един четвърта категория са констатирани отклонения при извършени строително-монтажни работи“, обясни Нанков. По думите му органите от ДНСК са предприели действия по образуване на наказателни производства срещу виновните лица. „През месец юни 2017 г. МРРБ изиска от общините за всички сгради информация за клас по реакция на огън. Проверени бяха 109 сгради в процес на строително-монтажни работи. Според представените от общинските администрации справки към 28 юни 2017 г. сгради над 28 метра съответстват на нормите за безопасност при пожар“, допълни Нанков. Той уточни, че след провеждане на междуведомствена работна среща по въпроса е било взето решение по въпроса да бъдат направени нови изпити, но за сметка на бюджета на МРРБ. „Съвместно с експерти от ДАМТН бяха взети проби от три обекта, изпратени са в Центъра за изпитване и европейска сертификация в Стара Загора. След 2 седмици ще имам пълна информация относно тези проби“, каза още Николай Нанков.\r\nЛюба АЛЕКСИЕВА", "date": "2017.09.19", "title": "Министър Николай Нанков: В 64 от проверените 72 строежа по Програмата за саниране не са констатирани нарушения"}
{"url": "http://www.focus-news.net/news/2017/09/19/2437639/donald-tramp-shte-sprem-radikalniya-islyamistki-terorizam.html", "text": "Държавният глава на САЩ Доналд Тръмп заяви във вторник, по време на първото си обръщение пред Общото събрание на ООН, че „ние ще спрем радикалния ислямистки тероризъм, защото не можем да го позволим“, съобщава CNN. От медията акцентират върху факта, че президентът не бе използвал този термин от посещението си в Саудитска Арабия.  Цанко Цолов", "date": "2017.09.19", "title": "Доналд Тръмп: „Ще спрем радикалния ислямистки тероризъм“"}
{"url": "http://www.focus-news.net/news/2017/09/19/2437640/sofiya-politseyski-patrul-e-razpolozhen-na-14-km-na-am-trakiya-v-posoka-sofiya.html", "text": "Полицейски патрул с регистрационен номер 1748 е разположен на 14 км на АМ „ Тракия“ в посока София, предаде репортер на Агенция „Фокус“.", "date": "2017.09.19", "title": "София: Полицейски патрул е разположен на 14 км на АМ „ Тракия“ в посока София"}
{"url": "http://www.focus-news.net/news/2017/09/19/2437641/ministar-nikolay-nankov-shte-finansirame-razrabotvaneto-na-tehnicheski-rabotni-proekti-za-chastichna-podmyana-na-vodoprovodnata-mrezha-v-pliska-s-250-hil-leva.html", "text": "Ангажиментът, който сме поели от бюджета на министерството, специално за Плиска е да финансираме разработването на технически работни проекти в размер на 250 хил. лева, които община Каспичан да възложи в следващия един месец, за да може до 2018 година да осигурим необходим ресурс за частична подмяна на вътрешната водопроводна мрежа, не само на довеждащия водопровод в Плиска. Това каза регионалният министър Николай Нанков в отговор на въпрос за водна криза в Плиска, предаде репортер на Агенция „Фокус“. „През последните 3 години в довеждащия водопровод на Плиска са възникнали общо 5 аварии, от които една през 2016 година“, обясни той. „През периода юли-август 2017 година са възникнали 6 аварии, като 5 от тях са настъпили на 24-25 август“, допълни министърът. „От ВиК-Шумен веднага са предприети мерки аварията да се отстрани своевременно. Водоподаването е прекъсвано само в деня на аварията за времето на отстраняването й за не повече от 12 часа“, коментира Николай Нанков. По думите му отстраняването на аварията е затруднено поради възникнали проблеми с допускането на аварийната група до мястото на аварията. „В периода от 27 август до 1 септември тази година е извършена подмяна на 380 м от довеждащия водопровод в участък с голяма честота на авариите“, посочи министърът и допълни, че за периода юли-август и до момента не е налаган режим на водоподаването в Плиска. „Извършената подмяна на участъци от общо 700 м в най-ниската част на довеждащия водопровод ще осигури макар и не в пълнота надеждна работа на съоръжението за водоподаване на Плиска“, каза още Николай Нанков. \r\nБиляна ИВАНОВА", "date": "2017.09.19", "title": "Министър Николай Нанков: Ще финансираме разработването на технически работни проекти за частична подмяна на водопроводната мрежа в Плиска с 250 хил. лева"}
{"url": "http://www.focus-news.net/news/2017/09/19/2437642/haskovo-v-grada-zapochna-asfaltirane-na-ulitsi-za-blizo-edin-milion-leva.html", "text": "Започна асфалтиране на улици в Хасково за близо един милион лева, съобщиха от пресцентъра на Община Хасково. Първата обновена улица ще бъде „Македония“. Днес там започна фрезоване на стария асфалт. \r\nОбновени ще бъдат още части от „Освобождение“, „Средна гора“, “Св.Св.Кирил и Методий“,  „В.Левски“,  „България“, „Ястреб“, „Росица“, \"Охрид“ и други по-малки улици и отсечки. Предвидено е и закърпване на проблемни участъци от уличната мрежа. Улиците се асфалтират след възлагателни писма от Общината за всяка една. Комисия е преценила за приоритетни ремонти по най-натоварените и в най-лошо състояние  улици. \r\nСумата по обществената поръчка е 928 хиляди лева.", "date": "2017.09.19", "title": "Хасково: В града започна асфалтиране на улици за близо един милион лева"}
{"url": "http://www.focus-news.net/news/2017/09/19/2437643/the-hill-donald-tramp-osadi-golyamata-vnoska-na-sasht-v-byudzheta-na-oon.html", "text": "Американският президент Доналд Тръмп изрази своето съжаление, относно голямата сума, която Белия дом внася в бюджета на Организацията на обединените нации, пише The Hill, цитирайки изказване от първото обръщение на държавния глава пред Общото събрание на организацията във вторник. \r\nТръмп коментира, че в ООН участват 193 държави, „но все пак ние плащаме 22% от целия бюджет“. „Плащаме много повече, отколкото някой би си представил“, добави още той.   Цанко Цолов", "date": "2017.09.19", "title": "The Hill: Доналд Тръмп осъди голямата вноска на САЩ в бюджета на ООН"}
{"url": "http://www.focus-news.net/news/2017/09/19/2437644/varna-miren-protesten-miting-v-podkrepa-na-ideyata-za-izgrazhdane-na-pametnik-na-legendarniya-balgarski-geroy-ot-xix-v-valchan-voyvoda-shte-se-provede-v-grada-na-20-septemvri.html", "text": "Мирен протестен митинг в подкрепа на идеята за изграждане на паметник на легендарния български герой от XIX в. Вълчан войвода ще се проведе във Варна. Това съобщиха от Инициативния комитет за изграждане на паметник на Вълчан войвода. Събитието ще се състои утре от 10.00 часа пред сградата на Община Варна. организаторите допълват, че протестът е предизвикан от действията на отделни служители в Община Варна, които се стремят да осуетят реализацията на тази благородна идея. „С протокол №1 от 9 февруари тази година на комисията по естетизация на градската среда към Общината беше одобрено мястото за изграждане на паметника на Вълчан войвода, след което това решение трябваше да се гласува от Общинският съвет за окончателно парафиране. Поради неясни обстоятелства същото не достига до дневния ред на Общинския съвет до момента, в който на 10 юли инициаторите на идеята не получават странно писмо от директорката на дирекция „Култура” към Общината, че проектът се прекратява, по неясни и странни причини. На 3 март 2015 година във Варна е създаден инициативен комитет за изграждане на паметник на Вълчан войвода в града с председател писателят Васил Гинев. Целите на комитета са популяризиране на този легендарен български герой чрез изграждането на паметници, паметни плочи, беседи, с цел запазване на историческата памет за плеада забравени български герои, отдали живота си за Освобождението на България“, посочват организаторите.", "date": "2017.09.19", "title": "Варна: Мирен протестен митинг в подкрепа на идеята за изграждане на паметник на легендарния български герой от XIX в. Вълчан войвода ще се проведе в града на 20 септември"}
{"url": "http://www.focus-news.net/news/2017/09/19/2437645/deputatat-ot-gerb-desislava-kostadinova-provede-priemni-v-pazardzhik-i-peshtera.html", "text": "Народният представител от ГЕРБ – Пазарджик проведе приемен ден в Пазарджик и Пещера, съобщиха от пресцентъра на ГЕРБ в Пазарджик. По време на приемните, жители от съответните общини, поставиха въпроси от различно естество и потърсиха съдействие за разрешаването им. Обичайно някои от дошлите на приемните търсеха помощ за намиране на работа. Имаше въпроси, свързани с Националната програма за енергийна ефективност и възможностите за обновяване на домовете по ОП“Региони в растеж“, в чиито обхват попада община Пещера. На някои от поставените въпроси бе даден отговор още в рамките на приемния ден. За онези, които изискват по-детайлно запознаване, Десислава Костадинова, пое ангажимент да помогне за намиране на най-правилното решение на поставените казуси. „Стремя се да организирам приемни дни в различни общини, за да дам възможност на повече хора да се срещнат лично с мен и ако мога да им помогна  – да го направя. От тези срещи научавам много за темите, които вълнуват хората, поддържам личен контакт. Не веднъж съм казвала, че за мен това е най-важно, защото като народен представител получих подкрепа на жители от всички общини на Пазарджишка област и това прави отговорността ми още по-голяма“, каза народният представител от ГЕРБ – Пазарджик Десислава Костадинова.", "date": "2017.09.19", "title": "Депутатът от ГЕРБ Десислава Костадинова проведе приемни в Пазарджик и Пещера"}
{"url": "http://www.focus-news.net/news/2017/09/19/2437646/sofiya-politseyski-patrul-e-razpolozhen-na-otbivkata-za-ihtiman-pri-36-km-v-posoka-plovdiv.html", "text": "Полицейски патрул със софийска регистрация 9865, снабден с радар е разположен на отбивката за Ихтиман, при 36 км в посока Пловдив, предаде репортер на Радио „Фокус“.", "date": "2017.09.19", "title": "София: Полицейски патрул е разположен на отбивката за Ихтиман, при 36 км в посока Пловдив"}
{"url": "http://www.focus-news.net/news/2017/09/19/2437647/stara-zagora-detska-gradina-68-patilansko-tsarstvo-praznuva-20-ata-si-godishnina.html", "text": "Детска градина № 68 „Патиланско царство“ е от градините в Стара Загора с опит и традиции. През 2017 г. се навършват 20 години от нейното създаване. Юбилеят бе отбелязан подобаващо като „Патиланска европеада“ – съвместен проект с Община Стара Загора, във връзка с кампанията „Стара Загора - Европейски град на спорта“. Това съобщиха от пресцентъра на Общината.\r\nАтмосферата се  изпълни с весело настроение, спортен дух, желание за игри и победа с посрещането на децата от всички възрастови групи в детската градина, разпределени в различни спортни дисциплини: „Футбол“, „Бягане“ , „Спортен риболов“, „Баскетбол“ , „Скок на дължина“, „Хвърляне в цел“, „Хокей на трева“ , „Художествена гимнастика“ и „Спортно катерене“. \r\nДиректорът  на градината Росица Димитрова поздрави всички гости, както и своите възпитаници и екипа, който се грижи за тях. Приветствия отправиха и гостите на юбилея, зам.-кметовете Иванка Сотирова и Красимира Чахова, Петя Желязкова - член на Обществения съвет към градината . \r\nЕвропеадата беше открита с демонстрационен мач между деца и родители.  Малките спортисти, възпитаници на ДГ №68 „Патиланско царство“ показаха впечатляващи резултати, за което получиха награди от Община Стара  Загора – торбички и шапки, както и от градината – грамоти за участие, купи и медали за изявилите се с най-добри резултати, а за най-малките -  книжки и часовници. \r\nЗа доброто настроение се погрижиха  мажоретките от Център за работа с деца  и  гимнастичките от СКХГ „Берое“, чието съчетание се съпроводи  от соловото изпълнение на близначките Златина и Катерина Кукеви, настоящи възпитанички на детската градина. Присъстваха специалисти от отдел“Образование“ и представители от училища и детски градини. \r\nВ тържеството взеха участие и родителите, с чието присъствие и помощ празникът се превърна в незабравимо изживяване за децата.", "date": "2017.09.19", "title": "Стара Загора: Детска градина № 68 „Патиланско царство“ празнува 20-ата си годишнина"}
{"url": "http://www.focus-news.net/news/2017/09/19/2437648/cnn-donald-tramp-obvini-rezhima-vav-venetsuela-v-unishtozhavane-na-prosperirashta-natsiya.html", "text": "Американският държавен глава Доналд Тръмп заяви във вторник, по време на първата си реч пред Общото събрание на ООН, че социалистическият режим във Венецуела е „унищожил просперираща нация“, предава CNN. \r\nСпоред президента, „социалистическата диктатура на Николас Мадуро донесе нетърпима болка и страдание на добрите хора в страната“. Тръмп добави, че режимът е „довел някога преуспяваща нация до ръба на тотален провал“.  Цанко Цолов", "date": "2017.09.19", "title": "CNN: Доналд Тръмп обвини режима във Венецуела в „унищожаване“ на „просперираща нация“"}
{"url": "http://www.focus-news.net/news/2017/09/19/2437649/vrachanskiyat-mitropolit-grigoriy-shte-rakovodi-vidinska-eparhiyata-do-izbor-na-naslednik-na-pokoyniya-mitropolit-dometian.html", "text": "Врачанският митрополит Григорий ще ръководи Видинска епархията до избор на наследник на покойния митрополит Дометиан. Това съобщиха от пресцентъра на Св. Синод на БПЦ. След като на 18 септември 2017 г., около 13.00 ч., след продължително боледуване се е преставил в Господа Негово Високопреосвещенство Видинският митрополит Дометиан, съгласно чл. 84, ал. 1 от Устава на Българската православна църква – Българска Патриаршия, Св. Синод в пълен състав се събра своевременно днес, на 19 септември, от 16:00 часа, на свое извънредно заседание. На него, след като се запознаха със Съобщението на овдовелия Видински епархийски съвет, синодалните архиереи определиха опелото и погребение на техния събрат да станат на 20 септември от 12.00 часа в катедралния храм на Видин \"Св. Димитрий Солунски\". \r\nЗа Наместник на овдовелия Видински епархийски престол, който канонично да ръководи делата на епархията до избор на наследник на покойния митрополит Дометиан, Светия Синод определи Врачанския митрополит Григорий.\r\nСветият Синод на БПЦ-Българска патриаршия отново сърдечно се обръща с чувства на искрени съболезнования преди всичко към близките, всечестния клир и благочестивото паство на овдовялата Видинска епархия и подновява призива си за сърдечна молитва за упокоилия се непрежалим епархийски митрополит и синодален архиерей.", "date": "2017.09.19", "title": "Врачанският митрополит Григорий ще ръководи Видинска епархията до избор на наследник на покойния митрополит Дометиан"}
{"url": "http://www.focus-news.net/news/2017/09/19/2437650/stolichniyat-rayon-vazrazhdane-se-vklyuchva-v-evropeyskata-sedmitsa-na-mobilnostta-s-flashmob-klasikata-e-na-moda.html", "text": "На 20 септември от 11:00 район „Възраждане“-СО ще се включи в Европейската седмица на мобилността с флаш моб „Класиката е на мода“ с участието на принцесите от Балетно студио „Ева“ при читалище „Г.С. Раковски 1925“ с художествен ръководител Евелина Желева. Инициативата на район „Възраждане“ ще подкрепи и актьорът Цветомир Иванов. Това съобщиха от пресцентъра на Столична община.\r\nПредседателят на Инициативния комитет за провеждане на Европейската седмица на мобилността общинският съветник Екатерина Йорданова, кметът на район „Възраждане“-СО Савина Савова и общинският съветник Борислав Борисов, член на Комисията по транспорт и туризъм на СОС ще представят инициативата „Европейска седмица на мобилността“. \r\nФлашмобът и информационната кампания ще стартират от административната сграда на район „Възраждане“ на бул. „Александър Стамболийски“ 62 и ще продължат в ретро трамвая, който ще се движи от Съдебната палата, площад „Възраждане“, по бул. „Александър Стамболийски“ до Западен парк и обратно до Съдебната палата. Всички пътници ще могат да се включат и в работилницата за таланти в ретро трамвая. \r\nОрганизатори на събитието са Столична община, „Столичен електротранспорт“ ЕАД и район „Възраждане“.", "date": "2017.09.19", "title": "Столичният район „Възраждане“ се включва в Европейската седмица на мобилността с Флашмоб „Класиката е на мода”"}
{"url": "http://www.focus-news.net/news/2017/09/19/2437651/stara-zagora-predstoi-da-bade-zapochnato-sanirane-na-edin-ot-poslednite-blokove-v-kazanlak-v-ramkite-na-programata-za-energiyna-efektivnost.html", "text": "Блок 41-43 в ромския квартал \"Кармен\" ще бъде един от последните санирани в Казанлък в рамките на националната програма за енергийна ефективност, каза пред журналисти зам.-кметът на община Казанлък Даниела Коева. Това предаде кореспондент на Радио „Фокус“. Тя поясни, че след проведен конкурс за обществена поръчка е избрана фирма изпълнител, която до сключване на договора е поставила условия за извършване на предварителни ремонтни дейности по ВиК – инсталацията, които не се финансират от програмата за енергийна ефективност. Фирмата е направила оглед, при който е констатирано, че са наводнени сутеренните помещения и че има проблем с канализационните отклонения извън блока и в самия сутерен. „Отводняването на сутеренните помещения е свързано с възможността да бъде довършено конструктивното обследване на сградата, тъй като сутерена и фундаментите са едни от най-съществените елементи. И докато достъпът до тях беше възпрепятстван, самото конструктивно обследване беше завършено със забележка, че може да се издаде окончателно становище, след като бъдат отводнени“, поясни Коева. Община Казанлък не финансира дейности или част от тях свързани с това. По време на изпълнение на дейностите Общината е указвала техническа помощ.\r\nКъм настоящия момент тези дейности са извършени от живеещите в блока – те са на стойност 30 хиляди лв., като вложеният труд е от съкооператорите. Средствата са предоставени от евангелска православна църква, извън пределите на България, обясни Ангел Банев, председател на сдружението в блок „Кармен“. Сутеренът на всички входове е отводнен и почистен, канализацията в избите и до уличния канализационен клон е подменена или почистена, както и една част от отпадъците, които са от южната страна на блока също са разчистени. В резултат на тези дейности становището на конструктивното обследване е, че блокът отговаря на изискванията на програмата и може да бъде саниран, със забележките да бъде възстановено бетоново покритие в зоните, където е нарушено, да бъдат възстановени дюбелни връзки на няколко панела – дейности, които са вече част от програмата и се финансират от нея, и които са характерни и за други сгради не само за блок „Кармен“.\r\nСтроителните дейности ще бъдат извършени от софийска фирма, която има опит в санирането. По думите на нейния управител Николай Станков, предстои да бъде изготвен и подписан договор с Община Казанлък, ще бъде изготвен работен проект от и ще бъде поставено начало на строителните дейности, вероятно до края на годината. Те ще бъдат съобразени и с метеорологичните условия. „Този блок, при всички проблеми, които имаше, благодарение на съвместните усилия и най-вече на усилията на Община Казанлък, успяха да бъдат преодолени и вече има зелена светлина да се започне санирането му. Тепърва предстои да направим графици, да съгласуваме\", каза Станков.\r\nОсеметажният блок има 7 входа и 157 апартамента, в които живеят по 1-2 семейства.\r\nВ Казанлък са санирани 19 блока, 3 се довършват към момента.\r\nСлавяна ГАЙДАРОВА", "date": "2017.09.19", "title": "Стара Загора: Предстои да бъде започнато саниране на един от последните блокове в Казанлък в рамките на програмата за енергийна ефективност"}
{"url": "http://www.focus-news.net/news/2017/09/19/2437652/haskovo-zam-ministar-denitsa-nikolova-shte-otkrie-obshtestveno-obsazhdane-za-prioritetite-na-mrrb-za-predsedatelstvoto-i-den-na-evropeyskoto-satrudnichestvo.html", "text": "Заместник-министърът на регионалното развитие и благоустройството  Деница Николова ще открие обществено обсъждане за програмата и приоритетите на МРРБ по време на Председателството на ЕС от България и Ден на европейското сътрудничество в Хасково. Това съобщиха от пресцентъра на Министерството на регионалното развитие и благоустройството.\r\nОбщественото обсъждане на програмата за предстоящото Председателство на Съвета на Европейския съюз ще започне на 20 септември от 9.30 ч., в сградата на Областната администрация. Очаква се в събитието да се включат представители на местната администрация, работодателски, браншови и неправителствени организации, академична общност, медии и др. \r\nОт 11.00 ч. в Регионалния исторически музей в гр. Хасково под надслов „Да открием заедно близки и далечни земи“ зам.-министър Николова ще открие празника, с който Програмата за сътрудничество INTERREG V-A Гърция-България 2014-2020 ще отбележи Деня на европейското сътрудничество. Събитието се организира от Дирекция „Управление на териториалното сътрудничество към МРРБ“ като Национален орган на програмата, със съдействието на Регионален исторически музей – Хасково. Празничната програма включва изложба на пощенски картички от ХХ век, която показва как се е променял обликът на големи български и европейски градове през миналия век. \r\nОт 12.00 часа участниците ще могат да се включат и  в образователна игра „Търсене на съкровище“ в музея. Служители ще представят музейните експонати чрез информационно-комуникационни технологии, внедрени по проект, финансиран и изпълнен в рамките на Програмата за европейско териториално сътрудничество Гърция – България 2007-2013 г. \r\nЕвропа за шеста поредна година отбелязва през месец септември Деня на европейското сътрудничество. Целта на кампанията е да представи постиженията на сътрудничеството между европейските държави и региони. \r\nОбществени обсъждания на програмата за предстоящото Председателство на Съвета на Европейския съюз и приоритетите на МРРБ ще бъдат направени също: \r\n-           в гр. Петрич, на 27 септември, от 09.30 ч., в залата на хотел „България“; \r\n-           в гр. Перник, на 30 септември, от 9.30 ч., в сградата на Областната администрация; \r\n-           в гр. София, на 3 октомври, от 10 ч.,  в конферентната зала на хотел „КООП“ (ул. „Искър“ 30, на кръстовището с ул. „Г. С. Раковски“).", "date": "2017.09.19", "title": "Хасково: Зам.-министър Деница Николова ще открие обществено обсъждане за приоритетите на МРРБ за Председателството и Ден на европейското сътрудничество"}
{"url": "http://www.focus-news.net/news/2017/09/19/2437653/donald-tramp-priklyuchvayki-rechta-si-pred-oon-prizovavame-kam-veliko-probuzhdane-na-natsiite.html", "text": "Президентът на САЩ Доналд Тръмп завърши първото си обръщение пред Общото събрание на ООН във вторник, с призив към „велико пробуждане на нациите“, предава CNN. \r\nПо думите на държавния глава „сега призоваваме към велико пробуждане на нациите. За възраждане на техния дух, тяхната гордост, техните хора и техния патриотизъм“, като добави, че „историята ни пита дали сме се заели със задачата. Нашият отговор ще бъде подновяване на волята, преоткриване на решителността и прераждане на предаността“. \r\n„Ние трябва да победим враговете на човечеството и отключим потенциала на самия живот“, каза накрая Тръмп.  Цанко Цолов", "date": "2017.09.19", "title": "Доналд Тръмп, приключвайки речта си пред ООН: „Призоваваме към велико пробуждане на нациите“"}
{"url": "http://www.focus-news.net/news/2017/09/19/2437654/plovdiv-tri-godini-uslovna-prisada-poluchi-ivanka-roydova-obvinena-v-opit-za-otvlichane-i-ubiystvo-na-svoi-rodnini.html", "text": "Три години условна присъда получи Иванка Ройдова, обвинена в опит за отвличане и убийство на свои роднини. Това съобщиха от пресцентъра на Съдебна палата - Пловдив. Окръжен  съд – Пловдив призна за виновна подсъдимата Иванка Ройдова в това, че:\r\n- през периода от 14.03.2016 г. до 18.03.2016 г. в с. Бачково, с. Браниполе, с. Белащица, област Пловдивска, както и в град Пловдив, е подбуждала /умишлено е склонявала/ другиго – служител под прикритие с идентификационен номер 01 – към отвличане, с користна цел, на С. Р., поради което и на основание чл. 142 ал.5, предл. 2, във вр. с ал. 2, т.7, предл. 1 във вр. с ал.1 във вр. с чл. 26, ал.1 във вр. чл. 54 от НК я осъжда на две години лишаване от свобода, като я признава за невинна за това, че в периода от 12.02.2016 г. до 22.02.2016 г. в гр. Пловдив да е подбуждала /умишлено склонявала/ другиго – неустановено лице /украински гражданин/ - към отвличане, с користна цел на С. Р., както и деянието да е извършено в периода от 23.02.2016 г. до 13.03.2016 г. включително и я оправдава по първоначално повдигнатото обвинение за това.\r\nПризна подсъдимата Иванка Ройдова за виновна в това, че през периода от 14.03.2016 г. до 18.03.2016 г. в с. Бачково, с. Браниполе, с. Белащица, област Пловдивска, както и в гр. Пловдив е подбуждала /умишлено е склонявала/ другиго – служител под прикритие с идентификационен номер 01  към убийство – умишлено да умъртви с користна цел С. Р., поради което и на основание чл. 117, ал.2, във вр. с чл. 116, ал.1, т.7, вр. с чл. 115, във вр. с чл. 26, ал.1, вр. с чл. 54 от НК я осъжда на две години лишаване от свобода, като я признава за невинна за това, че през периода от 12.02.2016 г.до 22.02.2016 г. в гр. Пловдив да е подбуждала /умишлено да е склонявала/ другиго – неустановено лице /украински гражданин/ към убийство – умишлено да умъртви с користна цел С. Р. , както и деянието да е извършено в периода от 23.02.2016 г. до 13.03.2016 г. включително да е подбуждала /умишлено да е склонявала/ другиго – неустановено лице /украински гражданин/ към убийство – умишлено да умъртви с користна цел Г. Р., както и деянието да е извършено в периода от 23.02.2016 г. до 13.03.2016 г. включително, и я оправдава по първоначално повдигнатото й обвинение за това.      \r\nПризна подсъдимата Иванка Ройдова за виновна в това, че през периода от 14.03.2016 г. до 18.03.2016 г. в с. Бачково, с. Браниполе, с. Белащица, област Пловдивска, както и в гр. Пловдив е подбуждала /умишлено е склонявала/ другиго – служител под прикритие с идентификационен номер 01  към убийство – умишлено да умъртви с користна цел Г. Р., поради което и на основание чл. 117, ал.2, във вр. с чл. 116, ал.1, т.7, вр. с чл. 115, във вр. с чл. 26, ал.1, вр. с чл. 54 от НК я осъжда на две години лишаване от свобода, като я признава за невинна за това, че през периода от 12.02.2016 г.до 22.02.2016 г. в гр. Пловдив да е подбуждала /умишлено да е склонявала/ другиго – неустановено лице /украински гражданин/ към убийство – умишлено да умъртви с користна цел Г. Р. , както и деянието да е извършено в периода от 23.02.2016 г. до 13.03.2016 г. включително да е подбуждала /умишлено да е склонявала/ другиго – неустановено лице /украински гражданин/ към убийство – умишлено да умъртви с користна цел Г. Р, както и деянието да е извършено в периода от 23.02.2016 г. до 13.03.2016 г. включително, и я оправдава по първоначално повдигнатото й обвинение за това.\r\nПризна подсъдимата Иванка Ройдова за виновна в това, че през периода от 14.03.2016 г. до 18.03.2016 г. в с. Бачково, с. Браниполе, с. Белащица, област Пловдивска, както и в гр. Пловдив е подбуждала /умишлено е склонявала/ другиго – служител под прикритие с идентификационен номер 01  към убийство – умишлено да умъртви с користна цел Г. К., поради което и на основание чл. 117, ал.2, във вр. с чл. 116, ал.1, т.7, вр. с чл. 115, във вр. с чл. 26, ал.1, вр. с чл. 54 от НК я осъжда на две години лишаване от свобода, като я признава за невинна за това, че през периода от 12.02.2016 г.до 22.02.2016 г. в гр. Пловдив да е подбуждала /умишлено да е склонявала/ другиго – неустановено лице /украински гражданин/ към убийство – умишлено да умъртви с користна цел Г. К. , както и деянието да е извършено в периода от 23.02.2016 г. до 13.03.2016 г. включително да е подбуждала /умишлено да е склонявала/ другиго – неустановено лице /украински гражданин/ към убийство – умишлено да умъртви с користна цел Г. К, както и деянието да е извършено в периода от 23.02.2016 г. до 13.03.2016 г. включително, и я оправдава по първоначално повдигнатото й обвинение за това.\r\nПризна подсъдимата Иванка Ройдова за виновна в това, че през периода от 14.03.2016 г. до 18.03.2016 г. в с. Бачково, с. Браниполе, с. Белащица, област Пловдивска, както и в гр. Пловдив е подбуждала /умишлено е склонявала/ другиго – служител под прикритие с идентификационен номер 01  към убийство – умишлено да умъртви с користна цел С. К., поради което и на основание чл. 117, ал.2, във вр. с чл. 116, ал.1, т.7, вр. с чл. 115, във вр. с чл. 26, ал.1, вр. с чл. 54 от НК я осъжда на две години лишаване от свобода, като я признава за невинна за това, че през периода от 12.02.2016 г.до 22.02.2016 г. в гр. Пловдив да е подбуждала /умишлено да е склонявала/ другиго – неустановено лице /украински гражданин/ към убийство – умишлено да умъртви с користна цел С. К. , както и деянието да е извършено в периода от 23.02.2016 г. до 13.03.2016 г. включително да е подбуждала /умишлено да е склонявала/ другиго – неустановено лице /украински гражданин/ към убийство – умишлено да умъртви с користна цел С. К, както и деянието да е извършено в периода от 23.02.2016 г. до 13.03.2016 г. включително, и я оправдава по първоначално повдигнатото й обвинение за това.\r\nПризна подсъдимата Иванка Ройдова за виновна в това, че през периода от 14.03.2016 г. до 18.03.2016 г. в с. Бачково, с. Браниполе, с. Белащица, област Пловдивска, както и в гр. Пловдив е подбуждала /умишлено е склонявала/ другиго – служител под прикритие с идентификационен номер 01  към убийство – умишлено да умъртви с користна цел М. К., поради което и на основание чл. 117, ал.2, във вр. с чл. 116, ал.1, т.7, вр. с чл. 115, във вр. с чл. 26, ал.1, вр. с чл. 54 от НК я осъжда на две години лишаване от свобода, като я признава за невинна за това, че през периода от 12.02.2016 г.до 22.02.2016 г. в гр. Пловдив да е подбуждала /умишлено да е склонявала/ другиго – неустановено лице /украински гражданин/ към убийство – умишлено да умъртви с користна цел М. К. , както и деянието да е извършено в периода от 23.02.2016 г. до 13.03.2016 г. включително да е подбуждала /умишлено да е склонявала/ другиго – неустановено лице /украински гражданин/ към убийство – умишлено да умъртви с користна цел М. К, както и деянието да е извършено в периода от 23.02.2016 г. до 13.03.2016 г. включително, и я оправдава по първоначално повдигнатото й обвинение за това.\r\nПризна подсъдимата Иванка Ройдова за виновна в това, че през периода от 14.03.2016 г. до 18.03.2016 г. в с. Бачково, с. Браниполе, с. Белащица, област Пловдивска, както и в гр. Пловдив е подбуждала /умишлено е склонявала/ другиго – служител под прикритие с идентификационен номер 01  към убийство – умишлено да умъртви с користна цел М. К., поради което и на основание чл. 117, ал.2, във вр. с чл. 116, ал.1, т.7, вр. с чл. 115, вр. с чл. 54 от НК я осъжда на две години лишаване от свобода.\r\nНа основание чл. 23 ал.1 от НК определя на подсъдимата Иванка Ройдова едно общо най-тежко наказание от две години лишаване от свобода. На основание чл. 24 от НК увеличава така определеното общо най-тежко наказание с една година лишаване от свобода, като налага на подсъдимата Иванка Ройдова едно общо най-тежко и увеличено наказание от три години лишаване от свобода. на основание чл. 66, ал.1 от НК отлага изпълнението на определеното общо най-тежко и увеличено наказание с изпитателен срок от пет години, считано от влизане на присъдата в сила.\r\nПрисъдата подлежи на обжалване и протест в 15-дневен срок пред Апелативен съд – Пловдив.", "date": "2017.09.19", "title": "Пловдив: Три години условна присъда получи Иванка Ройдова, обвинена в опит за отвличане и убийство на свои роднини"}
{"url": "http://www.focus-news.net/news/2017/09/19/2437655/sofiya-vavezhda-se-vremenna-organizatsiya-na-dvizhenieto-za-sabitie-v-posolstvoto-na-moldova.html", "text": "Въвежда се временна организация на движението за събитие в посолството на Молдова, съобщиха от пресцентъра на Столична община. От 14.00 часа на 20 септември до приключване на приема същия ден се забранява престоят и паркирането на пътни превозни средства, с изключение на автомобилите на участниците, съответно по бул. “Джеймс Баучер“ между бул. “Черни връх“ и ул. “Златен рог“. \r\nСДВР осигурява охрана на мероприятието и постове за контрол и регулиране на движението.", "date": "2017.09.19", "title": "София: Въвежда се временна организация на движението за събитие в посолството на Молдова"}
{"url": "http://www.focus-news.net/news/2017/09/19/2437656/blagoevgrad-okrazhnata-prokuratura-predade-na-sad-rabotnik-za-prichinena-ot-nego-smart-po-vreme-na-darvodobiv.html", "text": "Окръжна прокуратура – Благоевград предаде на съд работник за причинена от него смърт по време на дърводобив, съобщиха от пресцентъра на Апелативна прокуратура - София. На 21 май 2016 г., в землището на с. Дренково, обвиняемият С.К. извършвал механизирана сеч на дървесина с моторен трион на територията на дърводобивния обект на горския стопански план на Държавно горско стопанство гр. Благоевград. За извършване на тази дейност едноличното дружество „Е.Г.“ имало позволително за сеч, издадено от компетентните органи. \r\nМеханизираното поваляне на дървета е правно регламентирано и представлява източник на повишена опасност, като разпоредбите за неговото извършване са уредени в Правилника за безопасност на труда в горите.\r\nВъв въпросния ден обвиняемият К. допуснал външно лице в непосредствена близост до зоната с радиус 50 м., която се счита за опасна за пребиваването на хора и машини в нея. Наред с това той не преустановил сечта и не уведомил ръководителя за закачени отсечени дървета, което бил длъжен да направи, съгласно Правилника. Вместо това той продължил да извършва механизираното поваляне на други дървета, оставяйки ги опрени с отрязаната част на земята и закачени с клоните на връхната част върху други неотрязани дървета.\r\nВ резултат на немарливо изпълнение на работата от страна на дървосекача последвало падане на едно от отрязаните дървета върху намиращия се в непосредствена близост мъж. Това причинило несъвместима с живота черепно-мозъчна травма, изразила се в тежко увреждане на мозъка на пострадалия, довела до неговата смърт.\r\nЗа извършените деяния С.К. е бил подведен под наказателна отговорност, като след внесен в съда от Окръжна прокуратура – Благоевград обвинителен акт, предстои да бъде насрочено съдебно заседание по делото.", "date": "2017.09.19", "title": "Благоевград: Окръжната прокуратура предаде на съд работник за причинена от него смърт по време на дърводобив"}
{"url": "http://www.focus-news.net/news/2017/09/19/2437657/predstoyashti-sabitiya-v-stranata-za-20-septemvri-agentsiya-fokus.html", "text": "***\r\nМинистър-председателят Бойко Борисов ще се срещне с полския премиер Беата Шидло. По-късно двамата министър-председатели ще поднесат венци пред Паметника на Незнайния воин, а след това ще отправят официални приветствия на Българо-полския бизнес форум в София Тех парк.\r\n***\r\nОт 14.45 часа в Народното събрание председателят на Народното събрание Димитър Главчев ще се срещне с полския премиер Беата Шидло.\r\n***\r\nОт 9.00 часа ще се проведе редовно пленарно заседание. \r\n***\r\nОт 8.00 часа при входа на тръбата на тунел „Витиня“ министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят тунел „Витиня“, непосредствено преди пускането на движението по ремонтираната тръба за Варна.\r\n***\r\nОт 10.30 часа в двора на „Провадсол“ АД край Провадия министърът на културата Боил Банов ще провери хода на реставрационните и консервационните работи в най-стария солодобивен обект в Европа - Провадия-Солницата (5500 – 4250 г. пр. Хр.). \r\n***\r\nОт 11.30 часа на ул. „Верещагин“ министърът на вътрешните работи Валентин Радев ще открие официално обновената сграда на пожарната служба в Севлиево.\r\n***\r\nВ Представителството на ЕК в България („Дом на Европа“), ще се проведе международна конференция на тема „Децата в дигиталната ера“. \r\n***\r\nОт 9.30 часа 16 състав на Специализирания наказателен съд ще гледа делото срещу Георги И., Георги А., Аксел Е., Геомил Н., обвинени в образуване и ръководене на организирана престъпна група. \r\n***\r\nОт 9.30 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д., Васил Ф., обвинени в образуване и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф., Хасан Х., обвинени в тероризъм. \r\n***\r\nОт 10.00 часа 5 състав на Специализирания наказателен съд ще гледа делото срещу Христо Х., Красимир Х., Анатолий П., Георги Г., Митко М., Димитър В., Йордан Д., Петър П., обвинени в образуване и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Роза П., Валери М., Ивайло Г., Кирил С., Атрина Т., Калоян М., Матен А., обвинени в образуване и ръководене на организирана престъпна група.\r\n***\r\nОт 10.00 часа 10 състав на Специализирания наказателен съд ще гледа делото срещу Владимир Н., Томи Х., Стоян Ст., обвинени в образуване и ръководене на организирана престъпна група.\r\n***\r\nОт 10.00 часа в Гранд хотел София БЧК ще представи резултатите от проведения проект за подпомагане на лица, получили международна закрила на територията на ЕС. Представител на Държавната агенция за бежанците при Министерски съвет ще представи и актуалната ситуация с бежанците в страната и очакваните тенденции на нейното развитие.\r\n***\r\nОт 10.00 часа на голямата поляна в Южния парк БЧК - София организира празник за отбелязване на Световния ден на Мира.\r\n***\r\nОт 11.00 часа на ул. „Адам Мицкевич“ 2А ЧЕЗ Разпределение България  ще представи проект за изграждането на нов технически учебен център, в който бъдещи и настоящи електротехници ще придобиват и усъвършенстват практически умения.   \r\n***\r\nОт 11.00 часа пред Министерски съвет ще се проведе протест на  Български вегански съюз.\r\n***\r\nОт 11.00 часа 17 състав на Специализирания наказателен съд ще гледа делото срещу Петър П., Станислав М., Валентин Х., Любен М. обвинени в образуване и ръководене на организирана престъпна група.\r\n***\r\nОт 11.00 часа в Заседателна зала 1 в Ректората на Софийския университет „Св. Климент Охридски” Майкъл О’Флаерти ще изнесе лекция на тема: “Борбата с омразата в нашите общества“.\r\n***\r\nОт 11.00 часа в залата на Възрожденското училище в Националния исторически музей ще се състои публичната лекция на гл. уредник от НИМ Мария Златкова - „От фонда на Националния исторически музей - исторически събития от времето на Третото българско царство, отразени в пощенски картички и снимки\".\r\n***\r\nОт 11.00 часа при от административната сграда на район „Възраждане“ на бул. „Александър Стамболийски“ 62 район „Възраждане“-СО ще се включи в Европейската седмица на мобилността с флаш моб „Класиката е на мода“.\r\n***\r\nОт 11.30 часа пред паметника „Цар Освободител\" пред Народното събрание ще се проведе протест на работниците и служителите на дружеството „ЕМКО\" ООД.\r\n***\r\nОт 11.30 часа в поделение \"Малашевци\" на „Столичен автотранспорт” ЕАД Жени водачи на автобуси ще мерят сили в демонстрационна надпревара в \"Деня на отворени врати\".\r\n***\r\nОт 12.00 часа на ул. „Битоля“ 2  в район Красно село кметът на София Йорданка Фандъкова ще провери изграждането на детска площадка.\r\n***\r\nОт 13.00 часа в Национален пресклуб БТА Националният център за развитие на ромите в България ще проведе Пресконференция и дискусия на тема: „Навлизането на исляма в ромските квартали на страната”.\r\n***\r\nОт 14.00 часа на ул. „6-ти септември“ 37 екипът на Областен информационен център София-град и София-област (ОИЦ-София) ще проведе информационна среща за представяне на процедура „Открий ме”.\r\n***\r\nОт 16.00 часа в Княжевската градина пред Монумента на Съветската армия ще се състои Ден на бойните спортове и изкуства.\r\n***\r\nОт 10.00 часа в залата на хотел „Paradise blue” заместник-министърът на вътрешните работи Милко Бернер, директори на дирекции и представители на МВР ще присъстват на откриването на 62-ри конгрес на Международната полицейска асоциация.\r\n***\r\nОт 10.00 часа в ОДМВР-Благоевград ще се състои брифинг във връзка със стартирането на 24-часова специализирана полицейска операция по безопасност на движението. \r\n***\r\nОт 10.00 часа в зала 101 на Общината ще се проведе обучение на специалисти – социални работници към дирекция „Социално подпомагане” от Област Благоевград, организирана от Местната комисия за борба с трафика на хора, Национална комисия за борба с трафика на хора и Община Благоевград.\r\n***\r\nОт 09.00 часа в пресклуба на БТА ще се проведе пресконференция на членовете на Комисията по културата и образование в Европейския парламент, по повод работното им посещение във Велико Търново. \r\n***\r\nОт 10.30 часа в зала 302 в Общината ще се състои брифинг, на който ще бъде представен напредъка на водещите проекти, по ОПРР, по които Община Велико Търново работи. \r\n***\r\nОт 12.30 часа в пресклуба на БТА ще се състои пресконференция на екипа, ръководил археологическите разкопки на крепостта \"Ряховец\". Ще присъства кметът на Горна Оряховица инж. Добромир Добрев, археолозите Хитко Вачев и Илиян Петракиев, както и ръководителят на доброволците, участвали в проучванията. \r\n***\r\nОт 13.30 часа в СУ „Емилиян Станев“ ще се проведе открит урок пред учениците за повишаване на знанията им за безопасно използване на асансьори, ескалатори и подвижни пътеки. \r\n***\r\nОт 19.00 часа на „Циркова площадка“ ще се проведе ексклузивното издание на Coca-Cola The Voice Happy Energy Tour.\r\n***\r\nОт 10.00 часа пред сградата на Община Варна ще се проведе мирен протестен митинг в подкрепа на идеята за изграждане на паметник на легендарния български герой от XIX в. Вълчан войвода. \r\n***\r\nОт 11.00 часа в зала на Център „Работа” към Дирекция „Бюро по труда” – Варна ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта” - Варна. \r\n***\r\nОт 11.00 часа в залата на Общински съвет – Видин ще се състои междинната пресконференция по проект № BG05М9ОP001-2.004-0031 „Устойчиво развитие на услугите за социално включване в община Видин” на Оперативна програма “Развитие на човешките ресурси” 2014-2020 г.\r\n***\r\nОт 10.30 часа в Заседателната зала на Областна администрация - Враца, ет.6  ще се проведе работна информационна среща с кметове на общини от областта, представители на Областна дирекция на МВР, сектор \"Пътен контрол\",  СБА, Областно пътно управление - Враца, Областен отдел \"Автомобилна инспекция\", РУО - Враца, отдел \"Закрила на детето\" и дирекция \"Социално подпомагане“, във връзка с инициативите, посветени на Европейския ден без загинали на пътя.\r\n***\r\nОт 19.00 часа камерна сцена на ДКТ ще бъде представена постановката „Тартюф“ по Молиер.\r\n***\r\nОт 9.30 часа в Детска градина № 12 ще се състои Куклен спектакъл „Косе Босе“ на Държавен куклен театър „Дора Габе“.\r\n***\r\nОт 10.00 часа в залата на Погребална агенция „Харон“ ще се състои погребението на Янко Янков – ветеран от Втората световна война с принос за развитие на Духовия оркестър и активна гражданска позиция.\r\n***\r\nОт 17.00 часа в Музей в Градски парк „Св. Георги“ ще бъде представена Изложба „За свободата на Добруджа. 100 години от смъртта на ген.-лейтенант Иван Колев и 130 години от рождението на генерала от артилерията Георги Попов“.\r\n***\r\nОт 13.30 часа в ОУ „Марин Дринов“ пътни полицаи и мотоциклетисти ще изнесат урок на тема: „Безопасността при движение на две колела“.\r\n***\r\nОт 9.00 часа в зала № 5 на Окръжен съд – Пловдив започва дело срещу двама мъже, обвинени в причиняване на смърт по непредпазливост в община Раковски\r\n***\r\nОт 10.00 часа в зала 2 Районен съд – Пловдив ще се гледа делото срещу мъж, на когото са повдигнати 4 обвинения – за блудство, заплаха за убийство, повреждане на движими вещи, на обща стойност 70,00 лв и нарушаване на обществения ред\r\n***\r\nОт 10.30 часа, в СУ „Братя Миладинови“ ще се проведе открит урок по асансьорна безопасност. На събитието ще присъства председателят на ДАМТН Петър Горновски, главният секретар на агенцията Валентин Чиликов и областният управител Здравко Димитров. \r\n***\r\nОт 10.30 часа кметът на район \"Северен\" инж. Ральо Ралев ще направи първа копка, с която ще даде старт на строително-ремонтните дейности по изграждане на паркинг на ул. \"Полковник Сава Муткуров\" №  65\r\n***\r\nОт 11.00 часа в сградата на Център за обществена подкрепа, ул. Неофит Бозвели № 38 ще отбележат 5 години от откриването на „синя стая” – специализирано помещение за изслушване на деца, участници в правни процедури\r\n***\r\nОт 18.30 часа в Лапидариума Регионален исторически музей – Русе ще отбележи Международния ден на лешоядите.\r\n***\r\nОт 10.00 часа в Зала 2 на Община Стара Загора ще се състои презентация и демонстрация на решения за дигитализация на всички видове документи до формат А2+.\r\n***\r\nОт 17.00 часа кметът Живко Тодоров заедно с министъра на младежта и спорта Красен Кралев ще посети Дома за деца лишени от родителски грижи „Българка“.\r\n***\r\nОт 20.00 часа на стадион „Берое“ ще се проведе събитието „Дрийм тиймът на Барселона срещу отбора на Стоичков“, част от „Стара Загора – Европейски град на спорта“.\r\n***\r\nОт 17.30 часа в сградата на Областната администрация-Хасково заместник-министърът на регионалното развитие и благоустройството Деница Николова ще открие обществено обсъждане за програмата и приоритетите на МРРБ по време на Председателството на ЕС от България и Ден на европейското сътрудничество.\r\n***\r\nОт 17.30 часа в читалище „Родопска искра 1880” в Чепеларе директорът на Държавен архив – Смолян Зоя Начева ще проведе среща с жителите на Чепеларе и ще им представи презентация с нови разкрития за живота и делото на Капитан Петко войвода.", "date": "2017.09.19", "title": "Предстоящи събития в страната за 20 септември (Агенция „Фокус”)"}
{"url": "http://www.focus-news.net/news/2017/09/19/2437658/shtumen-vavezhdat-se-promeni-v-dvizhenieto-vav-vrazka-s-istoricheskiya-festival-doblest-i-slava.html", "text": "На 22 септември от 13.30 до 20.00 часа и на 23 септември от 8.00 до 15.00 часа влизат в сила промени в движението на автомобили, свързани с провеждането на Историческия фестивал “Доблест и слава” в района на Шуменската крепост. Това съобщиха от пресцентъра на Община Шумен. Въвежда се еднопосочно движение по пътя към Шуменска крепост от паркинга на хотел-ресторант “Боровец” до кръстовището с пътя за село Новосел през Стария град, като за обходен маршрут  ще се използва републиканскят път Е70. Затваря се за движение пътят “1300 години България” в участъка от Информационния център през Гроба на курсистите до паркинга на хотел-ресторант „Стъклото”. В същия участък моторни превозни средства ще се движат само в посока към Информационния център на Мемориалния комплекс “Създатели на българската държава”. Временната организация на движението ще бъде сигнализирана с необходимите пътни знаци.", "date": "2017.09.19", "title": "Щумен: Въвеждат се промени в движението във връзка с историческия фестивал „Доблест и слава“"}
{"url": "http://www.focus-news.net/news/2017/09/19/2437659/premierat-boyko-borisov-nagradi-sas-zlaten-vek-vodeshtiya-arheolog-na-proekta-black-sea-mar-prof-dzhon-adams.html", "text": "Министър Банов взе участие днес в пресконференцията на изследователите от Black sea MAР заедно с премиера Бойко Борисов, кмета на Бургас Димитър Николов, доц. д-р Людмил Вагалински, директор на НАИМ на БАН и водещия археолог на проекта - проф. Джон Адамс от Университета в Саутхемптън. Пресконференцията в сградата на общината в морския град бе по повод откритите уникални находки в Черно море. На събитието присъства и зам.-министърът на културата Амелия Гешева. Това съобщиха от пресцентъра на Министерството на културата.\r\n„Скъпи професори и капитани - едно голямо благодаря за откритията. Това е голям принос в световен мащаб. Надявам се догодина да продължи това, което учените правят и откриват в Черно море. Трябва да ви кажа, че видях какво правят на кораба, който направи откритията. Признавам, че съм много впечатлен. Имаме уникални специалисти и добре работещи хора. Ще направим музей, в който да бъдат събрани уникалните неща, които са на хиляди години\", каза премиерът. Бойко Борисов и подчерта, че страната ни се гордее със своите учени, археолози и специалисти. Той припомни множеството археологически обекти, с които страната ни тепърва ще привлича още повече туристи. \r\n„Радваме се, че наш приятел е и Дейвид Камерън, който също преди време посети Бургас. Сега най-големите световни открития и експедиции се провеждат у нас. Така че догодина, живот и здраве, продължаваме”, увери премиерът.   \r\nОт чуждестранната част на екипа благодариха на българските си партньори за подкрепата в реализирането на проекта, финансиран от тръста „Джулия и Ханс Раузинг”, благотворителна фондация, с интерес към подобряването на познанието за произхода на човечеството и човешката цивилизация в региона. \r\nСред ценните намерени артефакти са много амфори и потопени кораби от различни епохи. Министърът на културата Боил Банов съобщи, че става въпрос за уникални находки от световно значение. \r\n„Трябва да благодарим на премиера за издаването на лиценза за експедицията\", заяви кметът на Бургас Димитър Николов. И добави, че с този проект българското Черноморие излиза солидно на световната карта не само „с хубави плажове, слънце и качествена храна”. \r\nВ края на пресконференцията премиерът Бойко Борисов удостои водещия археолог на проекта Black sea MAР проф. Джон Адамс с най-високото отличие на Министерството на културата – „Златен век\" с огърлие. С високи отличия бяха наградени и Едуард Паркър и Ан Мари Пайпър. Кметът на Бургас награди изследователи от експедицията, открила находки, които обогатяват историята на мореплаването. Сред тях бяха директорът на НАИМ на БАН доц. д-р Людмил Вагалински и Калин Димитров, директор на Центъра за подводна археология. \r\nНад 60 древни кораба са открити на дъното на Черно море от учени от проекта Black Sea MAP. Морските съдове са много древни, което ги прави още по-ценни и изключителни като находки. Днес в Бургаското пристанище експедицията, направила сензационните открития, се завърна с кораба „ Havila Subsea “. Учените донесоха колекция от амфори и други артефакти, извадени от дълбочините.", "date": "2017.09.19", "title": "Премиерът Бойко Борисов награди със „Златен век” водещия археолог на проекта Black sea Maр проф. Джон Адамс"}
{"url": "http://www.focus-news.net/news/2017/09/19/2437660/asahi-shimbun-vazmozhno-e-sasht-da-izpratyat-grupa-samoletonosachi-v-yuzhna-koreya.html", "text": "Възможно е САЩ да изпратят своя група самолетоносачи в Южна Корея, с цел участие в учения през октомври, пише Asahi Shimbun. Това е съобщено от южнокорейското правителство.\r\nПо-рано от Сеул поискаха от Вашингтон да включи ядрения самолетоносач „Роналд Рейгън“ в предстоящите учения, които се провеждат в светлината на покачващото се напрежение на полуострова. В понеделник Япония и Южна Корея проведоха общо въздушно учения в цел доказване на сила, пишат още от вестника.  Цанко Цолов", "date": "2017.09.19", "title": "Asahi Shimbun: Възможно е САЩ да изпратят група самолетоносачи в Южна Корея"}
{"url": "http://www.focus-news.net/news/2017/09/19/2437661/plovdiv-uchitel-e-bil-prebit-ot-svoy-uchenik-v-selskostopanskata-gimnaziya-v-sadovo.html", "text": "Учител с 13-годишен стаж е бил пребит от свой ученик в Селскостопанската гимназия в Садово. Това съобщи за Радио „Фокус“ - Пловдив директорът на гимназията Димитър Йорданов. Инцидентът станал днес около 11.30 часа. Трима ученици от последния клас в гимназията започнали да отварят вратите на стаите от последния етаж по време на учебен час, под предтекст, че не знаят какъв час имат. Учителката по география влязла в спор с тях и потърсила помощта на зам.-директорката. През това време учителят по английски, който също чул разправията в коридора излязъл и започнал да въдворява ред. Той повишил тон на едно от трите момчета. Афектиран от това 17-годишният ученик намерил дърво и се върнал, като ударил учителя по английски, който се движел в посока стаята на зам.-директорката. Наложило се да се извика Спешна помощ за 40-годишния учител. Освен лекари на място пристигнали и полицаи и инспектори от Детска педагогическа стая. За инцидента е информирано и Регионалното управление по образование. Учителят е за втора година в гимназията, но има стаж за работа с проблемни деца, каза директорът Йорданов. „От 30 години в гимназията в Садово няма подобни инциденти“, посочи той.  \r\nЦветана ТОНЧЕВА", "date": "2017.09.19", "title": "Пловдив: Учител е бил пребит от свой ученик в Селскостопанската гимназия в Садово"}
{"url": "http://www.focus-news.net/news/2017/09/19/2437662/burgas-muzikalno-teatralniyat-spektakal-az-sam-luna-shte-bade-predstaven-v-doma-na-neftohimika-na-26-septemvri.html", "text": "Музикално-театралният спектакъл „Аз съм Луна“ ще бъде представен на 26 септември (вторник) от 19:30 ч. в Дома на нефтохимика в Бургас, съобщиха от пресцентъра на Община Бургас. Сериалът „Аз съм Луна“ – наследникът на „Виолета“, набира все по-голяма популярност както по света, така и в България. След успешния първи сезон на сериала и турнето в Аржентина, мюзикълът „Аз съм Луна“ вече е в България. В него ще видите любимите си персонажи от малкия екран, изиграни от нашите талантливи актьори. Декорите ще ви отведат директно на пързалката „Jam & Roller“, за да проследите как преминава един ден с Луна, в подготовка за „Open Music“.\r\nЛуна е безгрижно и красиво 16-годишно момиче, което живее в Канкун – Мексико, заедно с приемните си родители. Тя работи като разносвач на бърза храна на ролкови кънки и е доста добра на тях, като дори и самата тя не подозира за това. Един ден животът ѝ се преобръща тотално, когато имението, в което Луна живее с родителите си, е купено от нова собственичка. Впечатлена от готварските умения на Моника – майката на Луна, тя им предлага работа в Буенос Айрес, а Луна да бъде ученичка в най-доброто училище в Аржентина, като тя ще плаща таксата ѝ. И така, Луна и семейството й се пренасят в Аржентина. Луна се сблъсква с много нови предизвикателства, открива нови приятели, а също и врагове.", "date": "2017.09.19", "title": "Бургас: Музикално-театралният спектакъл „Аз съм Луна“ ще бъде представен в Дома на нефтохимика на 26 септември"}
{"url": "http://www.focus-news.net/news/2017/09/19/2437663/afp-uraganat-mariya-vze-parva-zhertva-v-gvadelupa-dvama-sa-v-neizvestnost.html", "text": "Поне един човек е починал, а двама са в неизвестност, след като урагана „Мария“ удари Гваделупа, предава AFP. Това са съобщили местните власти във вторник. \r\nТова е първата жертва на природното бедствие в региона на Карибите. Според данните, човекът е починал след като е бил ударен от падащо дърво.  Цанко Цолов", "date": "2017.09.19", "title": "AFP: Ураганът „Мария“ взе първа жертва в Гваделупа, двама са в неизвестност"}
{"url": "http://www.focus-news.net/news/2017/09/19/2437664/aleksandar-gorchev-kmet-na-veliki-preslav-blizo-75-mln-leva-shte-vlyazat-v-obshtinata-za-rehabilitatsiya-na-patnata-mrezha-vodoprovodi-i-ulitsi.html", "text": "Близо 7,5 млн. лева ще влязат в Община Велики Преслав за рехабилитация на пътната мрежа, водопроводи и улици. Това съобщи в интервю за Радио \"Фокус\" кметът Александър Горчев във връзка с подписаните днес договори от ПРСР. Горчев допълни, че четирите проекта, с които е кандидатствала общината по Програмата за развитие на селските райони, вече са получили необходимото финансиране. „Проектите са свързани с реконструкция и рехабилитация на общински път и съоръженията и принадлежностите към него. Общата стойност на проекта, който подписах, е за 2, 297 953 милиона лева. Това е един проект, който окончателно ще довърши рехабилитацията на общинските пътища между населените места в Община Велики Преслав, като ще остане един малък участък от 1 километър, който ние може и със собствени средства да направим. Освен този проект, който днес официално ни беше връчен и подписахме, Община Велики Преслав очаква в следващите седмици да подпише още два проекта. Единият е свързан с град Велики Преслав и е за реконструкция и рехабилитация на уличната мрежа, като общата стойност на проекта е близо 1,8 милиона лева. Другият, който ще очаквам да подпиша през следващата седмица, е реконструкция и рехабилитация на водопроводи и възстановяване на улична настилка в пет населени места на община Велики Преслав. Това са селата Златар, Драгоево, Миланово, Кочово, Троица. Общата стойност на проекта е близо 2,1 милиона“, обясни Александър Горчев. Той добави, че преди седмица е одобрен и съвместен проект на Общината и Народно читалище „Развитие“ за саниране и рехабилитация на читалището. Общата стойност на проекта е близо 400 хиляди лева. Кметът посочи, че в края на годината общината ще има подписани и започнати  проекти на обща стойност между 10 и 12 милиона лева.", "date": "2017.09.19", "title": "Александър Горчев, кмет на Велики Преслав: Близо 7,5 млн. лева ще влязат в общината за рехабилитация на пътната мрежа, водопроводи и улици"}
{"url": "http://www.focus-news.net/news/2017/09/19/2437665/pazardzhik-dvizhenieto-po-pat-ii-84-velingad-rakitovo-pri-km-34-se-izvarshva-v-edna-lenta-poradi-ptp.html", "text": "Движението по път II-84 Велингад-Ракитово при км 34, се извършва в една лента поради ПТП. Това съобщиха от пресцентъра на Агенция \"Пътна инфраструктура\".\r\nТрафикът се регулира от \"Пътна полиция\".", "date": "2017.09.19", "title": "Пазарджик: Движението по път II-84 Велингад-Ракитово при км 34, се извършва в една лента поради ПТП"}
{"url": "http://www.focus-news.net/news/2017/09/19/2437666/daily-sabah-nito-edin-turski-grazhdanin-ne-e-poluchil-ubezhishte-v-balgariya-v-poslednite-osem-mesetsa.html", "text": "България е отказала да даде убежище на всички турски граждани, които са успели да влязат в страната през първите осем месеца на 2017 г., пише Daily Sabah, като се позовава на информация от Anadoly Agency. Според данните 12 души са поискали да се възползват от специалния статут, но не е ясно дали някой от тях е бил депортиран обратно към Турция след като получава отказ. \r\nОт медията припомнят, че миналата година, по искане на Анкара, българските власти екстрадираха няколко души, обвинени в участие в опита за преврат от 2016 г. Цанко Цолов", "date": "2017.09.19", "title": "Daily Sabah: Нито един турски гражданин не е получил убежище в България в последните осем месеца"}
{"url": "http://www.focus-news.net/news/2017/09/19/2437667/zoya-nacheva-darzhaven-arhiv-smolyan-petko-voyvoda-e-imal-dashterya-v-gartsiya-a-gratskite-mu-potomtsi-se-gordeyat-s-nego.html", "text": "Петко войвода е известен и много популярен и в Гърция, там е имал и дъщеря, за която скоро стана известно, гръцките му потомци се гордеят с него и го почитат. Това каза за Радио „Фокус” – Смолян Зоя Начева – директор на Държавен архив – Смолян, която е поканена в Чепеларе утре, на 20 септември в читалището, да проведе среща-разговор, да представи презентация и да запознае жителите на Чепеларе с новооткрити данни за живота и делото на капитан Петко войвода по повод честването на  Националните хайдушки празници „Капитан Петко войвода”. Презентацията включва 66 слайда, като са избрани най-интересните неща и моменти, които се знаят за войводата, ще бъдат показани и негови снимки.  По думите на Начева Петко войвода е една емблематична за Родопите и Тракия личност и за него са изписани хиляди страници. Сведения за делото му се черпят от  първите биографии, които са написани от Христо Попконстантинов и Стою Шишков, като в Държавния архив в Смолян се съхранява ръкописът на Попконстантинов.  Начева обясни, че Петко войвода много малко е разкривал от личния си живот, преобладаващо е разказвал за бойните си подвизи и единствено пред Флотския деец капитан І ранг Константин Божков е разкрил повече подробности от личния си живот, затова единствено Божков споменава че освен син, Петко войвода има и дъщеря в Гърция. Начева разказа, че в Ксанти случайно е срещната правнук на Петко войвода, внук на неговата дъщеря, за която никъде не се говорило. Той им показал и албуми със снимки. След тази среща Начева започва да изследва тази родова връзка и в презентацията, която ще покаже утре в Чепеларе е включила и новоиздирените родственици.  Начева каза още, че има доста интересни, а малко известни или почти неизвестни неща за Петко войвода, които ще разкаже на срещата, посветена на живота и делото на легендарния народен закрилник капитан Петко войвода.\r\nДаниела БОЙКОВА", "date": "2017.09.19", "title": "Зоя Начева, Държавен архив – Смолян: Петко войвода е имал дъщеря в Гърция, а гръцките му потомци се гордеят с него"}
{"url": "http://www.focus-news.net/news/2017/09/19/2437668/emanyuel-makron-parizhkoto-sporazumenie-nyama-da-bade-predogovaryano.html", "text": "Френският президент Еманюел Макрон заяви във вторник пред Общото събрание на ООН, че Парижкото споразумение за климата няма да подлежи на прегодоговорка, съобщава AFP. \r\n„Това споразумение няма да бъде предоговорено“, каза Макрон, като добави, че „вратата е отворена“, ако САЩ пожелаят да се включат обратно. \r\nАгенция „Фокус“ припомня, че президентът Доналд Тръмп преразгледа участието на САЩ в Договора за ограничаване на климатичните промени по-рано тази година. Според него Белия дом прави твърде големи разходи заради споразумението, в резултат на което САЩ се оттегли от договора. Цанко Цолов", "date": "2017.09.19", "title": "Еманюел Макрон: Парижкото споразумение няма да бъде предоговаряно"}
{"url": "http://www.focus-news.net/news/2017/09/19/2437669/ivan-andonov-chitalishte-bratstvo-kyustendil-ima-vsichki-dadenosti-za-da-stane-edin-populyaren-festivalen-grad.html", "text": "Кюстендил има всички дадености, за да стане един популярен фестивален град. Това каза пред Радио „Фокус” – Кюстендил председателят на читалище „Братство” Иван Андонов. По думите му през годината в града се организират различни фестивали, конкурси и празници. „От всичко това, което се случва, ние придобиваме и самочувствие и смело мога да кажа, че Кюстендил е един от водещите центрове в тази посока. Много са и тези мероприятия, които читалище „Братство” организира, тъй като виждам една празнота, която ние запълваме. Не говоря само в местен, но и в национален план”, каза Иван Андонов. Според него  Кюстендил стои много стабилно на музикалната карта на Европа и с общи усилия от страна на Община Кюстендил и на Областна администрация, на управляващите, на представителите на културата, ще може да се върне старата слава на Кюстендил. „Ние имаме богати традиции, както в музиката, така и в изобразителното изкуство, и наистина имаме всички основания да претендираме за един музикален център в България”, каза Иван Андонов.\r\nВенцеслав ИЛЧЕВ", "date": "2017.09.19", "title": "Иван Андонов, читалище „Братство”: Кюстендил има всички дадености, за да стане един популярен фестивален град"}
{"url": "http://www.focus-news.net/news/2017/09/19/2437670/afp-spored-emanyuel-makron-prekratyavaneto-na-iranskoto-yadreno-sporazumenie-bi-bilo-greshka.html", "text": "Френският президент Еманюел Макрон заяви пред 72-то Общо събрание на ООН, че прекратяването на иранското ядрено споразумение би било „смъртоносна грешка“, предава AFP. \r\n“Да бъде отхвърлено сега, без да се предложи нещо друго, би било смъртоносна грешка, а да не се уважи би било безотговорно“, каза Макрон, говорейки за по-ранния намек на американския си колега Доналд Тръмп, че САЩ може да спрат да спазват договорката с Иран.  Цанко Цолов", "date": "2017.09.19", "title": "AFP: Според Еманюел Макрон, прекратяването на иранското ядрено споразумение би било грешка"}
{"url": "http://www.focus-news.net/news/2017/09/19/2437671/premierat-boyko-borisov-ne-razedinyavam-natsiyata-iskam-da-dam-na-vsichki-za-da-varvi-darzhavata-v-sinhron.html", "text": "Аз не разединявам нацията, но искам да дам и на артистите, и на учителите, и на пенсионерите, на всички, за да може да върви държавата в синхрон едно с друго. Това заяви министър-председателят Бойко Борисов пред журналисти в Бургас по повод думите на държавния глава Румен Радев, да не дали важните сектори на порции, дошли след изказването на Борисов, че закупуването на нови самолети не е най-важното за армията в момента, предаде репортер на Агенция „Фокус“.\r\n„Прави се така, че да се направи най-добро за армията. Но има пенсионери, има МВР, има заплати на отбраната, има жп работници, има доктори, има учители, има хора в неравностойно положение, има инфраструктурни проекти и какво ли не. Всеки си тегли чергата към него. Аз никого не съм обидил, нас ни нарекоха лобисти. Аз в този живот не съм бил лобист никога. Излиза, че сме лобисти на САЩ, защото само този самолет не е включен, а първите два. Ами не е честно да се говори така\", коментира Борисов. \"Така че предлагам да не си говорим пред медиите, а като дойде да говорим\", допълни той.\"Държавническата политика е да намериш баланса между всички желаещи. Сега Боил Банов ми каза 10 милиона, ако не дадеш на артистите и за театрите и той отвита да се хвърля под влака. Може ли така да се говори? По тая логика три милиарда трябва да отидат веднага за самолетите. Няма ли преди тях и други желаещи. Ще ги дадем, ще ги купим, ама ще се пазарим. През това време имаме МИГ-29, до вчера всички говориха, че е най-добрият изтребител. Искаме поне 15 да ги вдигнем във въздуха, сега са 9. Като зададат три милиарда само за изтребителите, още 7 трябва да дадем за корабите и сухопътните войски – 10 милиарда. Хайде да източим държавния резерв, целия, и да ги дадем за въоръжение. И нищо няма да усетите от това. И да ги изправим срещу Русия. Защото, като написахме за Русия, изведнъж всички започнаха, ама враг ли е, приятел ли е. Ами основен противник на НАТО е Русия. И ние с 9 самолета ще се изправим да се бием срещу Русия. Така ли е ? И ще дадем 3 милиарда. Аз не разединявам нацията, но искам да дам и на артистите, и на учителите, и на пенсионерите, на всички, за да може да върви държавата в синхрон едно с друго. Ще купим салмолети, ще ремонтираме старите, но това няма да стане днес\", каза още премиерът. \"Нека малко да се успокоят, каквото са се договорили, ще си го направят. Никой не им се бърка, ама малко да се успокоят, много пари са. Ако бяха 300 милиона като са \"Спаптан\"-ите, ще ги дадем да не става гюрултия. Но тук са над 3 милиарда като за начало, огромни пари\", посочи още той", "date": "2017.09.19", "title": "Премиерът Бойко Борисов: Не разединявам нацията, искам да дам на всички, за да върви държавата в синхрон"}
{"url": "http://www.focus-news.net/news/2017/09/19/2437672/nimh-utre-na-mesta-shte-ima-kratkotrayni-valezhi-ima-usloviya-i-za-gradushki.html", "text": "През нощта и в сутрешните часове по-значителна ще бъде облачността над Северна и Източна България, възможно е и да превали. Минималните температури ще са предимно между 13° и 18°. Утре от запад на изток ще се развива купесто-дъждовна облачност и на места ще има краткотрайни валежи, придружени с гръмотевици. По-интензивни ще са явленията в западните и централните райони на Северна България. Има условия за градушки. Ще духа до умерен вятър от юг-югоизток, който след обяд ще започне да се ориентира от северозапад и с него ще нахлува хладен въздух. Дневните температури в западната половина от страната ще се понижат и ще са около 25-26°, а в югоизточните райони, където през по-голямата част от деня ще бъде предимно слънчево, ще останат все още високи - до 33-34°.\r\nАтмосферното налягане е и ще остане по-ниско от средното за месеца, привечер ще започне да се повишава.\r\nНад Черноморието в сутрешните часове на места ще има мъгла или ниска облачност. Около и след обяд ще преобладава слънчево време, с временни увеличения на облачността, по-значителни по северното крайбрежие, но вероятността за валеж е малка. Ще духа до умерен вятър от юг-югоизток. Максималните температури ще са 25-28°. Температурата на морската вода е 24°. Вълнението на морето ще бъде около 2 бала, след обяд ще се усили до 3.\r\nНад планините в западната половина на страната облачността ще се увеличава и ще бъде предимно значителна. Ще има краткотрайни валежи от дъжд, придружени с гръмотевици, по-интензивни в Стара планина. Над планините в Източна България ще преобладава слънчево време. Ще духа умерен до силен вятър от юг-югозапад. Максималната температура на височина 1200 метра ще е около 20°, на 2000 метра – около 13°.\r\nВ четвъртък и петък времето ще е хладно, ветровито, с променлива, по-често значителна облачност. На отделни места, главно в Южна България ще превали слаб дъжд. Минималните температури ще са предимно между 10° и 15°, а максималните - между 18° и 23°. В събота ще преобладава слънчево време с временни увеличения на облачността; вероятността за валежи е малка.\r\nЕвгения Егова", "date": "2017.09.19", "title": "НИМХ: Утре на места ще има краткотрайни валежи, има условия и за градушки"}
{"url": "http://www.focus-news.net/news/2017/09/19/2437688/pazardzhik-vazstanoveno-e-dvizhenieto-po-pat-ii-84-velingrad-rakitovo.html", "text": "Възстановено е движението по път II-84 Велинград-Ракитово. Това съобщиха от пресцентъра на Агенция \"Пътна инфраструктура\". Трафикът временно се осъществяваше в една лента поради ПТП.", "date": "2017.09.19", "title": "Пазарджик: Възстановено е движението по път II-84 Велинград-Ракитово"}
{"url": "http://www.focus-news.net/news/2017/09/19/2437689/afp-vanshniyat-ministar-na-iran-komentira-rechta-na-donald-tramp.html", "text": "Иранският външен министър Мохамад Джавад Зариф, коментира изявлението на американския президент Доналд Тръмп, направено по време на обръщението си пред Общото събрание на ООН, в което той атакува Иран, предава AFP. \r\nВ съобщение в Twitter, Зариф каза, че „невежата реч на омразата на Тръмп принадлежи към средновековните времена“, а не към 21 век във ООН, като добави, че изявлението „не заслужава отговор“.  Цанко Цолов", "date": "2017.09.19", "title": "AFP: Външният министър на Иран коментира речта на Доналд Тръмп"}
{"url": "http://www.focus-news.net/news/2017/09/19/2437690/plovdiv-video-zhestov-prevod-e-nay-novata-usluga-za-grazhdani-koyato-obshtinata-vavede.html", "text": "Видео-жестов превод е най-новата услуга за граждани, която Община Пловдив въведе от 18 септември. Това съобщиха за Радио „Фокус” Пловдив общината. Услугата е предназначена за хора с увреден слух, а за осигуряване на доброто ѝ качество в деловодството на пл. „Стефан Стамболов“ има специален таблет, чрез който служителите на администрацията се свързват с оператор, който да проведе видеоразговора.\r\nЦелта е гражданите с увреден слух да имат по-добър достъп до услугите и информацията, която общината им предоставя. Вече е поставен и специален стикер на гишето, който информира за наличието на услугата „онлайн жестов превод“. Въвеждането ѝ е един от начините Община Пловдив реално да помогне на глухите хора да живеят самостоятелно и да участват пълноценно във всички аспекти на живота чрез подобряване на достъпността на средата.\r\nВидео-жестовият превод се осъществява в реално време посредством интернет връзка, а комуникацията е тристранна между лицензиран преводач на фондация  „Заслушай се“, служители на Община Пловдив и гражданите. Личните данни и конфиденциалната информация, която се предава по време на разговора, са защитени в съответствие със законодателните норми.\r\nЖелание за видео-жестов превод се заявява 24 часа по-рано посредством специална календарна система, която глухият човек използва. Община Пловдив получава имейл за деня и часа, за които е заявено желание да се използва услугата.\r\nСтартът съвпада и с отбелязването на Международната седмица на глухите – 18-24 септември.\r\nЦветана ТОНЧЕВА", "date": "2017.09.19", "title": "Пловдив: Видео-жестов превод е най-новата услуга за граждани, която Общината въведе"}
{"url": "http://www.focus-news.net/news/2017/09/19/2437691/predstoyashti-mezhdunarodni-sabitiya-za-20-septemvri-agentsiya-fokus.html", "text": "Канцлерът на Германия Ангела Меркел ще присъства на митинги в няколко града, включително Хамбург. Нейният противник, социалдемократът Мартин Шулц ще говори пред избиратели в Емден. . Турция е домакин на военни учения на Нато, във време в което отношенията ѝ с Алианса не са на високо ниво. : Ураганът „Мария“ удари Доминика и Гваделупа и продължава пътя си през Карибите.", "date": "2017.09.19", "title": "Предстоящи международни събития за 20 септември (Агенция „Фокус“)"}
{"url": "http://www.focus-news.net/news/2017/09/19/2437692/prezidentat-rumen-radev-iran-mozhe-da-uchastva-v-protsesa-na-energiyna-diversifikatsiya-za-balgariya.html", "text": "Със своите значителни запаси от природен газ и нефт Иран има потенциал да участва в процеса на енергийна диверсификация за България. Това заяви президентът Румен Радев на среща в Ню Йорк със своя ирански колега д-р Хасан Рохани, съобщиха от прессекретариата на държавния глава.  Обща беше позицията, че разширяването на енергийната инфраструктура, която свързва Европа и Азия, създава предпоставки за активизираве на сътрудничеството между България и Иран. Д-р Рохани подчерта, че в сферата на енегетиката в Иран се реализират редица мащабни проекти с инвестиции от страна на европейски държави, Китай, Индия и Япония, и Иран ще работи за привличането на нови инвеститори и получаването на достъп до нови пазари.\r\nДвамата президенти потвърдиха стремежа на България и Иран да възстановят добрите традиции на активен двустранен икономически, научен и културен обмен. „Държавните лидери имат задача да насърчават контактите между бизнеса и в сферата на науката и културата. За Иран, България е надежден приятел и врата за разширяване на икономическите връзки с Европа“, заяви д-р Рохани. Българският държавен глава подчерта, че историческите връзки между българския и иранския народ са добра основа за надграждането на двустранните отношения. Президентът Радев изрази и интереса на страната ни за насърчаване на взаимните инвестиции в сфери като транспорта, енергетиката и туризма, както и за откриването на пряка въздушна връзка между София и Техеран.\r\nЗадълбочаването на сътрудничеството в сферата на науката и образованието също беше обсъдено от президентите на България и Иран. През последните години и в двете държави беше натрупан опит в развитието на информационните технологии, което създава предпоставки за научен обмен и партньорство между технологичните паркове.\r\nПрезидентът д-р Хасан Рохани отправи покана към българския държавен глава да посети Иран в удобно за него време.", "date": "2017.09.19", "title": "Президентът Румен Радев: Иран може да участва в процеса на енергийна диверсификация за България"}
{"url": "http://www.focus-news.net/news/2017/09/19/2437693/dobrich-organizirat-festival-na-hvarchilata-v-mestnostta-malkoto-more-yuzhno-ot-fara-na-nos-shabla.html", "text": "Организират фестивал на хвърчилата в местността „Малкото море“, южно от фара на нос Шабла, предаде кореспондентът на Радио „Фокус” – Варна. Празникът ще започне в 10,00 часа на 23 септември – събота. Фестивалът е посветен на хората и птиците от Приморска Добруджа и е организиран от морската община и Зеления образователен център. Демонстрации на оригинални и атрактивни модели хвърчила, собствена изработка на участниците, свободно пускане на хвърчила, арт-работилници за изработка на хвърчила, бижута и апликации от естествени материали са сред атракциите. Предвидени са щандове за продажба на ръчно направени сувенири, както и местенца за хапване и пийване. Фермерски базар ще събере местни производители, които ще предлагат екологично произведени продукти - плодове, зеленчуци и мед. Ще бъдат организирани пешеходни екскурзии за наблюдение на птици до местността „Тузлата“ и село Тюленово. Всеки, който има желание да подкрепи фестивала, може да се запише като доброволец в Зеления образователен център в Шабла, също да закупи картичка с фотос от предходните издания на фестивала и така да стане дарител за организирането му през 2018 година.\r\nЖулиета НИКОЛОВА", "date": "2017.09.19", "title": "Добрич: Организират фестивал на хвърчилата в местността „Малкото море“, южно от фара на нос Шабла"}
{"url": "http://www.focus-news.net/news/2017/09/19/2437694/prezidentat-rumen-radev-i-kralyat-na-yordaniya-nv-abdula-ii-bin-al-husein-se-obediniha-okolo-pozitsiyata-che-evropa-ne-mozhe-da-bade-stabilna-dokato-blizkiyat-iztok-e-v-kriza.html", "text": "Невъзможно е да бъде гарантирана сигурността и стабилността на Европа, докато регионът на Близкия Изток продължава да бъде в криза. Това беше общата позиция на държавния глава Румен Радев и на Негово величество кралят на Хашемитското кралство Йордания Абдула II бин ал-Хусеин, които проведоха днес среща в Ню Йорк в рамките на 72-ата сесия на Общото събрание на ООН. Българският президент благодари на крал Абдула II за подкрепата на Йордания в борбата с тероризма и за възстановяване на стабилността в Близкия Изток. Това съобщиха от прессекретариата на държавния глава\r\nПрезидентът Радев подчерта и ролята на Йордания за справяне с бежанските потоци от военните действия в региона, които създават предизвикателства пред социално-икономическата стабилност на страната. Йордания провежда активен диалог и сътрудничество с Европейския съюз и крал Абдула II изрази убеждението си пред президента Румен Радев, че това партньорство ще бъде задълбочено в рамките на Българското председателство на Съвета на ЕС. \r\nДвамата държавни глави бяха единодушни, че България и Йордания ще провеждат активно сътрудничество и обмен на информация между службите за сигурност на двете страни, за противодействие на нелегалния трафик, организираната престъпност и тероризма.\r\nПо време на срещата беше изразен и взаимен интерес за задълбочаване на политическия диалог и насърчаване на икономическия обмен между България и Йордания. Крал Абдула II прие поканата на българския държавен глава да посети страната ни през 2018 г.", "date": "2017.09.19", "title": "Президентът Румен Радев и кралят на Йордания Н.В. Абдула II бин ал-Хусеин се обединиха около позицията, че Европа не може да бъде стабилна, докато Близкият Изток е в криза"}
{"url": "http://www.focus-news.net/news/2017/09/19/2437695/kyustendil-za-shesta-poredna-godina-selskostopanskata-produktsiya-v-dupnitsa-i-selata-se-ohranyava-ot-polski-pazachi.html", "text": "За шеста поредна година селскостопанската продукция в Дупница и селата се охранява от полски пазачи. Това каза пред Радио „Фокус” – Кюстендил кметът на Община Дупница Методи Чимев. По думите му сезонно, всяка една година, се назначават полски пазачи. Те са на финансиране изцяло от общината. „Това е една организация, която осигурява частните и общинските имоти. Мисля, че резултат от това има. При една добра комуникация, която имаме с колегите от Районно управление и от „Пожарна безопасност и защита на населението”, това са хора чрез които се получава информация за всяко едно деяние”, каза Методи Чимев. Тази година има 14 полски пазачи, чиято дейност е започнала от месец май и е със срок – 5 месеца. Те следят за посегателства срещу реколтата, както и за възникването на пожари. Полските пазачи са инструктирани, разполагат с мобилни телефони и се ръководят от кметовете по места.\r\nВенцеслав ИЛЧЕВ", "date": "2017.09.19", "title": "Кюстендил: За шеста поредна година селскостопанската продукция в Дупница и селата се охранява от полски пазачи"}
{"url": "http://www.focus-news.net/news/2017/09/19/2437696/afp-stolitsata-na-meksiko-e-raztarsena-ot-moshtno-zemetresenie.html", "text": "Мощно земетресение е разлюляло столицата на Мексико, всявайки паника сред 20-те милиона жители на мегаполиса точно 32 години след опустошителния трус от 1985 г., предаде  AFP.\r\nГеологическата служба на САЩ съобщава, че магнитудът на труса е 7,1 по скалата на Рихтер, докато сеизмологическият институт на Мексико сочи, че той е 6,8. \r\nМексиканският институт сочи, че епицентърът се намира на седем километра от град Чиаутла де Тапиа в съседния до столицата щат Пуебла.  Виктор Турмаков", "date": "2017.09.19", "title": "AFP: Столицата на Мексико е разтърсена  от мощно земетресение"}
{"url": "http://www.focus-news.net/news/2017/09/19/2437697/origohu-balgarskata-politsiya-e-arestuvala-40-migranti.html", "text": "Българското МВР съобщава, че полицията е задържала в София 40 мигранти, сред които 13 малолетни, предаде  Origo.hu.\r\nМигрантите са задържани в понеделник по време на полицейска операция. Те сочат, че са иракски граждани, без документи и че са подали молба за убежище в балканската държава.\r\nВ България от началото на годината властите са задържали 2140 нелегални мигранти. Повечето от тях достигат на нейна територия от Турция и в повечето случаи искат да напуснат страната в посока към западноевропейските страни.\r\nПонастоящем в приемните центрове на България има 1315 бежанци, голяма част от които са от Сирия, Афганистан и Ирак. Виктор Турмаков", "date": "2017.09.19", "title": "Origo.hu: Българската полиция е арестувала 40 мигранти"}
{"url": "http://www.focus-news.net/news/2017/09/19/2437698/ria-novosti-vanshnite-ministri-na-rusiya-i-na-ungariya-izraziha-zagrizhenost-zaradi-zakona-za-obrazovanieto-priet-v-ukrayna.html", "text": "Външните министри на Русия и на Унгария Сергей Лавров и Петер Сиярто изразиха загриженост от приетия в Украйна закон, който ограничава правото на националните малцинства да получават образование на родния си език. Дипломатите са провели среща в кулоарите на провеждащата се в Ню Йорк 72-ра Сесия на общото събрание на ООН, предаде  РИА Новости.\r\n„Министрите изразиха загриженост заради приетия от Върховната Рада на Украйна закон за образованието, ограничаващ правата на националните малцинства за образование на родния им език“, пише в официален коментар на руското външно министерство. \r\nМинистрите също така са разменили мнения по отделни въпроси на дейността на ООН, както и по актуалните международни проблеми като ситуацията в Украйна, Близкия изток и в Сирия.  Виктор Турмаков", "date": "2017.09.19", "title": "РИА Новости: Външните министри на Русия и на Унгария изразиха загриженост заради закона за образованието, приет в Украйна"}
{"url": "http://www.focus-news.net/news/2017/09/19/2437701/sport-valensiya-pobedi-malaga-s-50-v-mach-ot-ispanskoto-parvenstvo.html", "text": "Валенсия победи като домакин Малага с 5:0 в мач от пети кръг на испанското първенство. \r\nРезултатът бе открит от Санти Мина в 17-та минута. След това нападателят Симоне Дзадза направи хеттрик, отбелязвайки съответно в 54-та, 60-та и 63-та минута. Окончателният резултат бе оформен в 86-та минута от Родриго Морено. Виктор Турмаков", "date": "2017.09.19", "title": "Спорт: Валенсия победи Малага с 5:0 в мач от испанското първенство"}
{"url": "http://www.focus-news.net/news/2017/09/19/2437702/api-vazstanoveno-e-dvizhenieto-po-kragovoto-pri-pv-letishte-na-am-hemus-pri-km-420.html", "text": "Възстановено е движението по кръговото при пътен възел \"Летище\" на АМ \"Хемус\", при км 420, в област Варна.Това бе съобщено от пресцентъра на Агенция \"Пътна инфраструктура\". \r\nТрафикът временно се осъществяваше в една лента поради ПТП.", "date": "2017.09.19", "title": "АПИ: Възстановено е движението по кръговото при п.в. \"Летище\" на АМ \"Хемус\", при км 420"}
{"url": "http://www.focus-news.net/news/2017/09/19/2437703/reuters-emirat-na-katar-podnovi-priziva-si-za-dialog-otnosno-diplomaticheskata-kriza-v-blizkiya-iztok.html", "text": "Емирът на Катар Шейх Тамим бин Хамад ал Тани поднови призива си за „диалог без предварителни условия“ за слагането на край на политическата криза, поставяща страната му срещу Египет, Саудитска Арабия, ОАЕ и Бахрейн,  предаде  Reuters.\r\nГоворейки от подиума на 193-членното Общо събрание на ООН, монархът поднови призива си за „безусловен диалог, основан върху уважението на суверенитета“. \r\nВ речта си той рязко разкритикува четирите арабски държави, които според него вредят на воденето на „войната срещу тероризма“. Виктор Турмаков", "date": "2017.09.19", "title": "Reuters: Емирът на Катар поднови призива си за диалог относно дипломатическата криза в Близкия изток"}
{"url": "http://www.focus-news.net/news/2017/09/19/2437704/tass-sergey-lavrov-obsadi-s-prezidenta-na-sarbiya-situatsiyata-na-balkanskiya-poluostrov.html", "text": "Руският външен министър Сергей Лавров проведе среща с президента на Сърбия Александър Вучич в кулоарите на 72-та сесия на Общото събрание на ООН. Двамата са обсъдили ситуацията на Балканския полуостров, предаде  ТАСС.\r\n„Ценим всяка възможност да чуем Вашата оценка за това, какво се случва в региона, да съгласуваме своите по-нататъшни крачки по въпросите, които ни тревожат в интерес на стабилността на Балканите и в интерес на развитието на страните в региона в съответствие с волята на техните народи“, заяви министърът.\r\nНа свой ред Вучич се застъпи в полза на по-нататъшното развитие на отношенията между двете страни на всички възможни равнища. „Русия е истински приятел на Сърбия. Ние не крием това. Смятам, че ние ще можем да подобрим взаимодействието на различни равнища, в това число и в икономическата сфера, където сътрудничеството се подобрява от година на година“, отбеляза сръбският президент. Той изрази благодарност за подкрепата от страна на Москва за Белград на различните международни форуми и организации. „Вашата страна винаги е защитавала териториалната цялост и суверенитета на Сърбия. Нашият народ цени това“, добави Вучич.  Виктор Турмаков", "date": "2017.09.19", "title": "ТАСС: Сергей Лавров обсъди с президента на Сърбия ситуацията на Балканския полуостров"}
{"url": "http://www.focus-news.net/news/2017/09/19/2437705/reuters-emanyuel-makron-iska-da-igrae-rolyata-na-posrednik-mezhdu-iran-i-sasht.html", "text": "Президентът на Франция Еманюел Макрон заяви, че иска да играе ролята на посредник между САЩ и Иран, за да може по такъв начин Техеран да участва в откриването на политическо решение на кризата в Сирия, предаде  Reuters.\r\n„Ако не разрешим сирийския проблем с Иран на преговорната маса, тогава няма да имаме ефективна реакция, защото Иран днес е сред силите, които имат влияние на място“, заяви Макрон. Правителството на Франция се опитва да основе международна група по Сирия, която да съживи замрелите мирни преговори в Женева, но САЩ са приели силна анти-иранска позиция, откакто техен президент стана Доналд Тръмп, което затруднява мирните преговори между големите сили. \r\n„Отбелязвайки отказа на САЩ днес, искам групата да бъде развита и че ООН и Франция могат да служат като посредници с Иран“, добави Макрон.  Виктор Турмаков", "date": "2017.09.19", "title": "Reuters: Еманюел Макрон иска да играе ролята на посредник между Иран и САЩ"}
{"url": "http://www.focus-news.net/news/2017/09/19/2437706/tass-prezidentat-na-sarbiya-uveri-sergey-lavrov-che-stranata-ne-se-stremi-da-stane-chlen-na-nato.html", "text": "Президентът на Сърбия Александър Вучич увери руския външен министър Сергей Лавров по време на срещата им в кулоарите на 72-та сесия на Общото събрание на ООН, че страната му няма стремежи да се присъедини към НАТО и възнамерява да спазва военен неутралитет, предаде ТАСС.\r\n„Има различни слухове, в това число дори и в руските медии. Искам да кажа, че Сърбия няма стремеж да се присъединява нито към НАТО, нито към други военни организации“, подчерта Вучич. „Ние запазваме свой военен неутралитет“, добави той.\r\n„Това е нашата политика, тя не се е изменяла и няма да се измени“, добави сръбският президент.  Виктор Турмаков", "date": "2017.09.19", "title": "ТАСС: Президентът на Сърбия увери Сергей Лавров, че страната не се стреми да стане член на НАТО"}
