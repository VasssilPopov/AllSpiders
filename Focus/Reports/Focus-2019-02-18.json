{"url": "http://www.focus-news.net/news/2019/02/18/2625053/sport-manchestar-yunayted-pobedi-chelsi-s-20-na-fa-kap.html", "text": "В осмина финалите за Купата на Английската футболна асоциация, по-известен като ФА КЪп, за сезон 2018/2019 късно тази вечер се срещнаха Челси и Манчестър Юнайтед.  \r\nМачът завърши при резултат 2:0 за Манчестър Юнайтед. \r\nПървият гол вкара Андер Ерера в 31-та минута след асистенция на Пол Погба, а самият Пол Погба  вкара вторият гол в последната 45-та минута от първото полувреме.", "date": "2019.02.18", "title": "Спорт: Манчестър Юнайтед победи Челси с 2:0 на ФА Къп"}
{"url": "http://www.focus-news.net/news/2019/02/18/2625024/washington-examiner-petima-amerikantsi-sa-arestuvani-po-podozreniya-za-zagovor-v-haiti.html", "text": "Петима американци са арестувани в Хаити по обвинения, че са организирали заговор, пише  електронното издание на вестник Washington Examiner . \r\nНе е ясно дали на петимата неназовани граждани на САЩ е наложена мярка за неотклонение. Двама други чужди граждани и един хаитянин също са задържани, заяви външният министър на Хаити Бочит Едмънд пред CNN. \r\nАрестите идват четири дни, след като Държавният департамент издаде предупреждение да не се пътува в карибската страна. \r\n„Не пътувайте в Хаити заради престъпността и гражданските вълнения“, препоръча на американците Държавния департамент като издаде предупреждение ниво 4 (най-високото). „В момента има широко разпространени, непредвидими и включващи насили демонстрации в Порт-о-Пренс и на други места в Хаити... Протестите, изгарянето на гуми и блокирането на пътища са чести и непредвидими. Тежки престъпления, като въоръжен грабеж, са мого чести. Местната полиция може да няма ресурси да реагира ефективно на сериозни престъпни инциденти, а аварийното реагиране, включително линейките, са ограничени, или несъществуващи“. \r\nПрезидентът на Хаити Жовенел Моис встъпи в длъжност преди две години, но е подложен на силна обществена критика заради инфлацията и корупцията в правителството, което доведедо протести, които според съобщенията са станали смъртоносни през последната седмица. \r\nПревод и редакция:", "date": "2019.02.18", "title": "Washington Examiner: Петима американци са арестувани по подозрения за заговор в Хаити"}
{"url": "http://www.focus-news.net/news/2019/02/18/2625021/haskovo-vremenno-e-ogranicheno-dvizhenieto-po-pat-i-8-haskovo-klokotnitsa-poradi-patnotransportno-proizshestvie.html", "text": "Временно е ограничено движението по път I-8 Хасково - Клокотница поради пътнотранспортно произшествие. Тпва съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост по обходен маршрут по път I-5 Хасково - АМ \"Марица\" - АМ \"Тракия\" - Пловдив.", "date": "2019.02.18", "title": "Хасково: Временно е ограничено движението по път I-8 Хасково - Клокотница поради пътнотранспортно произшествие"}
{"url": "http://www.focus-news.net/news/2019/02/18/2625023/", "text": "През нощта ще е предимно ясно и почти тихо. Утре ще е предимно слънчево, на места, главно в Северна България и по Черноморието с временни увеличения на облачността. В сутрешните часове на места там и видимостта ще е намалена. В източните райони ще духа слаб вятър от югоизток. Минималните температури ще са между минус 3° и 2°; максималните – предимно между 11° и 16°, малко по-ниски по Черноморието. Атмосферното налягане слабо ще се понижи, но ще остане по-високо от средното за месеца. Това съобщи за  Агенция „Фокус“  дежурният синоптик Евгения Егова от  Националния институт по метеорология и хидрология . По Черноморието ще е предимно слънчево с временни увеличения на облачността. Ще духа слаб до умерен вятър югоизток. Максималните температури ще са 9°-10°. Температурата на морската вода е 6-7°. Вълнението на морето ще е 1-2 бала. Над планините ще е предимно слънчево. Вятърът ще придобие източна компонента и ще е слаб до умерен. Максималната температура на височина 1200 метра ще е около 7°, на 2000 метра – около 1°. \r\nВ средата на седмицата вятърът отново ще се ориентира от запад-северозапад и ще се усили до умерен. В сряда преди обяд ще има временни увеличения на облачността. Преобладаващите минимални температури ще са между минус 1° и 4°, максималните - между 12° и 17°. В четвъртък облачността ще се увеличава и вплътнява, минималните температури ще са малко по-високи, дневните слабо ще се понижат. В петък още сутринта от северозапад ще завали дъжд, в планините - сняг. По-късно през деня вятърът ще се ориентира от североизток, ще се усили и рязко ще застудее. С понижението на температурите още след обяд в североизточните райони, а през нощта срещу събота в по-голямата част от страната дъждът ще премине в сняг, но до сутринта в повечето райони валежите ще спрат.", "date": "2019.02.18", "title": "НИМХ: Утре времето ще бъде слънчево, с максимални температури между 11° и 16°"}
{"url": "http://www.focus-news.net/news/2019/02/18/2625022/the-jerusalem-post-polyatsite-suchat-antisemitizam-s-maychinoto-si-mlyako-predizvika-otmyana-na-sreshtata-na-vishegradskata-chetvorka-v-erusalim.html", "text": "Полша официално отмени визитата на външния си министър в Израел, което доведе до отмяната на срещата на върха Вишеградска четворка - Израел в столицата на еврейската държава, след като действащият министър на външните работи на страната Израел Катц заяви, че „поляците сучат антисемитизъм с майчиното си мляко“, пише  онлайн изданието на вестник The Jerusalem Post . \r\nПолският премиер Матеуш Моравиецки определи думите на Катц, като „расистки и неприемливи“, а посланикът на Варшава в Израел също разкритикува коментара, като заяви в „Туитър“ : „Наистина е шокиращо, че новоназначен външен министър на Израел говори такива срамни и расистки неща. Абсолютно неприемливо“. \r\nРешението на Полша да не участва в срещата на върха в Ерусалим във вторник заедно с Унгария, Чешката република и Словакия означава, че срещите, които трябва да се проведат между лидерите на другите три правителства и израелския премиер Бенямин Нетаняху ще бъдат двустранни, обясни говорител на еврейското външно министерство. \r\nКатц говори по местна телевизия по повод конференцията за Близкия Изток във Варшава и дипломатическия отзвук от коментарите на Нетаняху за поляците и Холокоста. Той омаловажи твърденията, че израелско-полските отношения са в криза, като посочи, че Нетаняху се е изразил ясно по въпроса. \r\nВъншният министър добави: „Това каза Ицхак Шамир (за поляците, които убиха баща му): Поляците сучат антисемитизъм с майчиното си мляко. Никой не може да ни каже как да почитаме падналите. \r\nПредседателят на партия „Йеш Атид“ Яир Лапид също се включи в спора. \r\n„Цели четири години премиерът не смееше да каже на глас причината, поради която поляците помагаха на нацистите, а тя е, че антисемитизмът е интегрална част от полското общество“, заяви политикът. „Това не е расизъм, това е болезнена историческа истина“. \r\nИзданието припомня, че дипломатическата криза между Полша и Израел започна по време на срещата на върха във Варшава за Близкия Изток миналия четвъртък (14 февруари), когато Нетаняху наруши полския закон, който забранява дори предполагането, че поляците, като нация, са си сътрудничили с нацистите в убийството на евреите по време на Втората световна война. \r\n„Поляците сътрудничиха с германците“ по време на Холокоста“, заяви министър-председателят. \r\nТой говори в края на двудневното си пътуване до Варшава, докато беше на посещение в Музея на историята на полските евреи, намиращ се в сърцето на някогашното Варшавско гето. \r\nЛапид нападна Нетаняху, след като последният разреши кризата, като каза, „вместо поляците да ни се извинят за милионите загинали в Полша по време на Холокоста, за помощта им към нацистите, Нетаняху им се извини за втори път“. \r\nПревод и редакция:", "date": "2019.02.18", "title": "The Jerusalem Post: „Поляците сучат антисемитизъм с майчиното си мляко“ предизвика отмяна на срещата на Вишеградската четворка в Ерусалим"}
{"url": "http://www.focus-news.net/news/2019/02/18/2625026/a1-on-makedoniya-deputatite-ot-albanskata-opozitsiya-reshiha-da-se-otkazhat-ot-mandatite-si.html", "text": "Парламентарната група на опозиционната Демократическа партия, която има 43 народни представители, прие единодушно решение за отказ от своите парламентарни мандати, предава  македонският портал „А1 Он\" . \r\nЛидерът на партията Лулзим Баша обяви това след заседанието на парламентарната група, която го „овласти за предприемането на по-нататъшни стъпки“, което предполага свикването на най-висшите партийни органи, които да потвърдят вече взетото решение. \r\n„Парламентарната група взе единогласно решение да се откаже от депутатските си мандати, тъй като това е единственото политическо решение, което ще доведе до формиране на служебно правителство, което да проведе свободни и прозрачни избори и да отблокира процеса на европейска интеграция на Албания“, заяви Баша. \r\nПочетният председател на Демократическата партия , бивш премиер и президент на страната, Сали Бериша, който също е депутат, заяви, че решението, което се взима за първи път в Албания, „е екстремно от политическа гледна точка, но политическата ситуация в държавата го изисква“. \r\nОсновната опозиционна партия получи принципна подкрепа за решението и  от други партии, които са част от обединената опозиция. \r\nПревод и редакция:", "date": "2019.02.18", "title": "„А1 Он“ (Македония): Депутатите от албанската опозиция решиха да се откажат от мандатите си"}
{"url": "http://www.focus-news.net/news/2019/02/18/2625029/shumen-s-obshtogradski-ritual-po-podnasyane-na-ventsi-i-tsvetya-gradat-shte-otbelezhi-146-godini-ot-gibelta-na-vasil-levski.html", "text": "Общината и Командването на шуменския военен гарнизон организират от 11.00 часа на 19 февруари общоградски ритуал по поднасяне на венци и цветя по повод 146 години от гибелта на Левски. Това съобщиха от  Община Шумен . Слово за Апостола ще произнесе Красимира Чалъкова, уредник в къща-музей „Добри Войников“. В церемонията ще се включат ученици от СУ „Васил Левски“, които ще изнесат рецитал, посветен на Апостола. Да се преклонят пред паметта на Васил Левски във възпоменанието ще участват кметът на община Шумен Любомир Христов, заместник-кметове, представители на общинската и областната администрация, общински съветници, политически, просветни, обществени организации и граждани. От общинската администрация канят шуменци да се включат в общоградския ритуал по поднасяне на венци и цветя и да почетат паметта на Апостола на свободата Васил Левски.", "date": "2019.02.18", "title": "Шумен: С общоградски ритуал по поднасяне на венци и цветя градът ще отбележи 146 години от гибелта на Васил Левски"}
{"url": "http://www.focus-news.net/news/2019/02/18/2625030/sliven-rzi-preporachva-na-roditelite-na-detsa-ot-13-mesetsa-do-18-godini-da-gi-zavedat-na-imunizatsiya-sreshtu-morbili.html", "text": "РЗИ препоръчва на родителите на деца от 13 месеца до 18 години да ги заведат на имунизация срещу морбили, съобщиха от  здравната инспекция  . Поради  регистрирани и лабораторно потвърдени случаи на морбили в страната и разпоредените от Министъра на здравеопазването мерки, РЗИ-Сливен препоръчва на родителите на деца от 13 месеца до 18 години, ако детето е неимунизирано срещу морбили, да  посетят личния лекар за извършване на имунизация. Ваксината против морбили е единствената ефективна защита срещу заболяването, припомнят от инспекцията. При поява на симптоми, съмнителни за морбили, незабавно  трябва да се потърси медицинска помощ за диагностично уточняване. Актуална информация за епидемичната обстановка в област Сливен ще бъде публикувана регулярно на сайта на РЗИ-Сливен.", "date": "2019.02.18", "title": "Сливен: РЗИ препоръчва на родителите на деца от 13 месеца до 18 години да ги заведат на имунизация срещу морбили"}
{"url": "http://www.focus-news.net/news/2019/02/18/2625031/pazardzhik-nablyudava-se-povishenie-v-tsenata-na-dizelovoto-gorivo.html", "text": "Цената на масовия бензин А-95 към момента е 2.04 лв/л, а дизелът – 2.22 лв/л на някои от бензиностанциите в  града и областта, показа репортерска проверка на  Радио „Фокус” – Пазарджик  . Бензин А-98 се търгува за 2.34 лв./л, газта – 0.95лв/л, а метанът е 1.44лв/л. Най-ниските цени на горивата в Пазарджик в някои обекти са: за бензин А-95 – 1.94лв./л, за бензин A-98 – 2.15 лв./л, дизел – 2.18 лв./л, за газ –0.90 лв./л и метан – 1.27 лв./л. Общо 16 са бензиностанциите на територията на областния град, където ежедневно зареждат гориво по около 4 500 клиенти на обект. Повечето бензиностанции в града дават и подарък на клиентите си при зареждане на 20 литра гориво. \r\nАлбена ЖИЛЕКОВА", "date": "2019.02.18", "title": "Пазарджик: Наблюдава се повишение в цената на дизеловото гориво"}
{"url": "http://www.focus-news.net/news/2019/02/18/2625028/sliven-zapochna-podpiska-za-kanonizatsiyata-na-vasil-levski.html", "text": "Започна подписка за канонизация на Васил Левски, съобщиха организаторите от местната организация на  НФСБ . Подписите ще бъдат връчени на сливенския митрополит Иоаникий, който участва в комисията по канонизация към БПЦ. Тя е в подкрепа на искането на Националния изпълнителен комитет на партията до Светия синод, откъдето няма отговор повече от година. Според  областния координатор на партията Доброслав Иванов, желанието им е Левски да получи това признание от църквата, каквото е получил от българския народ. \r\nПодписката е започнала днес, когато от местният актив традиционно честват годишнината от гибелта на Апостола. Те желаят да обърнат внимание върху правената, според тях, грешка при официалните чествания, следствие от неправилното преобразуване на датите след приемането на Григорианския календар. За кратко време са били събрани десетки подписи.", "date": "2019.02.18", "title": "Сливен: Започна подписка за канонизацията на Васил Левски"}
{"url": "http://www.focus-news.net/news/2019/02/18/2625025/edi-rama-nyama-da-podavam-ostavka.html", "text": "Албанският премиер Еди Рама коментира исканията на местната опозиция и заяви, че няма да подаде оставка. „Няма да подам оставка и в Албания няма да има предсрочни избори“, подчерта министър-председателят и добави, че опозицията няма основания за исканията си, предава  скопското електронно издание „Либертас“ . \r\n„В Албания се провеждат всички нужни реформи и правителството трябва да продължи да работи по този път“, заяви Рамам като оцени, че протестите от събота са показали, че опозицията има намерение да вземе властта в страната силово. \r\nПревод и редакция:", "date": "2019.02.18", "title": "Еди Рама: Няма да подавам оставка"}
{"url": "http://www.focus-news.net/news/2019/02/18/2625020/valeri-simeonov-nfsb-lichno-za-men-nyama-po-golyam-svetets-ot-levski-argumentite-na-balgarskata-pravoslavna-tsarkva-sa-nesastoyatelni.html", "text": "Лично за мен няма по-голям светец от Левски, аргументите на Българската православна църква са несъстоятелни. Tова каза лидерът на НФСБ и депутат от ПГ на „Обединени патриоти“ Валери Симеонов по време на шествие-поклонение пред личността и саможертвата на Апостола на българската свобода, предаде репортер на  Агенция „Фокус“ . „Могат да ме обявят за антихрист или какъвто си искат, но със собствени средства и със средствата на фирмите, които управляваме ние сме направили един голям храм в циганската махала – „Св. Георги“ и сме спомогнали за възстановяването и ремонтите на десетки църкви“, заяви Симеонов. Той посочи, че недоумява до кога българската православна църква ще запази мълчание за канонизирането на Апостола.  \r\n„Българската православна църква изтъква като аргумент, че Левски не може да бъде канонизиран, защото ръцете са му изцапани със смъртта на български младеж, но в същото време Александър Невски е светия, въпреки, че е канонизиран от руската православна църква и най-големият храм в България се нарича „Св. Александър Невски“, отбеляза лидерът на НФСБ.", "date": "2019.02.18", "title": "Валери Симеонов, НФСБ: Лично за мен няма по-голям светец от Левски, аргументите на Българската православна църква са несъстоятелни"}
{"url": "http://www.focus-news.net/news/2019/02/18/2625034/plovdiv-osigureno-e-bezopasnoto-preminavane-na-detsata-ot-dg-vesela-v-rayon-severen.html", "text": "Антипаркинг колчета монтира администрацията на район „Северен” покрай оградата на ДГ „Весела”, намираща се на бул.”Дунав” №67,  съобщиха за  Радио „Фокус“-Пловдив  от районната администрация.   След множество сигнали от родители на деца, посещаващи ДГ „Весела”, както и от живеещите в района граждани, администрацията предприе действия да ограничи достъпа на моторни превозни средства, които от години паркираха върху тротоарните площи и преминаването по него бе невъзможно. Акцията по осигуряване и поставяне на антипаркинг елементите се състоя съвместно с общинско предприятие „Организация и контрол по транспорта”. Монтирани са 21 броя метални ограничителни колчета с логото на Община Пловдив, които предотвратяват нерегламентираното паркиране върху тротоарната настилка. „Радвам се, че успяхме да осигурим спокойно преминаване и достъп до входа на детското заведение, както и безпрепятствено преминаване на пешеходците в района”, каза районният кмет инж. Ральо Ралев , като добави, че предстои монтиране на предпазна ограда от пана пред входа на детската градина.", "date": "2019.02.18", "title": "Пловдив: Осигурено е безопасното преминаване на децата от ДГ „Весела” в район „Северен”"}
{"url": "http://www.focus-news.net/news/2019/02/18/2625033/varna-s-polagane-na-ventsi-i-tsvetya-shte-bade-otbelyazana-146-tata-godishnina-ot-gibelta-na-apostola-na-svobodata.html", "text": "С поклонение пред барелефа на Васил Левски на бул. „Осми Приморски полк“ на 19 февруари ще започне програмата за отбелязване на 146-тата годишнина от гибелта на Апостола на свободата. Началото ще е от 10 часа. Това съобщиха за  Радио „Фокус“ – Варна  от Район „Приморски“. Един час по-късно, ще се проведе общоградско поклонение със заупокойна молитва и полагане на венци и цветя с военен ритуал пред паметника на Васил Левски в Морската градина. \r\nДиана СТОЕВА", "date": "2019.02.18", "title": "Варна: С полагане на венци и цветя ще бъде отбелязана 146-тата годишнина от гибелта на Апостола на свободата"}
{"url": "http://www.focus-news.net/news/2019/02/18/2624620/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Японският премиер Шиндзо Абе е номинирал американския президент Доналд Тръмп за Нобеловата награда за мир миналата есен, след като бе поискан от Вашингтон, предаде японският вестник  Asahi Shimbun . \r\nВашингтон e проучил възможността Токио да номинира Тръмп за наградата след неговата забележителна среща на върха с лидера на Северна Корея Ким Чен Ун през юни миналата година. \r\nИнформацията идва след твърдението на Тръмп в петък, че Абе го е номинирал за наградата. \r\nТръмп каза, че Абе му е изпратил копие от писмо за номинация от пет страници, изпратено до комитета за Нобелова награда за мир, в който японският лидер похвали усилията му за намаляване на напрежението с Пхенян. \r\n„В писмото се казва: „Аз съм Ви номинирал с уважение от името на Япония. Аз ги призовах да Ви дадат Нобеловата награда за мир“. Казах му, благодаря ти“ - разказа Тръмп пред репортери в Белия дом. \r\n„Много други хора мислят същото. Вероятно никога няма да я получа. Приемам това\" - коментира Тръмп. \r\nЯпонски официални представители са отказали коментар относно твърденията на Тръмп пред на вестника. \r\n*** Старшият съветник на Белия дом Стивън Милър даде в неделя  силен сигнал, че президентът Тръмп ще наложи вето, ако депутатите одобрят мярка за блокиране на извънредното положение за осигуряване на финансиране за стена по южната граница, пише електронното издание на американския вестник  The Hill .  \r\n\"Очевидно президентът ще защити общонационалното извънредно положение\", каза Милър пред телевизионния канал Fox News . \r\nЗапитан дали това означава, че Тръмп е готов да наложи вето на евентуална резолюция на Конгреса, Милър потвърди, че Тръмп \"ще защити извънредното положение, гарантирано\". \r\nТръмп обяви общонационално извънредно положение, за да заобиколи Конгреса и да осигури около 8 милиарда долара за ограда по южната граница. \r\nТози ход вече предизвика вълна  от съдебни дела. Законодателите и от двете партии отхвърлиха  декларацията, като твърдят, че тя създава лош прецедент и поставиха под съмнение съществуването на извънредна ситуация на границата. \r\nДемократите в Конгреса заявиха, че ще приемат резолюция, която би блокирала декларацията. Не е ясно колко конгресмени от републиканската партия, критици на действията на президента, ще гласуват за мярката. \r\nАко законопроектът се приеме и от двете камари на Конгреса, той би могъл да принуди Тръмп, за да издаде първото вето в своето президентство. \r\nВ неделя Милър твърдо защити правото на президента да обяви извънредна ситуация, като заяви, че той има конституционната власт да направи това и че въпросът за незаконната имиграция изисква извънредни действия. \r\n\"Това е дълбок интелектуален проблем, който измъчва страната\", каза Милър. - Което означава, че хиляди американци умират година след година, година след година поради заплахи, идващи от южната ни граница. \r\n\"Това е заплаха в нашата страна ... и ако президентът не може да защити тази страна, тогава той не може да изпълни конституционната си клетва\", добави той. \r\nМилър не успя да посочи друг пример за президент, използващ извънредни правомощия, за да си осигури финансиране, след като Конгресът е отхвърлил исканите средства чрез процеса на отпускане на бюджетно финансиране. \r\n*** Ръководителят на пресслужбата на Държавния департамент Хедър Науърт оттегли кандидатурата си за поста на постоянния представител на САЩ в ООН, не заради разкритата информация за наемането на бавачка, която според твърденията е била незаконно в страната., пише  The Washington Post . \r\n\"Бавачката е била законно в страната, тя е била гражданин на Ямайка и е била наета от Науърт и нейния съпруг преди 10 години. Науърт е плащала заплатата й в брой. Скоро те научили, че бавачката не е плащала данъци и настояли тя да плати дължимото на държавата.\" цитира източника на вестника, близък до семейство. \"Науърт разказа за тази ситуация по време на проверката за сигурност и е уверена, че това няма да повлияе на назначаването й по никакъв начин\", каза той. \r\nПо-рано вестникът съобщава, че бавачката е била в страната незаконно и не разполага с разрешение за работа. Съпругът на началника на пресслужбата на Държавния департамент е продължил да живее с децата в Ню Йорк, докато Науърт работи във Вашингтон. Съобщението за пресата от Държавния департамент не посочва дали Науърт ще продължи да оглавява пресслужбата на Департамента,но в текста на съобщението тя е упомената като „официален представител“ на Държавния департамент. \r\n***  Премиерът на Израел Бенямин Нетаняху обяви назначаването на министъра на разузнаването и транспорта Израел Кац като изпълняваш дейността външен министър за оставащите дни на сегашното правителство, давайки на Кац шанс да запази тази позиция, ако Нетаняху спечели следващите избори, пише израелското англоезично издание  The Jerusalem Post . \r\nКац, който се позиционира като заместник-председател на  „Ликуд\" и бъдещ министър-председател в ерата след Нетаняху, завърши  на второ място в първичните избори в „Ликуд“ преди две седмици, поставяйки го на трето място в списъка  на партията, след Нетаняху и парламентарния председател  Юли Еделщайн. \r\nТъй като назначението e за временно изпълняващ длъжността, а не за постоянен външен министър, не е необходимо той да бъде одобрен от Кнесета и ще е начело на Министерството на външните работи само за период от три месеца. \r\nМинистърът на енергетиката и водите Ювал Щайниц, който заедно с Кат се смяташе за водещ кандидат за позицията, отговори на новината за назначението на Кац, като каза пред репортерите преди седмичното заседание на кабинета, че желае на Кац късмет. \r\nНазначаването от страна на  Нетаняху за действащ министър на външните работи в последните дни на сегашното правителство идва след петиция до Върховния съд от „Движението за качествено управление“  срещу броя на портфейлите, които Нетаняху държи. Освен като министър-председател и външен министър, Нетаняху също е министър на отбраната от ноември и министър на здравеопазването, въпреки че Яаков Лицман управлява министерството като действащ министър на здравеопазването. \r\nПрез декември Нетаняху, който по онова време също беше ръководител на  Министерството на имиграцията и интеграцията, се освободи от тази позиция, като назначи своя съюзник Ярив Левин да заема поста като временно изпълняващ длъжността. По онова време той каза, че ще назначи временен министър на външните работи през януари, но това назначение се забави докато петицията до Върховния съд не принуди Нетаняху да действа. \r\nВлиянието, портфейлът и морала на външното министерство непрекъснато намалява, след като след изборите през 2015 г. то остава без титулярен министър, който да се бори за бюджет и за място на масата, където се вземат ключовите външнополитически решения на страната, пише изданието.", "date": "2019.02.18", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/18/2624622/spor-za-prichinata-dovela-do-derayliraneto-na-tovaren-vlak-v-plovdiv-obzor.html", "text": "Ден, след като товарна влакова композиция на компанията „Булмаркет Рейл Карго” с 2 локомотива и 25 вагона с пропан-бутан дерайлира в района на Централна гара в Пловдив, превозвачът и НКЖИ спорят за това чия е вината за инцидента. \r\nОще в събота от „Булмаркет Рейл Карго“ заявиха, че причината за злополуката е лошото състояние на железния път и съобщиха, че е установена счупена стрелка на приемно-отправен коловоз.  \r\nОт НКЖИ отхвърлиха версията на „Булмаркет Рейл Карго“. Генералният директор на компанията Красимир Папукчийски заяви, че не приема тезата на фирмата-собственик на композицията, че счупен език на стрелка е причина за инцидента. „Бих попитал фирмата – на какво основание могат да кажат това нещо? Защото аз бих задал въпрос – дали са сигурни в състоянието на локомотивите си – дали са в добро състояние“, коментира Папукчийски. Той уточни, че няколко часа преди инцидента по същия маршрут минават две други композиции с по-голяма брутна тежест. „Не мога да се произнеса за причините. Вчера бяха взети проби от метала на езиковата част, проби и от раменната релса, които са дадени за химически анализ. Предстои и доста сериозна проверка сега на локомотивите, мерене на вагоните. Комисията има доста работа. Реално можем да кажем, когато получим резултатите от химическите проби и след приключване на проверките“, коментира генералният директор на НКЖИ. Красимир Папукчийски допълни, че не се съмнява в релсовия път. „Това е една от най-натоварените гари в България, където минават среднодневно 150 влака. Нямам съмнения, че състоянието на железопътната инфраструктура е лошо за да преминават такива влакове“, заяви той. \r\nВ отговор на това управителят на „Булмаркет Рейл Карго“ Петър Ганев коментира, че данните от черната кутия на локомотивите доказват, че дерайлиралата товарна влакова композиция в Пловдив се е движила с 35 км/ч, което е по-ниска от максимално допустимата скорост от 40 км/ч. Той обяви, че локомотивите са преминали през всички технически прегледи и са били изправни. „Сигурен съм и мога да потвърдя с документи, че локомотивите са изправни. Те са преминали през всички необходими технически прегледи и не може да се твърди, че причината за инцидента е в тях“, заяви Ганев.  \r\nОще в нощта срещу неделя движението на всички влакове през жп гара Пловдив бе възстановено. За целта бяха изтеглени първо дерайлиралите цистерни. Двата локомотива от дерайлиралата композиция вече са в депото на БДЖ, където ще им бъде направена техническа експертиза. В понеделник ще започне ремонтът на единия от тях, за да бъде пуснат в експлоатация.  Агенция „Фокус“ припомня:  Товарна влакова композиция на компанията „Булмаркет Рейл Карго ”с 2 локомотива и 25 вагона с пропан-бутан дерайлира в района на Централна гара в Пловдив рано сутринта в събота, 16 февруари. Инцидентът става около 04.15 часа на гара Пловдив (пътническа) при преминаването транзит в посока от Илиянци към Пловдив. Тогава дерайлират двата локомотива и първите три вагона на композицията. Не е имало изтичане на газ, няма пострадали. Извършва се непрекъснат контрол върху средата и няма никаква опасност както за служителите, така и за населението на Пловдив. По случая е образувано досъдебно производство, текат процесуално-следствени действия. По разпореждане на главния прокурор след извършване на първоначален оглед от следовател към Окръжната прокуратура, разследването се поема от Националната следствена служба. Трима са били машинистите в дерайлиралата товарна влакова композиция. Взетите им проби за алкохол и наркотици са отрицателни. Машинистите са в добро състояние и без травматични увреждания, проведени са им разпити. Дерайлиралият водещ локомотив на товарната влакова композиция в Пловдив е същият, който е бил и при инцидента в Хитрино от 10 декември 2016 г. Тогава товарен влак с пропан-бутан и пропилен, пътуващ от Бургас към Русе, дерайлира при навлизане в гара Хитрино в 05.37 часа. Получава се теч от два вагона, който предизвиква пожар. Пожарът и ударната вълна, образувана при възпламеняването разрушават над 50 сгради, при което затрупват част от жителите на селото, а други получават различна степен на изгаряне. Следва евакуация на жителите от селото, докато 150 пожарникари се борят с пламъците. Вследствие на взрива в селото загиват 7 души, а 29 са ранени. Унищожени са десетки постройки и жилищни сгради. Машинистите на влака остават живи след инцидента.", "date": "2019.02.18", "title": "Спор за причината, довела до дерайлирането на товарен влак в Пловдив (ОБЗОР)"}
{"url": "http://www.focus-news.net/news/2019/02/18/2624621/predstoyashti-sabitiya-v-stranata-za-18-fevruari-agentsiya-fokus.html", "text": "*** \r\nОт 18.00 часа пред паметника на Апостола вицепрезидентът Илияна Йотова ще участва във възпоменателното отбелязване на 146 години от гибелта на Васил Левски в град Карлово. От 19.00 часа в Народно читалище „Васил Левски – 1861“ Илияна Йотова ще присъства на спектакъла „Васил Левски – един неосъществен сценарий“, подготвен от учениците от СУ „Васил Левски“. \r\n*** \r\nОт 18.15 часа председателят на Народното събрание Цвета Караянчева ще участва във възпоменателна церемония в град Петрич по повод 146-ата годишнина от обесването на Васил Левски.  \r\n*** \r\nОт 10.00 часа в Руски културно-информационен център, 3 ет., к.305, ще се проведе научна конференция, посветена на 140-та годишнина от подписването на Константинополския мирен договор. Сред участниците в конференцията са извънредният и пълномощен посланик на Руската Федерация в Република България Анатолий Макаров, Георги Първанов, президент на България в периода 2002-2012 и основател на ПП АБВ и председателят на АБВ Румен Петков. \r\n*** \r\nОт 10.00 часа 16 състав на Специализирания наказателен съд ще гледа делото срещу Милко М., Росен Д., Златомир И. и др., обвинени в организиране и ръководене на организирана престъпна група.   \r\n*** \r\nОт 10.00 часа 12 състав на Специализирания наказателен съд ще гледа делото срещу Румяна Ж. обвинена в престъпление по служба - чл.283 НК. \r\n*** \r\nОт 10.00 часа състав на Административен съд – София ще заседава по делото, заведено по жалба на омбудсмана Мая Манолова срещу „Топлофикация София“ ЕАД. Омбудсманът Мая Манолова ще се яви на заседанието. \r\n*** \r\nОт 10.30 часа на ул. „Сава Михайлов“ 57 зам.-кметът на София Дончо Барбалов ще провери готовността за възобновяване на дейността на Банката с майчина кърма. \r\n*** \r\nОт 11.00 часа в партерното фоайе на Софийската опера и балет ще се състои пресконференция за премиерата на операта \"Трубадур\". \r\n*** \r\nОт 11.00 часа 18 състав на Специализирания наказателен съд ще гледа делото срещу Красимир К., Славчо А. и Галина А., обвинени в организиране и ръководене на организирана престъпна група. \r\n*** \r\nОт 11.00 часа в заседателната зала на НЦЗПБ, бул. „Янко Сакъзов“ №26, ще се състои пресконференция във връзка със стартирането на Проект „Фундаментални, транслиращи и клинични изследвания в областта на инфекциите и инфекциозната имунология“, финансиран по процедура Изграждане и развитие на центрове за компетентност, договор BG05M2OP001-1.002-0001-C02. \r\n*** \r\nОт 11.00 часа в Национален пресклуб на БТА ще се проведе пресконференция на национално представителните организации на и за хора с увреждания във връзка с действието на новата наредба за ТЕЛК и предоставените данни от Министерството на здравеопазването.  \r\n*** \r\nОт 12.00 часа в Национален пресклуб на БТА Гражданско движение „Покана за доброволно изпълнение“ и Сдружение на потърпевшите от частните съдебни изпълнители и съдебната система „Солидарност” организират пресконференция по повод стартиралата наказателна процедура срещу България от 24 януари 2019 г. и дадения двумесечен срок за становище от българска страна за съответствието на заповедното производство по ГПК и неговото прилагане от съдилищата с правото на ЕС.  \r\n*** \r\nОт 13.00 часа 5 състав на Специализирания наказателен съд ще гледа делото срещу Петър М., Адам П. и др., обвинени в безстопанственост в особено големи размери.  \r\n*** \r\nОт 13.00 часа 17 състав на Специализирания наказателен съд ще гледа делото срещу Янко М., чл. 65 НПК - молба за изменение на мярка за неотклонение. \r\n*** \r\nОт 13.00 часа 22 състав на Специализирания наказателен съд ще гледа делото срещу Валентин И., чл. 65 НПК - молба за изменение на мярка за неотклонение. \r\n*** \r\nОт 13.30 часа 11 състав на Специализирания наказателен съд ще гледа делото срещу Симеон Т., Добрин Д., Веселин Р. и др., обвинени в организиране и ръководене на организирана престъпна група. \r\n*** \r\nОт 13.30 часа 17 състав на Специализирания наказателен съд ще гледа делото срещу Енчо С., Георги Д. и др., обвинени в организиране и ръководене на организирана престъпна група. \r\n*** \r\nОт 13.30 часа 14 състав на Специализирания наказателен съд ще гледа делото срещу Десислава И., Биляна П. и Петко Д., обвинени  в подкуп.  \r\n*** \r\nОт 13.30 часа в сградата на КЕВР на бул. „Княз Дондуков“ 8–10, ет. 4 ще се проведе открито заседание за обсъждане на доклад относно заявления от „Каварна газ” ООД за утвърждаване на цени за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа на територията на общините Каварна и Шабла за регулаторен период 2019 – 2023 г. \r\n*** \r\nОт 13.40 часа в сградата на КЕВР на бул. „Княз Дондуков“ 8–10, ет. 4 ще се проведе обществено обсъждане на проект на решение за утвърждаване на цени на „Каварна газ” ООД за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа за територията общините Каварна и Шабла за регулаторен период 2019 – 2023 г. \r\n*** \r\nОт 14.30 часа в централата на АБВ на улица „Врабча“ 23 ръководството на партията ще даде пресконференция. \r\n*** \r\nОт 14.30 часа в БТПП ще се състои презентация „Подкрепата на Столична община за инвестициите, предприемачеството, иновативните и стартиращи фирми в София“. \r\n*** \r\nОт 14.30 часа 4 състав на Специализирания наказателен съд ще гледа делото срещу Юлиян Т., Христо С. и др., обвинени в организиране и ръководене на организирана престъпна група. \r\n*** \r\nОт 15.00 часа Х въззивен състав на Софийския градски съд ще гледат делото срещу К. Каменаров (чл. 343Б, ал.1 НК). \r\n*** \r\nОт 15.00 часа 11 състав на Специализирания наказателен съд ще гледа делото срещу Айдън Д., чл. 65 НПК - молба за изменение на мярка за неотклонение. \r\n*** \r\nОт 17.00 часа в Сохо, зала SoHall, улица „Искър“ 4, АЕЖ-България организира дискусия на тема: „Жената в обектива” \r\n*** \r\nОт 17.30 часа в Мраморното фоайе на Столична библиотека ще бъде представена книгата на Николай Иванов „Проучванията на евреите за бесилката и гроба на Левски“. \r\n*** \r\nОт 18.00 часа в Чешкия център (бул. „Раковски“ 100) ще бъдат представени най-новите книжни издания на „Бохемия клуб“ и „Парадокс“: „Чешки съновник“ от Лудвик Вацулик и „Хотел „Авион“ от Иржи Кратохвил по случай 51 години от Пражката пролет. \r\n*** \r\nОт 18.00 часа в Литературния клуб на Столична библиотека издателство „Скалино“  представя дебютната книга с поезия на Евелина Митева като част от поредицата „Дебюти в Столична библиотека“. \r\n*** \r\nОт 19.00 часа в Театър Азарян ще бъде представен „За кравите” – документална пиеса на Вадим Леванов. \r\n*** \r\nОт 19.00 часа в галерия „Червената точка“ ще бъде открита изложбата \"Горен пласт точки\". \r\n*** \r\nОт 19.00 часа в зала „Пейо Яворов“ ще бъде представена постановката „Тайна вечеря на Дякона Левски“.  \r\n*** \r\nОт 11.00 часа Регионалният щаб за борба с ГРИП и ОРЗ  ще заседава затворено заседание .  \r\n*** \r\nОт 11.00 часа във фоайето на Централната сграда РБ „П. Р. Славейков“ ще се състои откриването на изложба – базар „Мартеници“. \r\n*** \r\nОт 11.00 часа в Драгоман ще бъде тържествено открит първият паметник на Васил Левски в Общината. \r\n*** \r\nОт 10.30 часа в Детска градина № 18 ще се проведе Куклен спектакъл „Глупавият вълк“ на Държавен куклен театър „Дора Габе“. \r\n*** \r\nОт 11.00 часа пред паметника на Васил Левски ще се състои панихида и общоградско поклонение по повод 146 години от гибелта на Апостола на българската свобода – Васил Левски. \r\n*** \r\nВ АЕМО „Стария Добрич“, Възрожденско училище, ще се проведе образователна програма „Мога ли да бъда като Левски?“. \r\n*** \r\nВ Младежки център – Добрич ще бъде представена изложба „Познатият и непознат Апостол“. \r\n*** \r\nОт 11.00 часа в залата на Община Дупница ще започне международна конференция за подобряване на взаимоотношенията между организации, бизнес и спортни клубове с Община Крива Паланка. \r\n*** \r\nОт 09.30 часа в Пункт за базиране Варна ще се проведе ритуал за изпращане на минен ловец „Цибър” от състава на флотилия бойни и спомагателни кораби за участие във Втората постоянна противоминна група кораби на НАТО. \r\n*** \r\nОт 11.00 часа в  централата на ГС на БСП на ул. „Македония” 33 - Александър Паунов, народен представител от ПГ „БСП за България“, член на комисиите по енергетика и по транспорт, информационни технологии и съобщения, ще приема граждани. \r\n*** \r\nОт 16.00 часа във фоайето на Регионална библиотека „Пенчо Славейков” – Варна, на бул. Сливница 34, ще се състои откриване на изложба „Съзвездие Блъскови и Варна”.  \r\n***  \r\nОт 09.30 часа Апелативен съд – Велико Търново ще заседава по делото срещу „Червеите“ – близнаците Илия и Станчо Станчеви, стреляли по Карамфил Бижев и Айдън Хюсеинов в офис във Велико Търново.  \r\n*** \r\nОт 17.30 часа паметника на Васил Левски в центъра на Велико Търново ще бъде почетена паметта на Апостола.  \r\n*** \r\nОт 11.00 часа пред паметника на Васил Левски в кв. „Пролет“ ще бъдат отбелязани 146 години от смъртта на Апостола на свободата.  \r\n*** \r\nОт 11.00 часа пред паметника на Васил Левски в Градския парк ще се състои общоградско поклонение, с което ще бъде почетена паметта на апостола.  \r\n*** \r\nОт 07.00 часа пред сградата на ОДМВР- Кюстендил ще се проведе мирен протест срещу  престъпния произвол.  \r\n*** \r\nОт 16.00 часа в залата на Общински драматичен театър ще бъде представен „Разпитът“ - театрален спектакъл, посветен на 146 години от обесването на Васил Левски.  \r\n*** \r\nОт 17.00 часа в експозиционна зала „Кутловица” ще бъде открита изложба на жени художници, посветена на 8 март.  \r\n*** \r\nОт 10.30 часа в Пресклуб-Пазарджик ще се проведе пресконференция на евродепутата от ПЕС Момчил Неков на тема „Перспективи пред Европа\". \r\n*** \r\nОт 11.00 часа в Исторически музей ще бъде представена експозицията „Апостолът на свободата“. В 13.00 часа ще започне церемонията по награждаване на участниците в областния конкурс „Левски-пример за величие“, организиран от ЦПЛР-ОДК в Петрич. В 18.00 часа от градския площад ще започне и факелното шествие в памет на Апостола. От 18.30 часа пред паметника на  Народните будители ще бъде поставено началото на литературно-музикален спектакъл „Дела трябват, а не думи“. \r\n*** \r\nОт 10.00 часа в зала „Магнум“ на Втора клинична база ще се състои  тържествено откриване на новата академична 2018/2019 година за новоприетите чуждестранни студенти на Медицински университет.  \r\n*** \r\nОт 09.00 часа в зала 1 на Окръжния съд ще се проведе заседание по делото срещу Атанас А., обвинен в избягване на установяването и плащането на данъчни задължения в особено големи размери.  \r\n*** \r\nОт 10.00 часа в зала 10 на Окръжния съд ще се проведе заседание по делото срещу Милена К., Димитър Р. и Славка П., обвинени в издаване и в съответно даване на подкуп за издаване на подправени експертни решения на ТЕЛК.  \r\n*** \r\nОт 11.30 часа в сградата на Община Пловдив Два дни преди предпоследния домакински двубой на Марица (Пловдив) с френския шампион Безие (Безие) от Група А на Шампионската лига, кметът на Пловдив Иван Тотев, президентът на волейболния клуб Илия Динков, старши-треньорът на българския първенец Иван Петков, мениджърът Борис Халачев и състезателки на Жълто-сините ще разговарят с представителите на медиите. \r\n*** \r\nОт 15.00 часа в НБ „Иван Вазов“ – Пловдив ще бъде показан филма „Забраненото образование“, а от 17.30 – „Методът Монтесори“. \r\n*** \r\nОт 14.00 часа в Регионалния исторически музей ще се проведе пресконференция за дейностите по новия проект на музея  - „Културна екосистема. Човек и природа – музейни образователни модули“. \r\n*** \r\nОт 9.30 часа в офиса на ПП ГЕРБ в Сливен, на адрес: ул. „Цар Освободител“ № 17, общинските съветници Тодор Начев и Здравко Костадинов ще се срещнат с граждани.  \r\n*** \r\nОт 18.00 часа от читалище „Балкански просветител” в „Райково“ ще тръгне факелно шествие, което ще продължи до двора на ППМГ „Васил Левски“, с което ще бъдат отбелязани 146 години от гибелта на Васил Левски. От 18.30 часа в двора на гимназията ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101 –ви Алпийски полк, Общинският духов оркестър и ученически блок от ППМГ. \r\n*** \r\nОт 9.00 часа в IX ОУ „Веселин Ханчев” детски отдел на библиотека „Родина” ще гостува на 4а клас. \r\n*** \r\nОт 10.00 часа в Екопарк за биоразнообразие и алтернативен туризъм „ВАЯ“ Фондация Виа Понтика, със съдействието на Спасителен център за диви животни – Стара Загора, ще пусне в естествена среда розов пеликан и 40 други птици, сред които големи белочели гъски и зеленоглави патици. \r\n*** \r\nОт 18.00 часа в РБ „Захарий Княжески“ ще бъде открита изложба за Васил Левски – книги и календари от колекцията на Георги Туртуриков. \r\n*** \r\nОт 10.00 часа в зала 203 на общината зам.-кметът Найден Косев и представители на различни културни институции, ще говорят за програмата за отбелязване на 120 години от рождението на Панчо Владигеров.  \r\n*** \r\nОт 14.00 часа в зала 203 на общината ще се проведе Консултативен съвет.", "date": "2019.02.18", "title": "Предстоящи събития в страната за 18 февруари (Агенция „Фокус“)"}
{"url": "http://www.focus-news.net/news/2019/02/18/2625032/", "text": "25-годишен мъж беше задържан за убийството на родителите, брат си и баба си в Нови Искър. Сутринта на 18 февруари към 10.30 е получен сигналът за тежкия криминален инцидент, станал в къща в Нови Искър. Колеги на бащата са се опитали да се свържат с него по телефона и са отишли в участъка в Нови Искър да потърсят съдействие. Началникът на участъка е отишъл на място, за да установи каква е причината, поради която не могат да осъществят контакт с техния колега. Бащата е бивш военен, който се е пенсионирал и до момента е работил по трудови правоотношения с поделението в Костинброд. При позвъняването на вратата самият извършител е отворил вратата и е бил в абсолютно неадекватно състояние. На въпрос къде се намират неговите родители, той е заявил, че са на погребение в Пловдив. Градският прокурор на София Емилия Русинова съобщи, че четворното убийство в Нови Искър е извършено с брадва, а задържаният мъж е ходил на психиатрични прегледи. „Не можем да твърдим с категоричност кога е извършено това четворно убийство, все още няма готови съдебно-медицински експертизи“, уточни тя. Прокурорът обясни, че задържаният е ходил на прегледи при психиатър през 2015, 2018 и 2019 г. Няма данни обаче за психично заболяване, което да изключва вменяемостта му. „Нито прокуратурата, нито МВР са били уведомявани за някакви инциденти с участието на това лице. Няма заведени преписки и досъдебни производства. Няма данни за наркозависимост“, заяви Емилия Русинова и обяви, че по случая не се изключва нито една версия. „Има данни, че задържаният за четворното убийство в Нови Искър се е опитвал да почисти кръвта от местопроизшествието“, посочи директорът на СДВР ст. комисар Георги Хаджиев. Той допълни, че задържаният е в много тежко психическо състояние, експертизи ще установяват дали е бил вменяем по време на извършването на деянието. По думите му най-вероятно мотивът за убийството е свързан с психичното състояние на извършителя. „Все още извършителят не е давал обяснения. Той е безработен. Няма данни за финансови проблеми в семейството“, каза още Георги Хаджиев. Във връзка с появила се информация в медийното пространство, че заподозреният за убийството е военен, от Министерството на отбраната разпространиха съобщение, в което уточниха, че задържаният по случая няма правоотношения със системата, нито като военнослужещ, нито като цивилен служител. Действията по разследването продължават в рамките на образуваното досъдебно производство под наблюдението и ръководството на прокуратурата. Текат процесуално-следствени действия, огледи на местопроизшествие и разпити.  \r\nБиляна ИВАНОВА", "date": "2019.02.18", "title": "Четворно убийство в Нови Искър (ОБЗОР)"}
{"url": "http://www.focus-news.net/news/2019/02/18/2624623/izvestiya-rusiya-ima-usloviya-za-mnogostranen-dogovor-za-raketi-sas-sreden-i-malak-obseg.html", "text": "Москва ще приветства ново всеобхватно споразумение за ракети със среден и малък обсег, ако всички държави, притежаващи такива оръжия, се присъединят към него. Това казаха за „ Известия “ високопоставени събеседници от руските дипломатически кръгове. Освен това трябва да говорим не само за „неудобните за САЩ” държави - Китай, Северна Корея, Иран, но и, например, за съюзниците в Европа - Франция и Великобритания - и други. Както беше отбелязано в Съвета на Федерацията, такова споразумение би било „идеален сценарий“, но американските партньори едва ли ще се съгласят. \r\nПрезидентът на САЩ Доналд Тръмп веднага след прекратяването на Договора за премахване на ракети със среден и малък обсег (ДРСМО) на 2 февруари увери световната общност, че новото всеобхватно споразумение ще замени старото и ще бъде подписано в „красива стая“. И, разбира се, според американския лидер, Китай определено ще бъде сред подписалите го. Както казва източник от руските дипломатически кръгове за „Известия“, през цялото това време Вашингтон убеждаваше Москва, че прекратяването на ДРСМО не е срещу Руската федерация, защото основната цел е да се обвърже Китай с ограниченията. \r\n„Дори ако приемем, че това е изключително срещу Китай, тогава защо беше необходимо да се прекрати предишното споразумение? Говорейки за глобално споразумение, те очевидно нямат предвид техните съюзници в Европа“, каза източникът пред „Известия“. „Русия ще се съгласи на такъв договор, но само при условие, че всички страни с подобни оръжия ще се присъединят. Как американците, например, ще убедят Франция да подпише такъв документ, е абсолютно неразбираемо. \r\nДруг източник добави, че в допълнение към Северна Корея, Иран и Китай, има още Индия, Пакистан и Израел. Малко вероятно е Ерусалим да се откаже от такива ракети. В допълнение, източникът припомни, че Москва вече няма да предлага инициативи по този въпрос, защото, както заяви руският президент Владимир Путин, всички предложения отдавна са на американската маса. Според член на комисията по отбрана на Съвета на федерацията Франц Клинцевич, би било правилно да се сключи „глобално споразумение“ за ДРСМО. \r\n„Малко вероятно е да бъде сключен наистина глобален договор за ракети със среден и малък обсег, който да забранява на всяка страна да има наземни крилати ракети с обхват от 500 до 5500 км“, заяви Ричард Уайц, директор на Центъра за военно-политически анализ към института „Хъдсън“. \r\n„Защо е било необходимо да се наруши предишното споразумение, за да можем по-късно да говорим за необходимостта от сключване на ново, ако е възможно просто да се ангажираме с неговото разширяване?“ Така депутатът от Социалдемократическата партия на Германия Кнут Флекенщайн е убеден, че вместо да се унищожи ДРСМО, си заслужава да се „привлекат трети държави към него“. \r\n„Европа може да играе по-важна роля, като поеме ролята на посредник в преговорите между Съединените щати и Русия и по този начин да осигури развитието и продължаването на договора, каза германският политик в разговор с „Известия“. „Мисля, че би било добре, ако Европейският съюз се опита да започне тристранни преговори с участието на Вашингтон и Москва. В крайна сметка говорим не само за тяхната сигурност, но и за нашата, европейската“. \r\nВ съответствие със споразумението, подписано през 1987 г., Москва и Вашингтон се отказаха от производството, използването и съхранението на балистични ракети със среден и малък обсег. Превод и редакция : Калоян Пенков", "date": "2019.02.18", "title": "Известия: Русия има условия за многостранен Договор за ракети със среден и малък обсег"}
{"url": "http://www.focus-news.net/news/2019/02/18/2624626/bsp-napuska-parlamenta-obzor.html", "text": "ПГ на „БСП за България“ напуска Народното събрание на фона на напрежението по повод измененията в Изборния кодекс, заявката на БСП и омбудсмана Мая Манолова за конституционни жалби срещу него, призивите на левицата и ВМРО към държавния глава за вето върху промените и подготвената от БСП атака срещу кодекса във Венецианската комисия. Решението бе взето на Националния съвет на партията със 74 гласа „за“, 3-ма „против“ и 33-ма „въздържали се“. БСП обяви, че би възстановила участието си в парламента при избор на нова ЦИК, отмяна на промените в Изборния кодекс, връщане на преференцията и на дебата за машинното гласуване. Предложението пред Пленума направи лидерът на БСП Корнелия Нинова, която подчерта, че в момента ситуацията за България е много важна. Нинова се аргументира пред Пленума с това, че законодателният орган се ползва с 8% доверие, както и че вместо да се правят и коват истинските закони, които да подобряват живота на българските граждани, там се прави тежък лобизъм в интерес на фирми и олигарси и се правят задкулисни партийни договорки. Нинова се обоснова още с отхвърлените алтернативни предложения на БСП. По думите ѝ парламентът е превърнат не в място, където се водят спорове за политики, а в такова, където се водят жълти спорове и обидни дебати. Нинова определи среднощното заседание на парламентарта, на което бяха приети промените в Изборния кодекс като „ти на мене“ – „аз на тебе“ и посочи, че това е бил грозен пазарлък за партийни интереси. „Пазарлък, който беше предложен и на нас, уважаеми другарки и другари, и имам самочувствието да ви кажа, че ние го отказахме. Това е още едно доказателство за думите ни – на този модел трябва да се сложи край“, подчерта лидерът на БСП. По думите ѝ в нощта на приемането на изборното законодателство се е видял сговорът между ГЕРБ и ДПС. Лидерът на БСП Корнелия Нинова разкритикува премиера и лидер на ГЕРБ Бойко Борисов и се обърна към него със следните думи: „Г-н Борисов, или сте премиер и поемате отговорността за всичко, което се случва и във вашата група, и решенията на мнозинството, и като премиер на страната, или просто заявете, че сте изморен и не можете да правите повече това и отстъпете пътя за предсрочни избори. Корнелия Нинова се обърна и към българите: „Не става въпрос за интереса на БСП, а за базисните ценности на българското общество. Който милее, нека да направим общ фронт, не БСП да печели изборите, общ фронт не за европейските избори, а за държавата. Просто те разградиха държавността и унищожиха правовата държава, елиминираха Конституцията. Обръщам се към всички българи, гласувайте, за която партия искате, това е ваш избор. Важното е да имате гарантиран свободен избор“. Нинова обърна внимание, че ГЕРБ виждат, че губят доверие и искат да превърнат диктатурата в държавна политика. \r\nНационалният съвет на партията утвърди и коалиционната формула на БСП за евровота. Съгласно решението на Пленума коалицията „БСП за България” няма да бъде променяна и няма да се приемат нови партии. Членовете на Националния съвет упълномощиха Изпълнителното бюро на партията да започне разговори за взаимодействие с партии и неправителствени организации. Пленумът на БСП избра за главен редактор на вестник „Дума“ Ивелин Николов, актуализира Правилника за регистрация и осъществяване дейността на идейно-политическите и професионално-творческите партийни структури, прие Правилник за електронното участие в дейността на партията, както и План за работата на Националния съвет за първото полугодие на 2019 г.  \r\nДеница КИТАНОВА", "date": "2019.02.18", "title": "БСП напуска парламента (ОБЗОР)"}
{"url": "http://www.focus-news.net/news/2019/02/18/2624624/vzglyad-kremal-kaza-kakav-shte-bade-otgovorat-na-rusiya-sreshtu-novite-amerikanski-sanktsii.html", "text": "Решенията за ответни мерки на предстоящите санкции от Вашингтон ще бъдат взети в зависимост от характера на ограничителните мерки, заяви съветникът на президента Юрий Ушаков, пише в. „ ВЗГЛЯД “ \r\n„Според мен всичко е толкова лошо (в отношенията между Русия и Съединените щати), перспективи за подобряване на отношенията също не се наблюдават. Ще видим какви санкции ще бъдат, тогава ще решим как да реагираме“. \r\nПо-рано руският външен министър Сергей Лавров каза, че съжалява за американците, които все още не разбират безсмислието на икономическите санкции. \r\nПрипомняме, че новите американски санкции се очаква да бъдат насочени срещу банковата и енергийната сфера на икономиката, публичния дълг на страната ни и руските проекти с втечнен природен газ в чужбина. Кремъл нарече шантаж възможността за нови американски санкции. Превод и редакция : Калоян Пенков", "date": "2019.02.18", "title": "ВЗГЛЯД: Кремъл каза какъв ще бъде отговорът на Русия срещу новите американски санкции"}
{"url": "http://www.focus-news.net/news/2019/02/18/2624628/nezavisimaya-gazeta-rusiya-iran-i-turtsiya-vaznameryavat-da-prochistyat-idlib.html", "text": "Мюнхенската конференция за сигурност значително разясни положението около Сирия. От изявленията на руския външен министър Сергей Лавров следва, че Москва и нейните партньори (Иран и Турция) подготвят военна операция в Идлиб. И вероятно САЩ и техните коалиционни съюзници сами ще създадат буферна зона в Сирия, за да продължат да контролират териториите на изток от Ефрат, пише в. „ Независимая газета “. \r\nТова, разбира се, е незаконно и не отговаря на интересите на Дамаск и неговите партньори. Но такъв сценарий не беше изключен от американските политици - вицепрезидентът на САЩ Майкъл Пенс и сенаторът от Републиканската партия Линдзи Греъм. \r\nСпоред думите на Пенс, „решението на САЩ да започнат изтегляне на войски от Сирия не означава, че Вашингтон е преразгледал „сирийската“ си стратегия“. Греъм, който лобира за запазването на американското военно присъствие в Сирия, заяви, че „представители на американската законодателна власт и Пентагона се опитват да убедят европейските колеги в необходимостта да изпратят войски от Европа в Североизточна Сирия, за да създадат там буферна зона, която да гарантира сигурността на кюрдското население“. Според Washington Post Пентагонът вече работи по план, според който страните от Европа (Великобритания, Франция и Германия) трябва да разпределят около 1500 войници за изпълнение на тази стратегия. Тогава около 200 американски войници могат да останат в Сирия, съобщава вестникът. \r\nВ кулоарите на конференцията в Мюнхен Сергей Лавров се усъмни, че плановете на САЩ за създаване на буферна зона в северната част на Сирия ще спомогнат за разрешаването на ситуацията. \r\nМинистърът потвърди намерението на Москва и нейните партньори да завършат разгрома на бойците в Идлиб. За възможни операции срещу терористите в зоната за сигурност от страна на Русия Турция и Иран, съобщи и турският президент Реджеп Тайип Ердоган. „Съвместните операции в Идлиб могат да се извършват по всяко време, в зависимост от развитието на събитията. Няма пречки за това“, цитира Hurriyet Daily News Ердоган. Изданието отбелязва, че турският президент не е влязъл в подробности относно това какви мерки могат да бъдат предприети. \r\nВ допълнение, Турция, очевидно, след срещата на върха в Москва, остана със свои собствени военни планове за Сирия. Както заяви министърът на националната отбрана на Турция Хулуси Акар, „само турската страна трябва да присъства в зоната за сигурност в северната част на Сирия“. Той обясни, че това се отнася до плановете на САЩ за създаване на буферна зона по протежение на 440-километровата отсечка на сирийско-турската граница, разположена на изток от Ефрат. Очевидно Москва поддържа тази позиция. Сергей Лавров в Мюнхен подчерта, че „между Сирия и Турция има споразумение от 1998 г., според което се установяват принципите на сътрудничество за осигуряване на сигурност на общите граници, включително съвместни действия срещу терористични заплахи“. Ясно е, че под „терористични заплахи“ Лавров, освен бойците от „Ислямска държава“, разбира и кюрдските отряди за самоотбрана, които действат с подкрепата на САЩ на изток от Ефрат. \r\nПо този Русия и Турция действат в Сирия като единен фронт. Но това е малко вероятно да помогне по някакъв начин да промени целите, които Съединените щати и многобройните му съюзници в окупираните сирийски територии са си поставили. Очевидно, за да се изяснят тези цели, беше проведен телефонен разговор между руския президент Владимир Путин и френския му колега Еманюел Макрон. От Кремъл уточниха, че президентите са„обсъдили ситуацията в Североизточна Сирия, както и в зоната за сигурност в Идлиб“. \r\nМалко вероятно е Франция и други европейски страни да откажат да участват в коалицията, водена от САЩ, и да се присъединят към участниците в процеса от Астана. На международната конференция в Мюнхен американските партньори отново обвиниха режима на Башар Асад „в престъпления срещу собствения си народ“ и призоваха за решаване на всички въпроси за нормализиране на положението в страната въз основа на решения на ООН. Както изясниха в Париж, Макрон повдигна същия въпрос в разговора си с Путин, който каза, че „само политическо уреждане под егидата на ООН“ ще позволи „да се постигне дългосрочна победа над „Ислямската държава“, стабилност и завръщане на бежанците в родината си“. Превод и редакция : Калоян Пенков", "date": "2019.02.18", "title": "„Независимая Газета“: Русия, Иран и Турция възнамеряват да прочистят Идлиб"}
{"url": "http://www.focus-news.net/news/2019/02/18/2624625/vzglyad-poyavata-na-ruskiya-flag-v-katedralata-v-solsbari-se-schita-za-provokatsiya.html", "text": "Руското посолство в Лондон определи появата на руския флаг в катедралата в английския град Солсбъри като провокация,съобщава в. „ ВЗГЛЯД “ \r\nСпоред говорителят на руската дипломатическа мисия в Лондон, „появата на руския флаг в катедралата е още един непохватен опит да се свърже отново Русия с тъжните събития, настъпили в Солсбъри през март миналата година“, съобщава ТАСС. \r\n„Нямаме официална информация за това. Ако издигането на руския флаг в катедралата е вярно, то това, според нас, изглежда като добра провокация“, заяви дипломатът. \r\nТой подчерта, че почти година след инцидента в Солсбъри британската страна не е предоставила никакви доказателства за участието на Русия в инцидента, разследването беше засекретено и многобройни искания от руската дипломатическа мисия бяха игнорирани. \r\nПрипомняме, според британската страна, през март миналата година, Сергей и Юлия Скрипал са били отровени в Солсбъри. Русия беше обвинена за това, след което избухна политически скандал. Москва многократно отрича участие в инцидента. Превод и редакция : Калоян Пенков", "date": "2019.02.18", "title": "ВЗГЛЯД: Появата на руския флаг в катедралата в Солсбъри се счита за провокация"}
{"url": "http://www.focus-news.net/news/2019/02/18/2625027/", "text": "19-годишен младеж от циганския род „Гольовци” беше задържан като заподозрян за извършване на убийството в Кюстендил. Общо 12 души са задържани във връзка с масовото сбиване пред заведение в града. Късно през нощта на 18 февруари е задържан и издирваният 19-годишен младеж за когото се смята, че е причинил смъртта на 35-годишен мъж от града. Проверени са десетки адреси във връзка с издирването на лицето. Събрани са записи от множество камери. Разпитани са над 20 лица, част от разпитите са били пред съдия, работата по случая продължава. 19-годишният младеж сам се е предал. В полицията е докаран от майка му. Не е давал обяснения. Установени са и лицата, нанесли тежка телесна повреда на мъжа, който е настанен за лечение в УМБАЛСМ „Пирогов”. Едното лице е задържано, а другото се намира в болницата в Кюстендил. Това лице също ще бъде задържано. Под ръководството на Окръжна прокуратура – Кюстендил се води разследване на убийство и опит за умишлено убийство на повече от едно лице - престъпление по чл. 116, ал. 1, т. 4, вр. с чл. 115 от НК. Към настоящия момент от прокуратурата са внесени в съда искания за одобрение на протоколи от извършени претърсвания и изземвания. Интензивно се провеждат необходимите действия по разследване. Прави се преценка за лица, които предстои да бъдат привлечени към наказателна отговорност. Настанените за лечение в болницата в Кюстендил мъже, участвали в масовото сбиване, са в сравнително добро състояние. Става въпрос за двама мъже, за които няма опасност за живота. Други двама мъже са транспортирани за лечение в столицата. Единият е с тежка черепно-мозъчна травма, а вторият мъж е с тежки увреди на ръката. Тази вечер се състоя бдение в памет на убития мъж. На площад „Велбъжд” се събраха стотици жители на Кюстендил, които изразиха своята съпричастност към близките на жертвата. Беше поставена и кутия за дарения, в помощ на майката на загиналия мъж. За около един час беше блокирано движението по улица „Цар Освободител”, където хората поднесоха цветя и запалиха свещи. \r\nВенцеслав ИЛЧЕВ", "date": "2019.02.18", "title": "19-годишен младеж от циганския род „Гольовци” беше задържан като заподозрян за убийството в Кюстендил (ОБЗОР)"}
{"url": "http://www.focus-news.net/news/2019/02/18/2624629/independent-izrael-tarsi-voyna-dokato-sasht-se-stremyat-da-svalyat-nasheto-pravitelstvo-zayavi-iranskiyat-vanshen-ministar.html", "text": "Иран не може да се „остави беззащитен“, като спре производството на ракети, поради все по-големия риск от война в региона, заяви външният министър на страната, пише в.  Independent . \r\nИзраел търси конфликт и САЩ активно се стремят към смяна на режима в Техеран, заяви Мохамад Джавад Зариф, който призова международната общност да направи много повече, за да предотврати избухването на катастрофално насилие. \r\n„Със сигурност някои търсят война... като Израел. Рискът от война е голям и този риск ще бъде още по-голям, ако хората продължат да си затварят очите за сериозни нарушения на международното право“, каза Зариф на конференцията за сигурност в Мюнхен. \r\nВъншният министър обвини САЩ, че имат „патологично обсебване“ с Иран още от Ислямската революция преди четири десетилетия. Висшите членове в администрацията на Доналд Тръмп, твърди той, се стремят да свалят иранското правителство. \r\nИран трябваше да произвежда отбранителна техника, защото не се снабдява от други места, каза Зариф, докато САЩ продаваха оръжия за милиарди долари на Саудитска Арабия и други сунитски държави от Залива. \r\n„Г-н Тръмп говори за тях като„ красиви оръжия ”, сега тези красиви оръжия падат, както знаем, върху народа на Йемен. Единственият път, когато използвахме нашите ракети, беше срещу „Ислямска държава“, каза той. \r\nЗариф добави, че Европа трябва да се противопостави на натиска на Вашингтон, за да се откаже от сделката. \r\nВ събота, говорейки в Мюнхен, вицепрезидентът на САЩ Майк Пенс атакува западните съюзници, че не подкрепят САЩ за споразумението. „Дойде време нашите европейски партньори да се оттеглят от катастрофалното ядрено споразумение с Иран и да се присъединят към нас, когато прилагаме икономически и дипломатически натиск. Време е нашите европейски партньори да престанат да подкопават американските санкции срещу този смъртоносен революционен режим“, каза той. Превод и редакция : Калоян Пенков", "date": "2019.02.18", "title": "Independent: Израел „търси война“, докато САЩ се стремят да свалят нашето правителство, заяви иранският външен министър"}
{"url": "http://www.focus-news.net/news/2019/02/18/2624631/daily-express-gnyav-v-solsbari-sled-kato-rusko-zname-se-poyavi-na-katedralata-godina-sled-atakata.html", "text": "Работниците бяха забелязани да премахват знамето в неделя сутринта, след като е било закачено през нощта, пише британският в.  Daily Express . Проявата беше наречена „неуважителна“ и „шамар в лицето“, след като бившият руски шпионин Сергей Скрипал и дъщеря му Юлия бяха отровени с невро-паралитичния агент „Новичок“ на 4 март миналата година. 44-годишната Доун Стърджис почина, след като влязла в контакт с бутилка от парфюм, използвана за пренасянето на „Новичок“. \r\nСлед като флагът беше премахнат, депутатът от Солсбъри Джон Глен каза: „За щастие вече е премахнат – каква глупава проява – подиграват се със сериозните събития, преживени в Солсбъри миналата година“. \r\nЛий Мартин каза, че е видял знамето „с дължина около 10 метра и широчина 7 метра“, рано в неделя, докато е работил в района. \r\n„Не е правилно някой да дойде и да направи това“. \r\nПолицейско разследване установи, че двамата агенти от руските тайни служби са извършили нападението. \r\nАлександър Петров и Руслан Боширов са пътували от Русия до Солсбъри, в Уилтшир, през Лондон, преди да разпръснат невро-паралитичния агент на входната врата на Сергей Скрипал. \r\nАрхиепископът на Солсбъри, Николас Пападопулос, заяви: „Това беше забележително глупаво нещо и осветлява огромните лични трагедии и щетите, нанесени на града от безпрецедентните атаки през миналата година“. Превод и редакция : Калоян Пенков", "date": "2019.02.18", "title": "Daily Express: Гняв в Солсбъри след като руско знаме се появи на катедралата година след атаката"}
{"url": "http://www.focus-news.net/news/2019/02/18/2624632/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бивш ръководител на британската армия заяви, че Доналд Тръмп е прав като казва, че британците от „Ислямска държава“, държани в Сирия, трябва да бъдат върнати в Обединеното кралство, пише в.  The Guardian . \r\nГенерал Лорд Данат каза, че е важно те да бъдат третирани справедливо, за да се предотврати радикализирането на другите и да се даде пример на останалия свят. \r\nТой каза: „Обикновено не съм съгласен с Доналд Тръмп, но в този случай мисля, че той е прав. \r\n„Ако има… голям брой чуждестранни бойци в плен в Сирия, които произхождат от страни като Великобритания, тогава те са наши граждани и ние имаме отговорност да действаме отговорно към тях. Това означава, че трябва да се върнат в тази страна“. \r\nВъпросът възникна, след като Тръмп помоли европейските си съюзници да „вземат обратно над 800” бойци на „Ислямска държава“, заловени в Сирия и да ги предадат на съд. „Халифатът е готов да падне“, заяви президентът на САЩ. „Алтернативата не е добра, ще бъдем принудени да ги освободим“. \r\nДанат заяви, че британските бойци от „Ислямска държава“ в Сирия трябва да бъдат обект на надлежен процес. „Те трябва да бъдат държани, докато се разговаря с тях, и ако има достатъчно доказателства срещу някой от тях, или много от тях, те трябва да бъдат подложени на надлежни процедури и да бъдат затворени, ако това е правилното нещо“, каза той.  \r\nДанат, който ръководи армията от 2006 до 2009 г., добави, че Шамима Бегум, която напусна Великобритания, за да се присъедини към „Ислямска държава“ докато е на 15 години, трябва да бъде допусната да се върне. Бегум, сега 19-годишна и бременна, бе открита в сирийски бежански лагер, след като избяга от последната крепост на групировката и заяви, че иска да се върне във Великобритания. \r\n„Тя не може да остане в бежански лагер в Сирия до края на живота си“, каза Данат. „Не е правилно да се каже, че Америка трябва да вземе нея и други бойци и да ги затвори в Гуантанамо“. \r\n***  Работниците бяха забелязани да премахват знамето в неделя сутринта, след като е било закачено през нощта, пише британският в.  Daily Express . Проявата беше наречена „неуважителна“ и „шамар в лицето“, след като бившият руски шпионин Сергей Скрипал и дъщеря му Юлия бяха отровени с невро-паралитичния агент „Новичок“ на 4 март миналата година. 44-годишната Доун Стърджис почина, след като влязла в контакт с бутилка от парфюм, използвана за пренасянето на „Новичок“. \r\nСлед като флагът беше премахнат, депутатът от Солсбъри Джон Глен каза: „За щастие вече е премахнат – каква глупава проява – подиграват се със сериозните събития, преживени в Солсбъри миналата година“. \r\nЛий Мартин каза, че е видял знамето „с дължина около 10 метра и широчина 7 метра“, рано в неделя, докато е работил в района. \r\n„Не е правилно някой да дойде и да направи това“. \r\nПолицейско разследване установи, че двамата агенти от руските тайни служби са извършили нападението. \r\nАлександър Петров и Руслан Боширов са пътували от Русия до Солсбъри, в Уилтшир, през Лондон, преди да разпръснат невро-паралитичния агент на входната врата на Сергей Скрипал. \r\nАрхиепископът на Солсбъри, Николас Пападопулос, заяви: „Това беше забележително глупаво нещо и осветлява огромните лични трагедии и щетите, нанесени на града от безпрецедентните атаки през миналата година“. \r\n***  Иран не може да се „остави беззащитен“, като спре производството на ракети, поради все по-големия риск от война в региона, заяви външният министър на страната, пише в.  Independent . \r\nИзраел търси конфликт и САЩ активно се стремят към смяна на режима в Техеран, заяви Мохамад Джавад Зариф, който призова международната общност да направи много повече, за да предотврати избухването на катастрофално насилие. \r\n„Със сигурност някои търсят война... като Израел. Рискът от война е голям и този риск ще бъде още по-голям, ако хората продължат да си затварят очите за сериозни нарушения на международното право“, каза Зариф на конференцията за сигурност в Мюнхен. \r\nВъншният министър обвини САЩ, че имат „патологично обсебване“ с Иран още от Ислямската революция преди четири десетилетия. Висшите членове в администрацията на Доналд Тръмп, твърди той, се стремят да свалят иранското правителство. \r\nИран трябваше да произвежда отбранителна техника, защото не се снабдява от други места, каза Зариф, докато САЩ продаваха оръжия за милиарди долари на Саудитска Арабия и други сунитски държави от Залива. \r\n„Г-н Тръмп говори за тях като„ красиви оръжия ”, сега тези красиви оръжия падат, както знаем, върху народа на Йемен. Единственият път, когато използвахме нашите ракети, беше срещу „Ислямска държава“, каза той. \r\nЗариф добави, че Европа трябва да се противопостави на натиска на Вашингтон, за да се откаже от сделката. \r\nВ събота, говорейки в Мюнхен, вицепрезидентът на САЩ Майк Пенс атакува западните съюзници, че не подкрепят САЩ за споразумението. „Дойде време нашите европейски партньори да се оттеглят от катастрофалното ядрено споразумение с Иран и да се присъединят към нас, когато прилагаме икономически и дипломатически натиск. Време е нашите европейски партньори да престанат да подкопават американските санкции срещу този смъртоносен революционен режим“, каза той.", "date": "2019.02.18", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/18/2624635/sport-bayer-pobedi-fortuna-dyuseldorf.html", "text": "Байер (Леверкузен) победи Фортуна (Дюселдорф) с 2:0 в мач от 22-ия кръг на Бундеслигата. След този двубой Байер заема 5-то място във временното класиране с 36 спечелени точки и се доближи на пет точки от Топ 4. Фортуна (Дюселдорф) се намира на 12-та позиция с 25 точки. Лидер в немското първенство продължава да е отборът на Борусия (Дортмунд) с 50 точки, следван от Байерн (Мюнхен) с 48.", "date": "2019.02.18", "title": "Спорт: Байер победи Фортуна (Дюселдорф)"}
{"url": "http://www.focus-news.net/news/2019/02/18/2624634/sport-napoli-i-torino-zavarshiha-naravno.html", "text": "Наполи и Торино не успяха да си отбележат гол и завършиха наравно 0:0 в мач от 24-ия кръг на Серия А. По този начин Наполи, който заема втората позиция, има вече 53 точки и изостава на цели 13 от водача във временното класиране Ювентус. Отборът на Торино се намира на 9-то място в класирането с актив от 35 точки. В следващият кръг Торино е домакин на Аталанта, а Наполи гостува на Парма.", "date": "2019.02.18", "title": "Спорт: Наполи и Торино завършиха наравно"}
{"url": "http://www.focus-news.net/news/2019/02/18/2624633/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Москва ще приветства ново всеобхватно споразумение за ракети със среден и малък обсег, ако всички държави, притежаващи такива оръжия, се присъединят към него. Това казаха за „ Известия “ високопоставени събеседници от руските дипломатически кръгове. Освен това трябва да говорим не само за „неудобните за САЩ” държави - Китай, Северна Корея, Иран, но и, например, за съюзниците в Европа - Франция и Великобритания - и други. Както беше отбелязано в Съвета на Федерацията, такова споразумение би било „идеален сценарий“, но американските партньори едва ли ще се съгласят. \r\nПрезидентът на САЩ Доналд Тръмп веднага след прекратяването на Договора за премахване на ракети със среден и малък обсег (ДРСМО) на 2 февруари увери световната общност, че новото всеобхватно споразумение ще замени старото и ще бъде подписано в „красива стая“. И, разбира се, според американския лидер, Китай определено ще бъде сред подписалите го. Както казва източник от руските дипломатически кръгове за „Известия“, през цялото това време Вашингтон убеждаваше Москва, че прекратяването на ДРСМО не е срещу Руската федерация, защото основната цел е да се обвърже Китай с ограниченията. \r\n„Дори ако приемем, че това е изключително срещу Китай, тогава защо беше необходимо да се прекрати предишното споразумение? Говорейки за глобално споразумение, те очевидно нямат предвид техните съюзници в Европа“, каза източникът пред „Известия“. „Русия ще се съгласи на такъв договор, но само при условие, че всички страни с подобни оръжия ще се присъединят. Как американците, например, ще убедят Франция да подпише такъв документ, е абсолютно неразбираемо. \r\nДруг източник добави, че в допълнение към Северна Корея, Иран и Китай, има още Индия, Пакистан и Израел. Малко вероятно е Ерусалим да се откаже от такива ракети. В допълнение, източникът припомни, че Москва вече няма да предлага инициативи по този въпрос, защото, както заяви руският президент Владимир Путин, всички предложения отдавна са на американската маса. Според член на комисията по отбрана на Съвета на федерацията Франц Клинцевич, би било правилно да се сключи „глобално споразумение“ за ДРСМО. \r\n„Малко вероятно е да бъде сключен наистина глобален договор за ракети със среден и малък обсег, който да забранява на всяка страна да има наземни крилати ракети с обхват от 500 до 5500 км“, заяви Ричард Уайц, директор на Центъра за военно-политически анализ към института „Хъдсън“. \r\n„Защо е било необходимо да се наруши предишното споразумение, за да можем по-късно да говорим за необходимостта от сключване на ново, ако е възможно просто да се ангажираме с неговото разширяване?“ Така депутатът от Социалдемократическата партия на Германия Кнут Флекенщайн е убеден, че вместо да се унищожи ДРСМО, си заслужава да се „привлекат трети държави към него“. \r\n„Европа може да играе по-важна роля, като поеме ролята на посредник в преговорите между Съединените щати и Русия и по този начин да осигури развитието и продължаването на договора, каза германският политик в разговор с „Известия“. „Мисля, че би било добре, ако Европейският съюз се опита да започне тристранни преговори с участието на Вашингтон и Москва. В крайна сметка говорим не само за тяхната сигурност, но и за нашата, европейската“. \r\nВ съответствие със споразумението, подписано през 1987 г., Москва и Вашингтон се отказаха от производството, използването и съхранението на балистични ракети със среден и малък обсег. \r\n***  Мюнхенската конференция за сигурност значително разясни положението около Сирия. От изявленията на руския външен министър Сергей Лавров следва, че Москва и нейните партньори (Иран и Турция) подготвят военна операция в Идлиб. И вероятно САЩ и техните коалиционни съюзници сами ще създадат буферна зона в Сирия, за да продължат да контролират териториите на изток от Ефрат, пише в. „ Независимая газета “. \r\nТова, разбира се, е незаконно и не отговаря на интересите на Дамаск и неговите партньори. Но такъв сценарий не беше изключен от американските политици - вицепрезидентът на САЩ Майкъл Пенс и сенаторът от Републиканската партия Линдзи Греъм. \r\nСпоред думите на Пенс, „решението на САЩ да започнат изтегляне на войски от Сирия не означава, че Вашингтон е преразгледал „сирийската“ си стратегия“. Греъм, който лобира за запазването на американското военно присъствие в Сирия, заяви, че „представители на американската законодателна власт и Пентагона се опитват да убедят европейските колеги в необходимостта да изпратят войски от Европа в Североизточна Сирия, за да създадат там буферна зона, която да гарантира сигурността на кюрдското население“. Според Washington Post Пентагонът вече работи по план, според който страните от Европа (Великобритания, Франция и Германия) трябва да разпределят около 1500 войници за изпълнение на тази стратегия. Тогава около 200 американски войници могат да останат в Сирия, съобщава вестникът. \r\nВ кулоарите на конференцията в Мюнхен Сергей Лавров се усъмни, че плановете на САЩ за създаване на буферна зона в северната част на Сирия ще спомогнат за разрешаването на ситуацията. \r\nМинистърът потвърди намерението на Москва и нейните партньори да завършат разгрома на бойците в Идлиб. За възможни операции срещу терористите в зоната за сигурност от страна на Русия Турция и Иран, съобщи и турският президент Реджеп Тайип Ердоган. „Съвместните операции в Идлиб могат да се извършват по всяко време, в зависимост от развитието на събитията. Няма пречки за това“, цитира Hurriyet Daily News Ердоган. Изданието отбелязва, че турският президент не е влязъл в подробности относно това какви мерки могат да бъдат предприети. \r\nВ допълнение, Турция, очевидно, след срещата на върха в Москва, остана със свои собствени военни планове за Сирия. Както заяви министърът на националната отбрана на Турция Хулуси Акар, „само турската страна трябва да присъства в зоната за сигурност в северната част на Сирия“. Той обясни, че това се отнася до плановете на САЩ за създаване на буферна зона по протежение на 440-километровата отсечка на сирийско-турската граница, разположена на изток от Ефрат. Очевидно Москва поддържа тази позиция. Сергей Лавров в Мюнхен подчерта, че „между Сирия и Турция има споразумение от 1998 г., според което се установяват принципите на сътрудничество за осигуряване на сигурност на общите граници, включително съвместни действия срещу терористични заплахи“. Ясно е, че под „терористични заплахи“ Лавров, освен бойците от „Ислямска държава“, разбира и кюрдските отряди за самоотбрана, които действат с подкрепата на САЩ на изток от Ефрат. \r\nПо този Русия и Турция действат в Сирия като единен фронт. Но това е малко вероятно да помогне по някакъв начин да промени целите, които Съединените щати и многобройните му съюзници в окупираните сирийски територии са си поставили. Очевидно, за да се изяснят тези цели, беше проведен телефонен разговор между руския президент Владимир Путин и френския му колега Еманюел Макрон. От Кремъл уточниха, че президентите са„обсъдили ситуацията в Североизточна Сирия, както и в зоната за сигурност в Идлиб“. \r\nМалко вероятно е Франция и други европейски страни да откажат да участват в коалицията, водена от САЩ, и да се присъединят към участниците в процеса от Астана. На международната конференция в Мюнхен американските партньори отново обвиниха режима на Башар Асад „в престъпления срещу собствения си народ“ и призоваха за решаване на всички въпроси за нормализиране на положението в страната въз основа на решения на ООН. Както изясниха в Париж, Макрон повдигна същия въпрос в разговора си с Путин, който каза, че „само политическо уреждане под егидата на ООН“ ще позволи „да се постигне дългосрочна победа над „Ислямската държава“, стабилност и завръщане на бежанците в родината си“. \r\n***  Решенията за ответни мерки на предстоящите санкции от Вашингтон ще бъдат взети в зависимост от характера на ограничителните мерки, заяви съветникът на президента Юрий Ушаков, пише в. „ ВЗГЛЯД “ \r\n„Според мен всичко е толкова лошо (в отношенията между Русия и Съединените щати), перспективи за подобряване на отношенията също не се наблюдават. Ще видим какви санкции ще бъдат, тогава ще решим как да реагираме“. \r\nПо-рано руският външен министър Сергей Лавров каза, че съжалява за американците, които все още не разбират безсмислието на икономическите санкции. \r\nПрипомняме, че новите американски санкции се очаква да бъдат насочени срещу банковата и енергийната сфера на икономиката, публичния дълг на страната ни и руските проекти с втечнен природен газ в чужбина. Кремъл нарече шантаж възможността за нови американски санкции.", "date": "2019.02.18", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/18/2624630/the-guardian-tramp-e-prav-velikobritaniya-tryabva-da-varne-obratno-boytsite-ot-islyamska-darzhava.html", "text": "Бивш ръководител на британската армия заяви, че Доналд Тръмп е прав като казва, че британците от „Ислямска държава“, държани в Сирия, трябва да бъдат върнати в Обединеното кралство, пише в.  The Guardian . \r\nГенерал Лорд Данат каза, че е важно те да бъдат третирани справедливо, за да се предотврати радикализирането на другите и да се даде пример на останалия свят. \r\nТой каза: „Обикновено не съм съгласен с Доналд Тръмп, но в този случай мисля, че той е прав. \r\n„Ако има… голям брой чуждестранни бойци в плен в Сирия, които произхождат от страни като Великобритания, тогава те са наши граждани и ние имаме отговорност да действаме отговорно към тях. Това означава, че трябва да се върнат в тази страна“. \r\nВъпросът възникна, след като Тръмп помоли европейските си съюзници да „вземат обратно над 800” бойци на „Ислямска държава“, заловени в Сирия и да ги предадат на съд. „Халифатът е готов да падне“, заяви президентът на САЩ. „Алтернативата не е добра, ще бъдем принудени да ги освободим“. \r\nДанат заяви, че британските бойци от „Ислямска държава“ в Сирия трябва да бъдат обект на надлежен процес. „Те трябва да бъдат държани, докато се разговаря с тях, и ако има достатъчно доказателства срещу някой от тях, или много от тях, те трябва да бъдат подложени на надлежни процедури и да бъдат затворени, ако това е правилното нещо“, каза той.  \r\nДанат, който ръководи армията от 2006 до 2009 г., добави, че Шамима Бегум, която напусна Великобритания, за да се присъедини към „Ислямска държава“ докато е на 15 години, трябва да бъде допусната да се върне. Бегум, сега 19-годишна и бременна, бе открита в сирийски бежански лагер, след като избяга от последната крепост на групировката и заяви, че иска да се върне във Великобритания. \r\n„Тя не може да остане в бежански лагер в Сирия до края на живота си“, каза Данат. „Не е правилно да се каже, че Америка трябва да вземе нея и други бойци и да ги затвори в Гуантанамо“. Превод и редакция : Калоян Пенков", "date": "2019.02.18", "title": "The Guardian: Тръмп е прав, Великобритания трябва да върне обратно бойците от „Ислямска държава“"}
{"url": "http://www.focus-news.net/news/2019/02/18/2624636/sport-inter-pobedi-sampdoriya.html", "text": "Интер победи Сампдория с 2:1 в мач от 24-ия кръг на Серия А. След тази победа Интер има актив от 46 точки и заема 3-то място във временното класиране, с 4 пункта повече от градският съперник Милан. Отборът на Сампдория се намира на 10 място в таблицата с 33 спечелени точки. Лидер в италианското първенство продължава да бъде Ювентус с 66 точки, следван от Наполи с 53 точки.", "date": "2019.02.18", "title": "Спорт: Интер победи Сампдория"}
{"url": "http://www.focus-news.net/news/2019/02/18/2624637/sport-dzhenoa-pobedi-latsio.html", "text": "Дженоа победи Лацио с 2:1 като домакин в мач от 24-ия кръг от италианската Серия А. След този кръг Лацио заема 7 място с актив от 38 точки, колкото имат и отборите на Рома и Аталанта. Дженоа се намира на 13 позиция с 28 точки. В следващият кръг Лацио е домакин на Удинезе, а Дженоа гостува на Киево.", "date": "2019.02.18", "title": "Спорт: Дженоа победи Лацио"}
{"url": "http://www.focus-news.net/news/2019/02/18/2624627/35-godishen-mazh-zagina-a-drugi-petima-sa-raneni-pri-masov-boy-v-kyustendil-obzor.html", "text": "35-годишен мъж от Кюстендил почина след намушкване с нож, а други петима души пострадаха при масов бой пред заведение. Сигналът за инцидента е подаден малко след 7.30 часа на 17 февруари. Задържани са осем души, свързани със случая. Продължава издирването на 19-годишен младеж, причинил смъртта на 35-годишния мъж. По данни на Областна дирекция на МВР – Кюстендил и на Окръжна прокуратура – Кюстендил в масовия бой са участвали жители на Кюстендил, квартал „Изток” и село Слокощица. Младежът, причинил смъртта на 35-годишния мъж, е установен от свидетелски показания и от видеозаписи. Издирваният е от ромски произход, криминално проявен, има три криминални прояви и две от тях са за нанасяне на телесни повреди.  \r\nПострадалите при боя са настанени в болницата в град Кюстендил. Един от тях е с тежка черепно-мозъчна травма и бе транспортиран в неврохирургията на Институт „Пирогов” в столицата с цел оказване на квалифицирана помощ. Останалите ранени са с по-леки порезни наранявания. Случаят беше определен като битов, възникнал заради голямо количество поет алкохол. От полицията заявиха, че инцидентът не е основан на етническо напрежение. По случая е започнато е досъдебно производство за престъпление по член 116, ал. 1, т. 4 от Наказателния кодекс.  \r\nСпоред собственика на заведението, пред което се е зародил конфликтът - Антон Селнички, циганите създават проблеми и отбеляза, че преди време е имало и друг случай, при който също младеж е бил прободен с нож.  \r\nЗаради случая в социалните мрежи се организира мирен протест в Кюстендил, на който се събраха около 100 души. Хората тръгнаха от кръговото кръстовище при плажния комплекс в града, преминаха през улиците „Хаджи Димитър” и „Цар Освободител”, през мястото където е загинал 35-годишния мъж, както и през заведението пред което е започнал скандалът. След това протестиращите се спряха за кратко на площад „Велбъжд” и продължиха по пешеходния булевард „България”. На кръстовището при Железния мост те седнаха за кратко на пешеходните пътеки, след което се разотидоха. Протестът беше обявен като съпричастност към семейството на починалия кюстендилец. През цялото време протестът беше съпровождан от полицаи. Служители на Областна дирекция на МВР – Кюстендил и на „Жандармерия” бяха разположени в циганската махала на града, в Центъра за спешна медицинска помощ и на други места в Кюстендил. През деня полицейски екипи проверяваха автомобилите и автобусите, напускащи града.  \r\nВенцеслав ИЛЧЕВ", "date": "2019.02.18", "title": "35-годишен мъж загина, а други петима са ранени при масов бой в Кюстендил (ОБЗОР)"}
{"url": "http://www.focus-news.net/news/2019/02/18/2624640/independent-ispanski-voenen-korab-naredi-na-korabi-da-napusnat-gibraltar.html", "text": "Испански военен кораб е наредил на търговски кораби да напуснат британските води край Гибралтар, съобщи правителството на територията. За това пише британският в.  Independent . \r\nЕкипажът на военния кораб може да бъде чут в аудио запис, който съобщава, че корабите, които са закотвени трябва да напуснат „испанските териториални води“. \r\nВ отговор на инцидента бяха разположени кораби на кралския флот. \r\nКорабите, на които беше наредено да напуснат останаха на пристанището по време на инцидента, който беше определен за смешен от говорител на правителството в Гибралтар. \r\n„Изглежда, че в испанският флот все още има хора, които смятат, че могат да пренебрегват международното право. Това вероятно се дължи на състоянието на екстремизъм в някои части на испанския политически спектър в наши дни“. \r\nКорабът е обвинен от правителството, че се опитва да предприеме действия срещу търговските кораби, които са закотвени в източната част на Гибралтар. \r\nПравителството заяви, че проверява всеки аспект на инцидента, за да гарантира, че са били предприети подходящи действия възможно най-бързо. Превод и редакция : Калоян Пенков", "date": "2019.02.18", "title": "Independent: Испански военен кораб нареди на кораби да напуснат Гибралтар"}
{"url": "http://www.focus-news.net/news/2019/02/18/2624642/sport-pari-sen-zhermen-pobedi-sent-etien.html", "text": "Пари Сен Жермен победи Сент Етиен с 1:0 като гост. Единственият гол отбеляза Килин Мбапе в 73 минута на двубоя. ПСЖ води убедително във временното класиране с актив от 62 точки, с 12 повече от втория Лил, но и с два мача по-малко. Отборът на Сент Етиен заема 5-та позиция с 40 точки, колкото има и заемащият четвърто място тим на Марсилия.", "date": "2019.02.18", "title": "Спорт: Пари Сен Жермен победи Сент Етиен"}
{"url": "http://www.focus-news.net/news/2019/02/18/2624644/afp-chetirima-indiyski-voynitsi-sa-ubiti-v-kashmir-pri-prestrelka-s-buntovnitsi.html", "text": "Най-малко четирима войници са загинали при ожесточена престрелка с бунтовници в управляваната от Индия област Кашмир само четири дни след като атентатор-самоубиец уби 41 военни в проблемната територия, предава  AFP . \r\nЕдин войник и един цивилен бяха тежко ранени при престрелката, когато войските започнаха издирвателна операция в област Пулума, където атентатор-самоубиец удари в четвъртък. \r\n„Четирима войници бяха убити по време на престрелката, а друг е ранен“, заяви висш полицейски служител за AFP. Превод и редакция : Калоян Пенков", "date": "2019.02.18", "title": "AFP: Четирима индийски войници са убити в Кашмир при престрелка с бунтовници"}
{"url": "http://www.focus-news.net/news/2019/02/18/2624638/ria-novosti-kitay-i-germaniya-sa-gotovi-da-zasilyat-satrudnichestvoto-po-mezhdunarodni-vaprosi.html", "text": "Членът на Политбюро на Централния комитет на Китайската комунистическа партия Ян Йечи и германският външен министър Хайко Маас заявиха готовността си да засилят сътрудничеството си по международните въпроси и да се изправят срещу глобалните предизвикателства по време на среща в Мюнхен, съобщава  РИА Новости . \r\n„В настоящата международна ситуация Китай и Германия трябва да засилят сътрудничеството и да защитават съвместно мултилатеризма и световния ред, основан на правила“, каза Ян Йечи. \r\nМаас, от своя страна, отбеляза, че „Германия отдава голямо значение на развитието на отношенията с Китай и е готова да засили двустранното сътрудничество в различни области, включително в рамките на проекта „Единият пояс, една път“. \r\n„Германия се надява, че Китай ще играе по-важна роля в международните отношения, а в настоящата ситуация на международната сцена Берлин е готов да засили стратегическата комуникация и сътрудничество с Пекин по въпросите на международния дневен ред, както и съвместно да се изправят срещу глобалните предизвикателства“, заяви германският външен министър. Превод и редакция : Калоян Пенков", "date": "2019.02.18", "title": "РИА Новости: Китай и Германия са готови да засилят сътрудничеството по международни въпроси"}
{"url": "http://www.focus-news.net/news/2019/02/18/2624643/sport-barselona-specheli-kupata-na-kralya.html", "text": "Барселона спечели Купата на Краля, след като на финала победи с 94:93 Реал Мадрид. Редовното време на срещата завърши при резултата 77:77. За Барселона най-резултатен беше Тома Юртел с 22 точки, който получи и наградата за „най-полезен играч“ в турнира. Каталунците печелят турнира за втора поредна година.", "date": "2019.02.18", "title": "Спорт: Барселона спечели Купата на Краля"}
{"url": "http://www.focus-news.net/news/2019/02/18/2624645/pregled-na-mezhdunarodnite-novini-do-6-chasa-agentsiya-fokus.html", "text": "Иранският президент Хасан Рухани представи нова подводница, въоръжена с крилати ракети в момент на нарастващо напрежение със своя враг САЩ, съобщава агенция  Reuters . \r\n„От този момент, подводница „Фатех“ се присъединява към иранските военноморски сили“, заяви Рухани на церемонията. \r\nПодводницата тежи 600 тона, съобщава англоезичният канал Press TV, добавяйки, че тя „има най-модерно въоръжение, включително торпеда, морски мини и крилати ракети, които могат да бъдат изстреляни под водата“. \r\nПрезидентът на САЩ Доналд Тръмп изтегли страната от ядреното споразумение от 2015 г. между Иран и шестте сили и отново наложи санкции срещу Техеран. \r\nТой каза, че сделката е лоша, защото не включва ограничения върху развитието на балистичните ракети на Иран. \r\nИран е развил голяма домашна оръжейна промишленост в условията на международен натиск и забрани, които не му позволяват да внася много оръжия. \r\nСтраната твърди, че разполага с ракети с обхват до 2000 км, което поставя Израел и американските военни бази в района в обсег. \r\nЕвропейските страни, подписали иранското ядрено споразумение, въпреки че остават ангажирани с пакта, засилиха критиките си към програмата на Иран за балистичните ракети. \r\n***  Вашингтон поиска от Великобритания, Франция, Германия и други европейски съюзници „да вземат обратно над 800 бойци на „Ислямска държава“, които американците са заловили в Сирия, и да ги дадат на съд, предава  Eurasia Daily . \r\nЗа това написа в Twitter американският президент Доналд Тръмп. \r\n„Съединените щати искат от Великобритания, Франция, Германия и други европейски съюзници да вземат обратно над 800 бойци от „Ислямска държава“, които ние заловихме в Сирия, и да ги изправят пред правосъдието\", пише той. „Време е другите да се намесят и да свършат работата, която могат“, написа Тръмп. \r\nАмериканският лидер предупреди, че ако това не се случи, то САЩ просто ще ги пуснат на свобода. \r\n„Алтернативата не е много добра, тя се състои в това, че трябва да ги пуснем. Съединените щати не искат да гледат как тези бойци се разпръскват из Европа, накъдето, както изглежда, се насочват“, обяви той. \r\nПрезидентът на САЩ не пропусна да подчертае, че Съединените щати „правят толкова много и харчат толкова много“ за борба с терористите. В същото време той отново напомни, че американските войски ще бъдат изтеглени от Сирия след пълната победа над „ислямска държава“. \r\nПрипомняме, че както съобщи  EADaily  на 13 януари САЩ проведоха операция в провинция Багдис в северозападен Афганистан. В резултат около 40 лидери на „Ислямска държава“ бяха освободени от затвора. За това съобщава иранската агенция „Тасним“. \r\nЗаместник-министърът на вътрешните работи Игор Зубов заяви, че неизвестни хеликоптери масово прехвърлят бунтовници от Пакистан на границата с Таджикистан. Това се прави за мащабна провокация и пренасочване на ислямистите към Русия. \r\nСъщо така отбелязваме, че според повечето експерти терористичната групировка „Ислямска държава“ се е появила от руините в Ирак, до голяма степен заради разрушителната регионална политика на САЩ. Самият американски президент Тръмп, след като дойде на власт, открито обвини своя предшественик Барак Обама и неговия съперник на изборите, бившият държавен секретар Хилари Клинтън, че са създали „безпорядък“ в региона, а Съединените щати са излели там 7 трилиона долара по безсмислен начин. \r\n***  САЩ не искат режимът да контролира Североизточна Сирия след изтеглянето на американските войски, заяви висш представител, предава  Anadolu Agency . \r\nГоворейки на Мюнхенската конференция за сигурността, Джеймс Джефри, американският специален пратеник за Сирия, заяви че целите на Вашингтон в Североизточна Сирия не са се променили. \r\n„Те включват преди всичко запазване на сигурността в този регион, което означава, че не сме изобщо съгласни режима да се върне, защото той не подпомага стабилността, той насърчава нестабилността, както видяхме в други райони“, каза Джеймс Джефри. \r\nДжефри каза още, че САЩ няма да направят рязко и бързо изтегляне на войските си от Североизточна Сирия. \r\n„Това ще бъде подредено, поетапно оттегляне, и във всяка точка, на всяка фаза, ще разгледаме основните си цели“, каза той. \r\nТурция отдавна критикува САЩ за подкрепата на така наречените сирийски демократични сили (СДС) в Североизточна Сирия, която се контролира от терористичната групировка ПКК. \r\n***  Иран призова Европейският съюз да направи повече за да запази ядреното споразумение и да заеме по-силна позиция срещу американския дипломатически натиск и икономическите санкции, предава  Anadolu Agency . \r\nГоворейки на конференцията за сигурност в Мюнхен, иранският външен министър Джавад Зариф заяви, че неотдавнашната стъпка на водещите сили от ЕС за стартиране на канал за алтернативни плащания „ИНСТЕКС“ не е достатъчна. \r\n„Механизмът „ИНСТЕКС“ не изпълнява ангажиментите поети от трите европейски страни за запазване на сделката. Европа трябва да е готова да се намокри, ако иска да плува срещу опасното течение идващо от САЩ на едностранни действия“, заяви той. \r\nНеговите коментари идват ден след като американския вицепрезидент Майк Пенс призова европейските съюзници да напуснат ядреното споразумение и да се присъединят към дипломатическия и икономически натиск на Вашингтон срещу Иран. \r\nВъпреки решението на американския президент Доналд Тръмп да напусне ядрената сделка от 2015 г. с Техеран, Германия, Франция и Великобритания настояха, че споразумението е най-ефективният начин да се попречи на Иран да развива ядрени технологии за военни цели. \r\n***  Здравословното състояние на бившия полковник от ГРУ Сергей Скрипал се е влошило. За това съобщава британският вестник  The Sunday Times . \r\nПозовавайки се на „добре информиран източник от разузнаването“, изданието пише, че поради влошаването на здравето на Скрипал, лекарите му осигуряват медицинска помощ у дома и, че състоянието му не е критично. Източникът обаче даде да се разбере, че никой не може да предвиди хода на промените в здравния статус на бившия полковник. \r\nДруг източник на вестника - вече не от тайните служби, а от лондонската полиция - припомни, че Сергей Скрипал, за разлика от дъщеря си Юлия, не е в най-добрата възраст и здравословно състояние, за да изтърпи такива отравяния. Юлия, според този източник, сега е в добро здраве. \r\nПо искане на ТАСС да коментира тази публикация и да съобщи дали е получена някаква информация в столичната полиция за промените в здравословното състояние на Сергей Скрипал, представител на Скотланд Ярд заяви: „Нямаме информация за това“. \r\n***  Руски флаг беше окачен за кратко на скелето на катедралата в Солсбъри, почти година след като бившият руски шпионин Сергей Скрипал и дъщеря му бяха отровени с „Новичок“ в града. Знамето беше свалено, след като служители на катедралата бяха информирани за него, съобщава в.  The Guardian . \r\nПредполага се, че някой се е изкачил по скелето и е сложил знамето там през нощта. Първата годишнина от нападението срещу Скрипал и дъщеря му Юлия, които бяха открити в безсъзнание на пейка в парка в центъра на града, ще бъде на 4 март. \r\nДвама мъже, определени като заподозрени за нападението, Александър Петров и Руслан Боширов, отидоха в руската държавна телевизия през септември миналата година, за да заявят, че са пътували до Солсбъри като туристи, за да посетят катедралата. \r\nДепутатът от Солсбъри Джон Глен заяви: „За щастие, сега той (флагът) е премахнат, подиграват се със сериозните събития, преживени в Солсбъри миналата година“. \r\n44-годишната Доун Стърджис почина след заразяване с „Новичок“, когато през юни миналата година е използвала бутилка с парфюм, съдържаща нервно-паралитичния агент. Ядосаните жители на Солсбъри нарекоха акта отвратителен и безчувствен.  \r\nГоворител на полицията в Уилтшър заяви: „Осведомени сме за този инцидент и разследванията са в ход“. \r\n***  Руското посолство в Лондон определи появата на руския флаг в катедралата в английския град Солсбъри като провокация,съобщава в. „ ВЗГЛЯД “ \r\nСпоред говорителят на руската дипломатическа мисия в Лондон, „появата на руския флаг в катедралата е още един непохватен опит да се свърже отново Русия с тъжните събития, настъпили в Солсбъри през март миналата година“, съобщава ТАСС. \r\n„Нямаме официална информация за това. Ако издигането на руския флаг в катедралата е вярно, то това, според нас, изглежда като добра провокация“, заяви дипломатът. \r\nТой подчерта, че почти година след инцидента в Солсбъри британската страна не е предоставила никакви доказателства за участието на Русия в инцидента, разследването беше засекретено и многобройни искания от руската дипломатическа мисия бяха игнорирани. \r\nПрипомняме, според британската страна, през март миналата година, Сергей и Юлия Скрипал са били отровени в Солсбъри. Русия беше обвинена за това, след което избухна политически скандал. Москва многократно отрича участие в инцидента. \r\n***  Иран не може да се „остави беззащитен“, като спре производството на ракети, поради все по-големия риск от война в региона, заяви външният министър на страната, пише в.  Independent . \r\nИзраел търси конфликт и САЩ активно се стремят към смяна на режима в Техеран, заяви Мохамад Джавад Зариф, който призова международната общност да направи много повече, за да предотврати избухването на катастрофално насилие. \r\n„Със сигурност някои търсят война... като Израел. Рискът от война е голям и този риск ще бъде още по-голям, ако хората продължат да си затварят очите за сериозни нарушения на международното право“, каза Зариф на конференцията за сигурност в Мюнхен. \r\nВъншният министър обвини САЩ, че имат „патологично обсебване“ с Иран още от Ислямската революция преди четири десетилетия. Висшите членове в администрацията на Доналд Тръмп, твърди той, се стремят да свалят иранското правителство. \r\nИран трябваше да произвежда отбранителна техника, защото не се снабдява от други места, каза Зариф, докато САЩ продаваха оръжия за милиарди долари на Саудитска Арабия и други сунитски държави от Залива. \r\n„Г-н Тръмп говори за тях като„ красиви оръжия ”, сега тези красиви оръжия падат, както знаем, върху народа на Йемен. Единственият път, когато използвахме нашите ракети, беше срещу „Ислямска държава“, каза той. \r\nЗариф добави, че Европа трябва да се противопостави на натиска на Вашингтон, за да се откаже от сделката. \r\nВ събота, говорейки в Мюнхен, вицепрезидентът на САЩ Майк Пенс атакува западните съюзници, че не подкрепят САЩ за споразумението. „Дойде време нашите европейски партньори да се оттеглят от катастрофалното ядрено споразумение с Иран и да се присъединят към нас, когато прилагаме икономически и дипломатически натиск. Време е нашите европейски партньори да престанат да подкопават американските санкции срещу този смъртоносен революционен режим“, каза той. \r\n***  Най-малко четирима войници са загинали при ожесточена престрелка с бунтовници в управляваната от Индия област Кашмир само четири дни след като атентатор-самоубиец уби 41 военни в проблемната територия, предава  AFP . \r\nЕдин войник и един цивилен бяха тежко ранени при престрелката, когато войските започнаха издирвателна операция в област Пулума, където атентатор-самоубиец удари в четвъртък. \r\n„Четирима войници бяха убити по време на престрелката, а друг е ранен“, заяви висш полицейски служител за AFP.", "date": "2019.02.18", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/18/2624639/ana-mpa-siriza-shte-ima-po-golyamo-parlamentarno-mnozinstvo-v-sledvashtiya-parlament-kazva-tsanakopulos.html", "text": "Промяната на правителството, по отношение на подбора на лица, подчертава намерението на премиера Алексис Ципрас за сътрудничество между силите на по-широката прогресивна основа, каза говорителят на правителството Димитрис Цанакопулос по радио 984. \r\nНа европейските избори Цанакопулос заяви, че СИРИЗА ще „участва с името си“ и гласуването ще покаже необходимостта от по-широки политически съюзи в левицата, за да се прекъсне възходът на крайно десните в Европа. \r\nТой заяви, че в следващия парламент „ще имаме по-силно мнозинство на СИРИЗА и различно парламентарно парламентарно съотношение, добавяйки, че много от партиите, които ще участват в процедурата за преразглеждане на конституцията в следващия парламент, ще научат урока си след изборите“. Превод и редакция : Калоян Пенков", "date": "2019.02.18", "title": "АНА-МПА: СИРИЗА ще има по-голямо парламентарно мнозинство в следващия парламент, казва Цанакопулос"}
{"url": "http://www.focus-news.net/news/2019/02/18/2624646/the-telegraph-britanskite-sili-shte-uskoryat-razgrashtaneto-na-arktika-za-da-zashtityat-severniya-flang-na-nato-ot-rusiya.html", "text": "Британските сили трябва да засилят разполагането на Арктика, за да защитят северния фланг на НАТО от Русия, съобщи Гавин Уилямсън. \r\nМинистърът на отбраната заяви, че Кралските морски пехотинци са започнали десетгодишна програма, която ще предвижда над хиляда войници да обучават всяка година със своите норвежки колеги, пише британският вестник  The Telegraph . \r\nОсвен това той обяви, че новата британска флота самолети за лов на подводници ще лети над Арктика през следващата година при първото им разгръщане. \r\nЕкспертите по сигурността предупредиха Великобритания и нейните съюзници да бъдат изключително предпазливи от намеренията на Русия в Арктика. В неотдавнашен доклад по този въпрос, комисията по отбрана предупреди: „Трудно е да се вярва, че мащабът и обхватът на военните сили, които са разгърнати от Русия в Арктика, изпълняват единствено отбранителни цели“. \r\nРегионът е стратегически за НАТО, тъй като контролира маршрута към Атлантическия океан за руските подводници. \r\nМинистърът на отбраната заяви, че руската подводна дейност в Атлантическия океан се е увеличила десетократно през последните години и, че през 2017 г. Кралският флот е трябвало да прихване 33 руски кораба, приближаващи се към териториалните води на Великобритания, в сравнение със само един инцидент през 2010 г. Превод и редакция : Калоян Пенков", "date": "2019.02.18", "title": "The Telegraph: Британските сили ще ускорят разгръщането на Арктика, за да защитят северния фланг на НАТО от Русия"}
{"url": "http://www.focus-news.net/news/2019/02/18/2624651/predstoyashti-mezhdunarodni-sabitiya-za-18-fevruari-agentsiya-fokus.html", "text": "***  Съвет на външните министри от ЕС \r\n***  Среща на министрите на промишлеността от ЕС \r\n***  Срещи на британския министър за Брекзит Стивън Баркли с главния преговарящ на ЕС Мишел Барние и други официални лица от ЕС  \r\n***  Среща на председателя на Конгреса на САЩ Нанси Пелоси с Жан-Клод Юнкер посветена на проблемите в търговията \r\n***  Реч на Доналд  Тръмп пред  имигранти от Венецуела \r\n***  Среща на държавните лидери на страните от Вишеградската четворка (без участието на полския премиер)", "date": "2019.02.18", "title": "Предстоящи международни събития за  18 февруари  (Агенция \"Фокус\")"}
{"url": "http://www.focus-news.net/news/2019/02/18/2624647/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от пресцентъра на  Агенция \"Пътна инфраструктура\". Пътните настилки са предимно сухи, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 100 м в района на Скравена /обл. София/. Състояние на автомагистралите:  \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.05.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - отворен за всички МПС;  \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  Ограничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни на асфалтовата настилка средната разделителна ивица. Участъкът е сигнализиран с пътни знаци. Скоростта е ограничена до 30 км. в час в зоната на асфалтирането. Срок до 25.02.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът II-19: Движението по път II-19 Симитли – Банско от км 0+200 до км 0+220 се осъществява в една лента поради частични ремонтни дейности на асфалтовата настилка . Участъка е сигнализиран с пътни знаци . Водачите да се движат с повишено внимание и съобразена скорост в свободната лента , съобразно създадената организация  на движение . Срок до 18.02.2019 г. \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента в участъка поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 18.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.18", "title": "Актуална пътна обстановка"}
{"url": "http://www.focus-news.net/news/2019/02/18/2624649/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove-po-granitsata.html", "text": "Нормален е трафикът на всички гранични контролно-пропускателни пунктове по границата. Това съобщиха от  Главна дирекция \"Гранична полиция\" . Информацията за трафика е към 6.00 ч.", "date": "2019.02.18", "title": "ГД \"Гранична полиция\": Нормален е трафикът на всички гранични контролно-пропускателни пунктове по границата"}
{"url": "http://www.focus-news.net/news/2019/02/18/2624650/predstoyashti-sabitiya-v-stranata-za-18-fevruari-agentsiya-fokus.html", "text": "*** \r\nОт 18.00 часа пред паметника на Апостола вицепрезидентът Илияна Йотова ще участва във възпоменателното отбелязване на 146 години от гибелта на Васил Левски в град Карлово. От 19.00 часа в Народно читалище „Васил Левски – 1861“ Илияна Йотова ще присъства на спектакъла „Васил Левски – един неосъществен сценарий“, подготвен от учениците от СУ „Васил Левски“. \r\n*** \r\nОт 18.15 часа председателят на Народното събрание Цвета Караянчева ще участва във възпоменателна церемония в град Петрич по повод 146-ата годишнина от обесването на Васил Левски.  \r\n*** \r\nОт 10.00 часа в Руски културно-информационен център, 3 ет., к.305, ще се проведе научна конференция, посветена на 140-та годишнина от подписването на Константинополския мирен договор. Сред участниците в конференцията са извънредният и пълномощен посланик на Руската Федерация в Република България Анатолий Макаров, Георги Първанов, президент на България в периода 2002-2012 и основател на ПП АБВ и председателят на АБВ Румен Петков. \r\n*** \r\nОт 10.00 часа 16 състав на Специализирания наказателен съд ще гледа делото срещу Милко М., Росен Д., Златомир И. и др., обвинени в организиране и ръководене на организирана престъпна група.   \r\n*** \r\nОт 10.00 часа 12 състав на Специализирания наказателен съд ще гледа делото срещу Румяна Ж. обвинена в престъпление по служба - чл.283 НК. \r\n*** \r\nОт 10.00 часа състав на Административен съд – София ще заседава по делото, заведено по жалба на омбудсмана Мая Манолова срещу „Топлофикация София“ ЕАД. Омбудсманът Мая Манолова ще се яви на заседанието. \r\n*** \r\nОт 10.30 часа на ул. „Сава Михайлов“ 57 зам.-кметът на София Дончо Барбалов ще провери готовността за възобновяване на дейността на Банката с майчина кърма. \r\n*** \r\nОт 11.00 часа в партерното фоайе на Софийската опера и балет ще се състои пресконференция за премиерата на операта \"Трубадур\". \r\n*** \r\nОт 11.00 часа 18 състав на Специализирания наказателен съд ще гледа делото срещу Красимир К., Славчо А. и Галина А., обвинени в организиране и ръководене на организирана престъпна група. \r\n*** \r\nОт 11.00 часа в заседателната зала на НЦЗПБ, бул. „Янко Сакъзов“ №26, ще се състои пресконференция във връзка със стартирането на Проект „Фундаментални, транслиращи и клинични изследвания в областта на инфекциите и инфекциозната имунология“, финансиран по процедура Изграждане и развитие на центрове за компетентност, договор BG05M2OP001-1.002-0001-C02. \r\n*** \r\nОт 11.00 часа в Национален пресклуб на БТА ще се проведе пресконференция на национално представителните организации на и за хора с увреждания във връзка с действието на новата наредба за ТЕЛК и предоставените данни от Министерството на здравеопазването.  \r\n*** \r\nОт 12.00 часа в Национален пресклуб на БТА Гражданско движение „Покана за доброволно изпълнение“ и Сдружение на потърпевшите от частните съдебни изпълнители и съдебната система „Солидарност” организират пресконференция по повод стартиралата наказателна процедура срещу България от 24 януари 2019 г. и дадения двумесечен срок за становище от българска страна за съответствието на заповедното производство по ГПК и неговото прилагане от съдилищата с правото на ЕС.  \r\n*** \r\nОт 13.00 часа 5 състав на Специализирания наказателен съд ще гледа делото срещу Петър М., Адам П. и др., обвинени в безстопанственост в особено големи размери.  \r\n*** \r\nОт 13.00 часа 17 състав на Специализирания наказателен съд ще гледа делото срещу Янко М., чл. 65 НПК - молба за изменение на мярка за неотклонение. \r\n*** \r\nОт 13.00 часа 22 състав на Специализирания наказателен съд ще гледа делото срещу Валентин И., чл. 65 НПК - молба за изменение на мярка за неотклонение. \r\n*** \r\nОт 13.30 часа 11 състав на Специализирания наказателен съд ще гледа делото срещу Симеон Т., Добрин Д., Веселин Р. и др., обвинени в организиране и ръководене на организирана престъпна група. \r\n*** \r\nОт 13.30 часа 17 състав на Специализирания наказателен съд ще гледа делото срещу Енчо С., Георги Д. и др., обвинени в организиране и ръководене на организирана престъпна група. \r\n*** \r\nОт 13.30 часа 14 състав на Специализирания наказателен съд ще гледа делото срещу Десислава И., Биляна П. и Петко Д., обвинени  в подкуп.  \r\n*** \r\nОт 13.30 часа в сградата на КЕВР на бул. „Княз Дондуков“ 8–10, ет. 4 ще се проведе открито заседание за обсъждане на доклад относно заявления от „Каварна газ” ООД за утвърждаване на цени за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа на територията на общините Каварна и Шабла за регулаторен период 2019 – 2023 г. \r\n*** \r\nОт 13.40 часа в сградата на КЕВР на бул. „Княз Дондуков“ 8–10, ет. 4 ще се проведе обществено обсъждане на проект на решение за утвърждаване на цени на „Каварна газ” ООД за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа за територията общините Каварна и Шабла за регулаторен период 2019 – 2023 г. \r\n*** \r\nОт 14.30 часа в централата на АБВ на улица „Врабча“ 23 ръководството на партията ще даде пресконференция. \r\n*** \r\nОт 14.30 часа в БТПП ще се състои презентация „Подкрепата на Столична община за инвестициите, предприемачеството, иновативните и стартиращи фирми в София“. \r\n*** \r\nОт 14.30 часа 4 състав на Специализирания наказателен съд ще гледа делото срещу Юлиян Т., Христо С. и др., обвинени в организиране и ръководене на организирана престъпна група. \r\n*** \r\nОт 15.00 часа Х въззивен състав на Софийския градски съд ще гледат делото срещу К. Каменаров (чл. 343Б, ал.1 НК). \r\n*** \r\nОт 15.00 часа 11 състав на Специализирания наказателен съд ще гледа делото срещу Айдън Д., чл. 65 НПК - молба за изменение на мярка за неотклонение. \r\n*** \r\nОт 17.00 часа в Сохо, зала SoHall, улица „Искър“ 4, АЕЖ-България организира дискусия на тема: „Жената в обектива” \r\n*** \r\nОт 17.30 часа в Мраморното фоайе на Столична библиотека ще бъде представена книгата на Николай Иванов „Проучванията на евреите за бесилката и гроба на Левски“. \r\n*** \r\nОт 18.00 часа в Чешкия център (бул. „Раковски“ 100) ще бъдат представени най-новите книжни издания на „Бохемия клуб“ и „Парадокс“: „Чешки съновник“ от Лудвик Вацулик и „Хотел „Авион“ от Иржи Кратохвил по случай 51 години от Пражката пролет. \r\n*** \r\nОт 18.00 часа в Литературния клуб на Столична библиотека издателство „Скалино“  представя дебютната книга с поезия на Евелина Митева като част от поредицата „Дебюти в Столична библиотека“. \r\n*** \r\nОт 19.00 часа в Театър Азарян ще бъде представен „За кравите” – документална пиеса на Вадим Леванов. \r\n*** \r\nОт 19.00 часа в галерия „Червената точка“ ще бъде открита изложбата \"Горен пласт точки\". \r\n*** \r\nОт 19.00 часа в зала „Пейо Яворов“ ще бъде представена постановката „Тайна вечеря на Дякона Левски“.  \r\n*** \r\nОт 11.00 часа Регионалният щаб за борба с ГРИП и ОРЗ  ще заседава затворено заседание .  \r\n*** \r\nОт 11.00 часа във фоайето на Централната сграда РБ „П. Р. Славейков“ ще се състои откриването на изложба – базар „Мартеници“. \r\n*** \r\nОт 11.00 часа в Драгоман ще бъде тържествено открит първият паметник на Васил Левски в Общината. \r\n*** \r\nОт 10.30 часа в Детска градина № 18 ще се проведе Куклен спектакъл „Глупавият вълк“ на Държавен куклен театър „Дора Габе“. \r\n*** \r\nОт 11.00 часа пред паметника на Васил Левски ще се състои панихида и общоградско поклонение по повод 146 години от гибелта на Апостола на българската свобода – Васил Левски. \r\n*** \r\nВ АЕМО „Стария Добрич“, Възрожденско училище, ще се проведе образователна програма „Мога ли да бъда като Левски?“. \r\n*** \r\nВ Младежки център – Добрич ще бъде представена изложба „Познатият и непознат Апостол“. \r\n*** \r\nОт 11.00 часа в залата на Община Дупница ще започне международна конференция за подобряване на взаимоотношенията между организации, бизнес и спортни клубове с Община Крива Паланка. \r\n*** \r\nОт 09.30 часа в Пункт за базиране Варна ще се проведе ритуал за изпращане на минен ловец „Цибър” от състава на флотилия бойни и спомагателни кораби за участие във Втората постоянна противоминна група кораби на НАТО. \r\n*** \r\nОт 11.00 часа в  централата на ГС на БСП на ул. „Македония” 33 - Александър Паунов, народен представител от ПГ „БСП за България“, член на комисиите по енергетика и по транспорт, информационни технологии и съобщения, ще приема граждани. \r\n*** \r\nОт 16.00 часа във фоайето на Регионална библиотека „Пенчо Славейков” – Варна, на бул. Сливница 34, ще се състои откриване на изложба „Съзвездие Блъскови и Варна”.  \r\n***  \r\nОт 09.30 часа Апелативен съд – Велико Търново ще заседава по делото срещу „Червеите“ – близнаците Илия и Станчо Станчеви, стреляли по Карамфил Бижев и Айдън Хюсеинов в офис във Велико Търново.  \r\n*** \r\nОт 17.30 часа паметника на Васил Левски в центъра на Велико Търново ще бъде почетена паметта на Апостола.  \r\n*** \r\nОт 11.00 часа пред паметника на Васил Левски в кв. „Пролет“ ще бъдат отбелязани 146 години от смъртта на Апостола на свободата.  \r\n*** \r\nОт 11.00 часа пред паметника на Васил Левски в Градския парк ще се състои общоградско поклонение, с което ще бъде почетена паметта на апостола.  \r\n*** \r\nОт 07.00 часа пред сградата на ОДМВР- Кюстендил ще се проведе мирен протест срещу  престъпния произвол.  \r\n*** \r\nОт 16.00 часа в залата на Общински драматичен театър ще бъде представен „Разпитът“ - театрален спектакъл, посветен на 146 години от обесването на Васил Левски.  \r\n*** \r\nОт 17.00 часа в експозиционна зала „Кутловица” ще бъде открита изложба на жени художници, посветена на 8 март.  \r\n*** \r\nОт 10.30 часа в Пресклуб-Пазарджик ще се проведе пресконференция на евродепутата от ПЕС Момчил Неков на тема „Перспективи пред Европа\". \r\n*** \r\nОт 11.00 часа в Исторически музей ще бъде представена експозицията „Апостолът на свободата“. В 13.00 часа ще започне церемонията по награждаване на участниците в областния конкурс „Левски-пример за величие“, организиран от ЦПЛР-ОДК в Петрич. В 18.00 часа от градския площад ще започне и факелното шествие в памет на Апостола. От 18.30 часа пред паметника на  Народните будители ще бъде поставено началото на литературно-музикален спектакъл „Дела трябват, а не думи“. \r\n*** \r\nОт 10.00 часа в зала „Магнум“ на Втора клинична база ще се състои  тържествено откриване на новата академична 2018/2019 година за новоприетите чуждестранни студенти на Медицински университет.  \r\n*** \r\nОт 09.00 часа в зала 1 на Окръжния съд ще се проведе заседание по делото срещу Атанас А., обвинен в избягване на установяването и плащането на данъчни задължения в особено големи размери.  \r\n*** \r\nОт 10.00 часа в зала 10 на Окръжния съд ще се проведе заседание по делото срещу Милена К., Димитър Р. и Славка П., обвинени в издаване и в съответно даване на подкуп за издаване на подправени експертни решения на ТЕЛК.  \r\n*** \r\nОт 11.30 часа в сградата на Община Пловдив Два дни преди предпоследния домакински двубой на Марица (Пловдив) с френския шампион Безие (Безие) от Група А на Шампионската лига, кметът на Пловдив Иван Тотев, президентът на волейболния клуб Илия Динков, старши-треньорът на българския първенец Иван Петков, мениджърът Борис Халачев и състезателки на Жълто-сините ще разговарят с представителите на медиите. \r\n*** \r\nОт 15.00 часа в НБ „Иван Вазов“ – Пловдив ще бъде показан филма „Забраненото образование“, а от 17.30 – „Методът Монтесори“. \r\n*** \r\nОт 14.00 часа в Регионалния исторически музей ще се проведе пресконференция за дейностите по новия проект на музея  - „Културна екосистема. Човек и природа – музейни образователни модули“. \r\n*** \r\nОт 9.30 часа в офиса на ПП ГЕРБ в Сливен, на адрес: ул. „Цар Освободител“ № 17, общинските съветници Тодор Начев и Здравко Костадинов ще се срещнат с граждани.  \r\n*** \r\nОт 18.00 часа от читалище „Балкански просветител” в „Райково“ ще тръгне факелно шествие, което ще продължи до двора на ППМГ „Васил Левски“, с което ще бъдат отбелязани 146 години от гибелта на Васил Левски. От 18.30 часа в двора на гимназията ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101 –ви Алпийски полк, Общинският духов оркестър и ученически блок от ППМГ. \r\n*** \r\nОт 9.00 часа в IX ОУ „Веселин Ханчев” детски отдел на библиотека „Родина” ще гостува на 4а клас. \r\n*** \r\nОт 10.00 часа в Екопарк за биоразнообразие и алтернативен туризъм „ВАЯ“ Фондация Виа Понтика, със съдействието на Спасителен център за диви животни – Стара Загора, ще пусне в естествена среда розов пеликан и 40 други птици, сред които големи белочели гъски и зеленоглави патици. \r\n*** \r\nОт 18.00 часа в РБ „Захарий Княжески“ ще бъде открита изложба за Васил Левски – книги и календари от колекцията на Георги Туртуриков. \r\n*** \r\nОт 10.00 часа в зала 203 на общината зам.-кметът Найден Косев и представители на различни културни институции, ще говорят за програмата за отбелязване на 120 години от рождението на Панчо Владигеров.  \r\n*** \r\nОт 14.00 часа в зала 203 на общината ще се проведе Консултативен съвет.", "date": "2019.02.18", "title": "Предстоящи събития в страната за 18 февруари (Агенция „Фокус“)"}
{"url": "http://www.focus-news.net/news/2019/02/18/2624652/nimh-vremeto-shte-e-predimno-slanchevo-i-toplo-s-maksimalni-temperaturi-mezhdu-13-i-18.html", "text": "Днес времето ще е предимно слънчево, топло и почти тихо. В сутрешните часове на отделни места видимостта ще е намалена. Максималните температури ще са между 13° и 18°, за София - около 14°. Атмосферното налягане е по-високо от средното за месеца и ще е без съществена промяна. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Мартин Славчев.  \r\nПо Черноморието ще е предимно слънчево. Ще духа слаб до умерен вятър от запад-северозапад, който след обяд ще се ориентира от север-североизток. Максимални температури между 9° и 12°. Температурата на морската вода е 6-7°. Вълнението на морето ще е 1-2 бала. \r\nВ планините ще е предимно слънчево. Ще духа ще е слаб до умерен северен вятър. Максималната температура на височина 1200 метра ще е около 9°, на 2000 метра – около 2°.", "date": "2019.02.18", "title": "НИМХ: Времето ще е предимно слънчево и топло с максимални температури между 13° и 18°"}
{"url": "http://www.focus-news.net/news/2019/02/18/2624656/ivo-dimov-bsp-shte-zagubi-ot-reshenieto-si-da-napusne-44-to-narodno-sabranie.html", "text": "БСП ще загуби от решението си да напусне 44-то Народно събрание. Това каза Иво Димов, кмет на Димитровград, в разговор с Илиана Беновска в “Беновска пита” по „Радио К2” и „Канал 3”, съобщиха от  екипа на предаването . Иво Димов коментира актуалните политически теми: \r\nРешението на кметове от БСП да напуснат заседанието на 32-то общо събрание на НСОРБ. \r\n„Вие сте и заместник-председател на УС на НСОРБ, скоро имахте годишно събрание от което излязоха няколко новини, но една от политическите беше, че петима кметове на БСП напуснаха сдружението в знак на протест, че не получават толкова пари, колкото получават общините на ГЕРБ. Вашият коментар, но нека да не е партиен?”, попита водещата Илиана Беновска. Иво Димов отговори, че коментарът му няма как да е партиен, защото НСОРБ е една платформа на професионалисти и приятели, които работят изцяло в посока да решават проблемите на българските общини. Той обясни, че целеви средства по капиталовите програми на общините са раздавани в годините назад много пъти при много правителства. НСОРБ никога не е било фактор, който да помага или да участва в разпределението на тези средства. \r\n„Не ставам адвокат на БСП, но подозрението в цифри е, че финансирането е приоритетно за общини на ГЕРБ, после следват ДПС и едно нищожно количество пари остават за общини на БСП!”, отбеляза водещата Илиана Беновска. Събеседникът й отговори, че не му се иска да влиза в конкретни цифри, но трябва да се има предвид, че най-много и най-големите общини се управляват от кметове, номинирани и подкрепени от ГЕРБ. В тази връзка няма как да бъде еднакво разпределението за всички. Според него по-важното е, че тези средства стигат до българските граждани и решават конкретни проблеми на българските граждани. Това обикновено са проекти, които не могат да бъдат финансирани през оперативните програми или по някакъв друг начин, затова парите се дават от държавния бюджет. „Друг е въпросът, ако трябва да бъдем конкретни, дали тези, които не са получили съответните капиталови средства, дали въобще са поискали да имат такива, дали са потропали на вратата!”, заяви кметът на Димитровград. „Информацията е, че тези общини не са представили проекти, по които да искат финансиране. Това така ли е, вие обследвахте ли го, като един от отговорните фактори в сдружението?”, попита водещата. Иво Димов отговори, че това няма как да го знаят, а е редно, когато се хвърлят такива обвинения, да има и конкретни отговори. „Вижте, по-големият проблем е, че според нас това решение не беше взето от колегите, които безкрайно много уважавам и с които доказахме, че можем да работим в интерес на българските общини и да защитаваме интересите на българските общини. По-скоро според мен това решение беше продиктувано от „Позитано” и им беше наложено, поне такова е моето мнение!”, изтъкна Димов. \r\n„Сега ме дърпате за дългия език да Ви попитам вие, кметовете на ГЕРБ, ако ви се спусне такава инструкция от страна на ГЕРБ, дали ще проявите своя воля?”, попита водещата Илиана Беновска. Иво Димов отговори, че през 2014 г. при шумно афишираната публично инвестиционна програма на кабинета „Орешарски”, в която някои проекти са се разглеждали буквално за по две минути, е имало призиви кметовете на ГЕРБ да напуснат сдружението, но те са преценили, че е по-добре да останат в организацията и да работят, отстоявайки правата, принципите и задълженията, които са поели пред колегите си.  \r\nРешението на НС на БСП ПГ на „БСП за България” да напусне за постоянно 44-то Народно събрание. \r\n„За малко ще Ви пратя в политиката, днес имаше пленум, малко изненадващ за нас журналистите, обявен снощи внезапно от БСП, в който по предложение на Корнелия Нинова НС гласува ПГ на „БСП за България” да напусне изобщо парламента, не частично, както беше доскоро, а изобщо, с условието, че трябва да се променят приетите промени в Изборния кодекс и да се гласува нов състав на ЦИК!”, помоли за коментар водещата Илиана Беновска. Иво Димов отговори, че тези непрестанни опити на БСП да насажда напрежение и омраза и да работи против единението са неприемливи. „Е, няма как да бъдат единени БСП с ГЕРБ!”, отбеляза водещата. Събеседникът й отговори, че политиката дава резултат, когато има взаимен диалог и разговори. \r\n„Вие знаете, че Корнелия Нинова даде знак още с конституирането на 44-то Народно събрание, че няма как да има национална отговорност от страна на БСП към България, след като тя отхвърли предложението на Бойко Борисов да стане председател на Народното събрание и категорично се противопостави на предложението Деница Златева да бъде министър на европредседателството! Защо очаквате сега да има нова линия?”, припомни водещата Илиана Беновска. Кметът на Димитровград отговори, че на хората вече им е омръзнало непрекъснато да слушат скандали и негативни емоции от Народното събрание. Те искат да се случва нещо конкретно и да има резултати от политиките. „Точно това се опитваме да направим в УС на НСОРБ заедно с колегите кметове от БСП, които искрено се надявам да размислят за тази своя позиция и да се върнат, за да работим заедно!”, заяви Иво Димов. \r\n„На пленума на БСП се е обсъждало, че ако се гласува подобно решение ПГ да напусне Народното събрание, Бойко Борисов ще „клекне” до вечерта и ще отстъпи. Смятате ли, че Борисов ще „клекне”?”, попита водещата Илиана Беновска. Събеседникът й отговори, че не това е начинът някой да бъде накаран да „клеква” или да отстъпва. Той изрази мнение, че промените в Изборния кодекс са в правилната посока. Иво Димов обясни, че досега например в Димитровград един кандидат за общински съветник е можел със 70 гласа да пренареди листата. В момента отново има възможност за пренареждане и мажоритарен вот, но той вече е много по-сериозен като цифрово изражение. „За мен това е в правилната посока. Ако наистина един човек а заслужил и има доверието на гражданите те да гласуват, но с много по-голям брой хора, които да го подкрепят!”, категоричен бе той. \r\n„Как ще се развие законодателната дейност в Народното събрание, ако наистина БСП ефективно напуснат пленарна зала, тогава няма ли да се подчертае онова, което Нинова тръби от няколко дни, че всъщност скрити коалиционни партньори на коалицията ГЕРБ – ОП са ДПС?”, попита водещата Илиана Беновска. Иво Димов отговори, че само времето ще покаже дали този ход е правилен или не, но според него в случая БСП бърка. „Бърка в осъществяване на целите и задачите на политиката на коалицията ГЕРБ – ОП или бърка БСП в своята политика?”, попита водещата. Кметът на Димитровград отговори, че БСП бърка в своята политика.  \r\nЩе се кандидатира ли за нов мандат на местните избори? \r\n„Предстоят европейски избори, много бързо ще дойдат и местните избори, ще Ви попитам, Вие сигурно ще се измъкнете, ще се кандидатирате ли пак за кмет?”, попита водещата Илиана Беновска. Иво Димов отговори: „Ще се измъкна определено и ще Ви кажа, че още е рано за този отговор. Текат доста задачи, които трябва да решаваме към този момент. Има време до октомври, ако гражданите на общината са доволни и подкрепят това, което правим, твърде е възможно да се кандидатираме за трети!”. \r\nИкономическото развитие на община Димитровград. \r\n„А доволни ли са хората, но обективно ще ми кажете и не по социологически агенции, а по Ваше изследване, от инвестиционния процес и развитието на икономиката, респективно осигуряване на работни места и добър начин на живот на хората в Димитровград?”, попита водещата Илиана Беновска. Иво Димов отговори, че е трудно да се даде еднозначен отговор, има и доволни, и недоволни, но според него Димитровград върви в правилната посока. Става въпрос за подобряване и на инфраструктурата, и на икономическия климат. Той обясни, че желанието на него и екипа му е било да върне града на икономическата карта на България и смята, че това вече е факт. Хората в момента имат възможност да изберат дали да работят в новъсъздадените предприятия в града, или да потърсят друга възможност в София или чужбина. \r\nВодещата попита колко е населението на общината. Иво Димов отговори, че според последните данни то е около 53 000. Той продължи, че през 2011 г., когато е встъпвал в длъжност, безработицата в общината е била 9%, а в момента е 4%, което е показателно за това какво се случва. Естественият прираст обаче е отрицателен, както в почти всички български градове. Затова администрацията работи за превръщането на града в привлекателно място за живот.  \r\n„Какво би било привлекателно, младите хора каква работа могат да намерят в Димитровград и колко би била платена?”, попита водещата Илиана Беновска. Събеседникът й отговори, че например в едно от най-големите предприятия, в което работят около 2700 души, най-ниското заплащане с бонусите и ваучерите за храна е около 1040 лева. Осигурява се и безплатен транспорт, както и храна, която е почти безплатна. Кметът на Димитровград обаче отбеляза, че за съжаление трудовите навици на част от хората са на доста ниско ниво. „Може би те са закърнели с течение на времето и на второ място младите хора не придобиват такова специализирано техническо образование, което може да им даде занаят в ръцете!”, отбеляза водещата Илиана Беновска. Иво Димов отговори, че точно това е голямото предизвикателство, да се осигурят млади хора с подходящо образование за новооткритите предприятия. \r\n„Какво правите в тази насока, имате ли професионално и дуално образование и в каква област?”, попита водещата Илиана Беновска. Иво Димов отговори, че за съжаление от 3 професионални гимназии в Димитровград в момента има само една. Тя има 4 паралелки, а професионалната насоченост е различна, като се започне от хора, заети в услугите, през паралелки, свързани с химическата промишленост и електротехниката. Според него това трябва да се случва и в останалите училища и младите хора да бъдат насочвани към по-професионална подготовка.  \r\nЗдравеопазването в общината.  \r\n„И ние заедно с министъра на икономиката скоро ще започнем една такава кампания за привличане към дуалното и професионалното образование и непременно ще дойдем и в Димитровград. Споменахте преди малко по повод раждаемостта болниците, как стои въпросът с лечение в Димитровградска община? Колко общински болници имате, как се финансират?”, попита водещата Илиана Беновска. Иво Димов отговори, че има една общинска болница. Общината отделя сериозни средства от своя бюджет под формата на безлихвени заеми. За миналата година например са били отделени 360 000 лева за подпомагане на болницата, защото тя е важна за града. Отделно ще има и финансиране по национална програма. Кметът на Димитровград изтъкна, че големият проблем всъщност са кадрите. „Какви са възнагражденията на лекар специалист и на медицински персонал?”, попита водещата Илиана Беновска. Събеседникът й отговори, че за съжаление възнагражденията на медицинския персонал са малко над минималната работна заплата, което е крайно недостатъчно.  \r\nСигурността. \r\n„А каква е степента на битова престъпност, особено в тези 25 села, които принадлежат към общината?”, попита водещата Илиана Беновска. Иво Димов отговори, че преди около месец е направено изследване, в което са се включили около 800 души. Едно от положителните неща е било, че хората са доволни от ниското ниво на престъпност в региона. Това е добър атестат за работата на общината и контролните органи. Около 60% е разкриваемостта на престъпленията.  \r\n„Имате ли вие, както иска Живко Тодоров от Стара Загора, нужда от общинска полиция?”, попита водещата Илиана Беновска. Иво Димов отговори, че Димитровград има общинска полиция. Според него всяка една община има нужда от общинска полиция и от повече контролни органи.  \r\n„Голямата гордост на лидера на ГЕРБ и министър-председател Бойко Борисов е инфраструктурата. Какво ще кажете за община Димитровград, скоро даже открихте и един завод лично с негово присъствие, знаете, че чуждестранните инвеститори се интересуват и от инфраструктурата?”, попита водещата Илиана Беновска. Иво Димов отговори, че това е много важно условие, за да има инвестиции и нови работни места. „Добрата инфраструктура е катализаторът на целия този инвестиционен процес, който се случва при нас благодарение на това, че АМ „Марица” заработи преди няколко години. Вследствие на пуска на АМ „Марица” инвестиционният интерес се засили изключително!”, категоричен бе той. \r\n„Заводът, който разкрихте, колко работни места ще обезпечи?”, попита водещата Илиана Беновска. Събеседникът й отговори, че в последният обект, който е открит, ще бъдат назначени около 350 души. Инвеститор е компанията „Варок Лайтинг Системс“, която ще произвежда автомобилни аксесоари за водещи марки.  \r\nЗащо хората трябва да гласуват за кандидатите на ГЕРБ за евродепутати? \r\n„Ако трябва да Ви попитам с едно изречение, когато дойде денят на евроизборите на 26-май, какво ще кажете, защо избирателите в Димитровградска община трябва да гласуват за представителите на ГЕРБ да отидат в европарламента?”, попита водещата Илиана Беновска. Иво Димов отговори, че веригата между местната, централната изпълнителна власт и европейската законодателна власт би трябвало да бъде цяла.  \r\nСъвместната инициатива и подаръците. \r\n„Каква обща инициатива можем да осъществим заедно с Вас и „Канал 3” и „Радио К2”?”, попита водещата Илиана Беновска. Иво Димов отговори, че общинска библиотека „Пеньо Пенев” е започнала инициатива, свързана с хората от третата възраст. Тя дава възможност на възрастните хора да се обучат в съвременните технологии. С помощта на „Радио К2” и „Канал 3” тази инициатива би могла да бъде популяризирана сред повече български общини. \r\nВодещата подари на своя събеседникът книгата с интервюто й с Ахмед Доган от 1992 г. и здрава българска червена ябълка с пожеланието да бъде още един мандат кмет на Димитровград. Гостът й подари две книги – кратък исторически очерк на Димитровград на акад. Гюзелев и стихове на Пеньо Пенев. „То завършва с един прекрасен стих, „Аз, един от народа се казва” – „Не желая безсмъртие и пътища леки, а ватенка топла за зимния ден, безсмъртно нека остане навеки, построеното тук от мен!”, завърши Иво Дивов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 17-ти февруари 2019 г.", "date": "2019.02.18", "title": "Иво Димов: БСП ще загуби от решението си да напусне 44-то Народно събрание"}
{"url": "http://www.focus-news.net/news/2019/02/18/2624648/nezavisimaya-gazeta-britanskite-vlasti-ne-razgovaryat-s-nas-za-zdravoslovnoto-sastoyanie-na-skripal.html", "text": "Посолството на Русия в Лондон изразява загриженост за съдбата на руски гражданин, който се намира под властта на британските специални служби. Това заяви говорителят на дипломатическото представителство във връзка с публикувания  във в. Times материал за влошеното здравословно състояние на бившия полковник Сергей Скрипал. \r\n„За съжаление, британските власти не информират посолството за здравословното състояние на семейство Скрипал, които се намират в изолация. Нямаме представа какво се случва с тях. \r\n„Многобройните запитвания към външното министерство остават без отговор“, каза руският дипломат. Той припомни, че преди няколко месеца племенницата на Скрипал Виктория съобщила, че според Юлия баща й е в добро здраве, но според „Times“, Сергей Скрипал се нуждае от медицинска помощ.  \r\nСпоред „Times“ здравето на Сергей Скрипал се е влошило. Позовавайки се на „добре информиран източник в разузнаването“, изданието информира, че поради влошаването на здравето на Скрипал, лекарите му осигуряват медицинска помощ у дома и, че състоянието му не е критично. Източникът обаче даде да се разбере, че никой не може да предвиди хода на промените в здравния статус на бившия полковник поради липсата на достатъчно информация за дългосрочните последици от невро-паралитичното вещество. : Калоян Пенков", "date": "2019.02.18", "title": "„Независимая Газета“: Британските власти не разговарят с нас за здравословното състояние на Скрипал"}
{"url": "http://www.focus-news.net/news/2019/02/18/2624660/ombudsmanat-maya-manolova-shte-se-yavi-na-zasedanie-v-administrativen-sad-sofiya-po-deloto-sreshtu-toplofikatsiya-sofiya-ead.html", "text": "На 18 февруари 2019 г. от 10.00 часа омбудсманът Мая Манолова ще се яви на заседание в Административен съд София-град, след като на 4 февруари т.г. делото по жалба на Манолова срещу решение на изпълнителния директор на „Топлофикация София“ ЕАД, с което ѝ бе отказан достъп до обществена информация, беше отложено. Това съобщиха от  пресофиса на омбудсмана . \r\nСъдебната сага на омбудсмана с „Топлофикация София“ продължава вече трета година, тъй като ръководството на дружеството отказва да предостави исканата по ЗДОИ информация за какво са похарчени събраните през 2015 г. юрисконсултски възнаграждения за близо 15 млн. лева чрез започнати дела срещу 21 хиляди столичани. В тези производства дружеството е поскало минимум 300 лева пред съда, 350 лева пред частен съдебен изпълнител и 300 лева по исково производство.   \r\nПрез 2018 г. съдът отмени „мълчаливия отказ“ на изпълнителния директор на „Топлофикация София“ ЕАД, като преписката бе върната за произнасяне. Последва решение на столичното топлофикационно дружество, в което отново изпълнителния директор отказа да предостави исканата обществена информация, предмет на настоящото съдебно производство.  \r\nНа 7 октомври 2016 г. общественият защитник поиска отговор на десет въпроса по Закона за достъп до обществена информация. В рамките на 14-дневния срок омбудсманът не получи изрично решение съгласно законовите изисквания. Вместо това, от „Топлофикация София“ ЕАД изразиха писмено становище, в което се твърди, че поисканата информация и субекти не попадат в приложното поле на ЗДОИ.  \r\nВ жалбата си до Административния съд Мая Манолова подчерта, че „топлофикационното дружество е в кръга на задължените субекти съгласно  ЗДОИ, тъй като представлява публичноправна организация по смисъла на закона“. Освен това тя е категорична, че „исканата информация е „обществена“ по смисъла на ЗДОИ;  не са спазени изискванията за форма на отказа; исканата информация не съдържа търговска тайна; налице е надделяващ обществен интерес“.  \r\nОмбудсманът поиска от монополното дружество информация по ЗДОИ след като Конституционният съд отхвърли искането за противоконституционност на разпоредби в Гражданския процесуален кодекс и Данъчно-осигурителния процесуален кодекс. Става дума именно за т.нар. „юрисконсултски възнаграждения“, които „Топлофикация“ прибира от своите длъжници, въпреки че заплатите на юристите ѝ са включени в цената на топлинната енергия, одобрена от КЕВР.", "date": "2019.02.18", "title": "Омбудсманът Мая Манолова ще се яви на заседание в Административен съд - София по делото срещу „Топлофикация София“ ЕАД"}
{"url": "http://www.focus-news.net/news/2019/02/18/2624659/predsedatelyat-na-pg-na-gerb-tsvetan-tsvetanov-shte-uchastva-v-regionalna-priyatelska-zakuska-v-prishtina.html", "text": "Председателят на ПГ на ГЕРБ и зам.-председател на партията Цветан Цветанов ще участва  в регионална Приятелска закуска в Прищина с домакин министър-председателя на Косово Н. Пр. Рамуш Харадинай. Това съобщиха от пресцентъра на  ПП ГЕРБ . В духа на молитвените закуски, на добрия диалог в името на междучовешкото добруване, мира и стабилността - събитието ще събере политици от региона и от САЩ.  \r\nВ срещата ще участват бившият премиер и настоящ министър на диаспората на Албания Пандели Майко, Фатмир Медиу - член на парламента на Албания и бивш министър на отбраната, депутатът Артан Групи и бившият министър на отбраната Зоран Йолевски от Македония, Владмир Маринкович - заместник-председател на парламента на Сърбия, заместник министър-председателят на Косово Бехчет Паколи, министърът на отбраната на Румъния Габриел Леш, бившият министър на отбраната на Хърватска Анте Котроманович, бившият министър на външните работи на Албания Бесник Мустафай и други.  \r\nДелегацията на Конгреса на САЩ, ръководена от сенатор Джеймс Инхоф - председател на Комисията по отбрана в Сената, включва сенаторите Майкъл Енци, Джон Бузман, Марион Раундс, Трент Кели и Грегори Джанфорт.", "date": "2019.02.18", "title": "Председателят на ПГ на ГЕРБ Цветан Цветанов ще участва в регионална Приятелска закуска в Прищина"}
{"url": "http://www.focus-news.net/news/2019/02/18/2624661/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Това съобщиха от пресцентъра на  партията . Събитието ще се проведе от 14.30 часа в централата на партията на улица „Врабча“ 23. Ще бъдат обсъдени взаимоотношенията между ПП АБВ и партия „Единна Русия“ – как двете политически сили ще допринесат за укрепване на приятелството и задълбочаване на сътрудничеството между Руската Федерация и Република България. Ще бъде засегната и темата за взаимоотношенията между АБВ - Младежи и „Млада Гвардия-Единна Русия“. \r\nУчастие ще вземат председателят на ПП АБВ Румен Петков, Андрей Аркадиевич Климов – зам.-секретар на Генералния съвет и ръководител на Международния отдел на партия „Единна Русия“, доц. Георги Кючуков – член на Изпълнителното бюро на ПП АБВ, както и Пламена Заячка – председател на АБВ - Младежи.", "date": "2019.02.18", "title": "Ръководството на ПП АБВ ще даде пресконференция"}
{"url": "http://www.focus-news.net/news/2019/02/18/2624655/predsedatelyat-na-narodnoto-sabranie-tsveta-karayancheva-shte-uchastva-vav-vazpomenatelna-tseremoniya-v-petrich-po-povod-146-ata-godishnina-ot-obesvaneto-na-vasil-levski.html", "text": "Председателят на Народното събрание Цвета Караянчева ще участва във възпоменателна церемония в град Петрич по повод 146-ата годишнина от обесването на Васил Левски. Това съобщиха от пресцентъра на  Народното събрание .  \r\nВ 18.15 часа председателят на парламента ще присъства на ритуала по полагане на венци и цветя в знак на почит към Апостола на свободата и ще произнесе слово по повод годишнината.", "date": "2019.02.18", "title": "Председателят на Народното събрание Цвета Караянчева ще участва във възпоменателна церемония в Петрич по повод 146-ата годишнина от обесването на Васил Левски"}
{"url": "http://www.focus-news.net/news/2019/02/18/2624662/negovo-visokopreosveshtenstvo-antoniy-26-fevruari-s-patriarh-neofit-da-obsadim-strategiyata-za-detsata-nadyavam-se.html", "text": "26 февруари с патриарх Неофит да обсъдим Стратегията за децата, надявам се. Това каза Негово Високопреосвещенство Антоний, Западно и Средноевропейски митрополит, в разговор с Илиана Беновска в „Беновска пита“ по „Канал 3“ и „Радио К2“, съобщиха от  екипа на предаването . Той заяви позиции по следните теми:  \r\nПозиция по стратегия за децата в сайта на Светия Синод \r\nИлиана Беновска посрещна госта си Негово Високопреосвещенство Антоний и му благодари за смелостта да гостува в предаването „Беновска пита“ . Тя започна по същество и припомни, че миналата седмица на сайта на Светия Синод се е появила позиция по стратегия за децата, която е поставена на обществено обсъждане от Министерството на труда и социалната политика, но подчерта, че министерството не е автор на тази стратегия. Водещата е искала да покани за събеседник и министъра на труда и социалната политика Бисер Петков, но той е отговорил, че министерството не е автор на позицията. В последствие се е оказало, че това е лично мнение на Ловешкия митрополит Гавраил, изготвено като проекторешение. Негово Високопреосвещенство Антоний каза: „Това е едно проектостановище на Културно-просветния отдел на Българската православна църква, което прибързано е качено на официалния сайт на Българската православна църква.“ Беновска попита кой е качил съобщението, а гостът отговори, че това са администраторите с благословението на началника на този Културно-просветен отдел Ловчански митрополит Гарвиил.  \r\nВодещата даде хипотетичен пример, че ако вицепремиерът Томислав Дончев, който отговаря за еврофондовете, реши че ще създаде някакво проекторешение и го качи на сайта на Министерския съвет,  изглежда по същия начин, като случая с позицията на сайта на Светия Синод. „Може би има някакъв аналог като действия, но в крайна сметка това не е становище на Светия Синод, на Българска православна църква.“ заяви Негово Високопреосвещенство Антоний. Беновска припомни, че Русенския митрополит Наум е оборил, че това не е официален документ на Светия Синод. Гостът се съгласи, че това е така, защото няма санкцията на всички членове на Светия Синод.  \r\nПредстоящо заседание на Светия Синод \r\nБеновска попита за юбилея, на който е присъствал Негово Високопреосвещенство Антоний тази седмица във Варна, а той поясни, че това е била 50-годишнината на Негово Високопреосвещенство Варненски и Великопреславски митрополит Йоан. Водещата е разбрала, че там са се решили тази седмица да имат регулярно събиране. Негово Високопреосвещенство Антоний поясни, че решението за тези заседания е от преди един месец. В отговор на въпрос от Илиана Беновска стана ясно, че това заседание ще бъде на 26, 27 и 28 февруари в София в Синодалната палата под председателството на Негово Светейшество патриарх Неофит I. Водещата попита какъв ще бъде дневния ред и се учуди като разбра, че още не се знае, а гостът обясни, че дневният ред се изпраща непосредствено преди заседанията. Беновска попита „А стратегията за децата ще обсъждате ли и целия този гаф, да го нарека, с публикуването на становището на Гавраиил?“, а нейният събеседник отговори, че предполага, защото независимо дали има санкция, или не, има голям обществен интерес по тази тема.  \r\n„Дали ще успеете да изготвите Светия Синод едно Ваше единно становище, дали в унисон с публикуваното от Гавраиил, или различно от това?“, попита водещата, а Негово Високопреосвещенство Антоний каза, че становището на Българската православна църква трябва да бъде в синхрон с основната грижа за нравствено-духовното възпитание на децата и съхраняване на традиционното българско семейство, за да се пазят устоите на християнското семейство като стълб и крепило на нашето общество и основна градивна единица. Според Беновска това звучи хубаво, но е лишено от човещина, защото много от хората няма да разберат тази сложност на мисълта, затова попита с по-прости думи какво иска да каже. „Казваме, че семейството се състои от мъж и жена. Основната задача на това семейство е да възпита, отхрани и създаде тези свои деца като достойни граждани и членове на Българската православна църква и най-вече да изгради в тях едно правилно усещане за различаване на доброто от злото.“, заяви Негово Високопреосвещенство Антоний. Водещата изрази съмнение дали към членове на Българската православна църква е достатъчно обединяващо понятие и предложи да включат и членове на българското общество, защото не всички деца и семейства са вярващи. Гостът се съгласи с това и поясни, че Българската православна църква най-вече отправя своите апели към нейните чеда, но също така зачита и правото на религия и избор, стига той да не бъде в разрез с основните правила в обществото. Беновска попита дали правилно е разбрала и дали те се грижат за кръстените деца, а другите, които не са сякаш не ги интересуват. Негово Високопреосвещенство Антоний отрече това да е така и отново каза, че целта на Българската православна църква е да се грижи за тези, които идват в храма й и са верни, а с тези, които не са, работи с тях за катехизиране. Той допълни, че говорейки в такава мащабна концепция, те трябва да изразят  тяхното становище, което подлежи на обществено обсъждане. Стана ясно, че общественото обсъждане е завършило и няма да се организира второ.  \r\nКанонизиране на Васил Левски \r\nИлиана Беновска и Негово Високопреосвещенство Антоний  обобщиха становището на Българската православна църква: 1. семейството е от мъж и жена 2. Възпитаване на децата в нравствените норми и идеали. Във връзка с второто становище водещата попита: „Как ще ги възпитавате в нравствените норми, като не искате да канонизирате Васил Левски?“ Негово Високопреосвещенство Антоний отговори, че въпросът с канонизацията няма да реши въпроса с подрастващите, или с демографската криза. Според Беновска това е символ на принципност и чест, събеседникът й се съгласи и поясни, че никой не оспорва идеала на Васил Левски, но канонизацията е дълъг процес във времето, който трябва да бъде санкциониран вярващия народ, богословска и историческа комисия, която оглежда постъпилите сведения за тази личност. „Може ли да има повече духовност и по-малко бюрокрация?“ попита водещата, а Негово Високопреосвещенство Антоний отрече. „Тази Национална стратегия за детето ми изглежда един чисто импулсивен административно-бюрократичен документ, който някой е видял къде какво има и го е събрал на едно място без да бъде синтезирано.“, каза гостът. Беновска поясни, че има предвид извън България къде и какво има като модели на възпитание. В тази връзка Негово Високопреосвещенство Антоний заяви „Стига с експерименти в нашето общество. Ние сме длъжни да съхраняваме нашите изконни ценности и не бива тези експерименти да бъдат за сметка на християнското семейство и децата.“ \r\nВъзпитание на децата чрез насилие \r\nБеновска припомни, че преди гостът й да се нарича Негово Високопреосвещенство Антоний, той се е казвал Живко. „Като бяхте Живко, малкия Живко, Вас попляскваха ли Ви?“, попита тя, а събеседникът й отговори от време на време, но не често. Той добави, че авторитетът на майката, бащата и учителя са били неприкосновени идеали. Негово Високопреосвещенство Антоний разказа, че баща му не е бил духовник, а средностатистически българин, който е работил във Водно стопанство в Стара Загора, както и майка му. Беновска се поинтересува защо те са го пляскали, а духовникът отговори, че не е слушал по някой път, но той поясни, че не става въпрос за сериозен бой, а за един шамар. Според него се насажда настроение, че църквата подкрепя боя и насилието, което не е така. Илиана Беновска се засмя и си призна, че си е мислила да стане и да плесне Антоний, за да види как ще реагира. Тя попита: „Какъв е мотивът да накажеш детето с шамар?“ и добави, че това трябва да има принципно основание и да са наясно с възпитателната цел, когато се причинява болка и унижение. Негово Високопреосвещенство Антоний поясни, че говори за това, че премахването изцяло на контрола на родителите и индивидуалния подход към детето и неговото възпитание водят до тълкувание и това са изолирани случаи. „Възпитанието трябва изцяло да бъде в ръцете на родителите до колкото то не нарушава моралните и нравствени норми.“ добави той. Беновска го контрира с пример от турския сериал „Майка“, в който става въпрос за насилие и издевателстване върху едно дете, което показва недъзите на едно общество, в което родителите са неподготвени, защото и те са били насилвани като малки, да възпитават пълноценно същество. Тя допълни, че едно е един родител да обясни с думи на детето си къде бърка, друго е родител, който е бил бит като дете и пренася механично това в семейството си. Негово Високопреосвещенство Антоний се съгласи и каза, че те не толерират насилието и случаите на насилие подлежат на наказание. Водещата предположи, че един родител би се аргументирал с това, че детето е негово и те не могат да му го вземат. Според госта, когато има сигнали на насилие детето може да каже на своята баба и дядо например, а Беновска мисли, че то няма да посмее да го направи. Аргументът на водещата е, че детето може да не познава друга реалност, освен насилието, а събеседникът й твърди, че то не е изолирано от социума и има кой да забележи, че има проблем в детето. Педагозите в училище би трябвало да констатират, че има проблем и да информират съответните органи. В тази връзка Беновска попита какво ще стане ако някой злонамерен съсед даде информация, че те самите насилват децата си. Според Негово Високопреосвещенство Антоний това са едната и другата крайност и ако се направи по този модел, който се предлага чрез Националната стратегия за детето, всеки недобронамерен съсед може да се възползва от този закон. „Къде е златното сечение?“ попита Илиана Беновска, а гостът й отговори: „Моралното и нравствено възпитание и към родителите, и към децата. Ние трябва да се грижим за духовно здравата среда. Тази духовно здрава среда е свързана с морала и нравствеността.“ Водещата изрази мнението си, че това е трудно осъществимо, но въпреки това момчета на 14 години убиват, изнасилват старици. Негово Високопреосвещенство Антоний каза, че насилието идва от липса на ясно изградена морална система, бездуховност, безконтролие при възпитанието. Прекаления либерализъм в обществото води до премахване на всякакви граници докато не стане най-лошото, след което идва шокът според госта.  \r\nИлиана Беновска изрази надеждата си на съвешанието Негово Високопреосвещенство Антоний да може достъпно да формулира чисто човешки обръщения и критики към Стратегията за възпитание на децата, защото иначе това ще остане пак един дебат на хартия. Според събеседника й в Светия Синод са здравомислещи хора, които ще могат да изготвят едно доста кратко послание, в което да посочат основните проблеми на обществото.  \r\nАборт на изнасилени жени \r\nБеновска адресира и мнението на авторките на стратегията, че изнасилените жени трябва да раждат, защото това било посегателство над един нероден живот. Негово Високопреосвещенство Антоний каза, че животът се дава при зачатието, а абортът е убийство и грях и зададе контравъпрос дали ако на един мъж изнасилят жена му, той трябва да се разведе с нея. Водещата каза, че става въпрос, че ако една жена бъде изнасилена от циганин и зачене от него, как тя и съпруга й ще гледа това дете. „Защо да не го гледат? В крайна сметка никой не си избира децата как ще се родят.“ Заяви Негово Високопреосвещенство Антоний и каза, че има психологическа бариера. Беновска попита госта си ако на него се случи това, а той каза, че не може да говори за това и това е много дълбока тема. \r\nИлиана Беновска попита: „Вие сте „за“ да се раждат деца от изнасилени?“, а гостът й отрече и поясни, че е против отнемането на човешки живот чрез аборт, освен ако няма медицински причини. Следващият въпрос на водещата е дали той подкрепя безконтролното разплождане на циганите, а според Негово Високопреосвещенство Антоний безконтролните сексуални връзки извън брака са недопустими. Беновска каза, че в Бъгария бракът не е модерен и даде пример за репортаж с циганка със 17 деца, която в отговор на въпрос на репортер дали е чувала за контрацептиви пита „Какви контри?“ и накрая казва, че вече ще спи отделно от мъжа си. Духовникът заяви, че превенцията в тези общности е свързана с обясняване на подрастващата младеж, а водещата каза: „Те знаят, че като родят такива деца, получават социални помощи. Това е търговия.“ Негово Високопреосвещенство Антоний определи това като социален проблем. Църквата трябва да каже кое не е правилно и кое е правилно, това е религиозно възпитание, което те настояват да има в българското училище.  \r\nРелигиозно образование \r\n„В момента имаме много добър диалог с Министерството на образованието в лицето на настоящия министър. Подготвят се учебници за религиозното образование в българските училища.“ каза гостът. Беновска го призова да се приближи малко повече към хората и изрази вярването си, че не ходенето в храма прави хората религиозни. Събеседникът й се съгласи, но каза, че в дистанцията на времето църквата е била отдалечена и дискредитирана в лицето на народа, а водещата заяви, че тя се самодискредитира, защото буди неприятни съмнения за някои особености на някои духовници, дори наскоро в католическата църква такъв е бил санкциониран. „Църквата винаги е била в центъра на вниманието на всяко едно общество в съвременния свят.“, заяви Негово Високопреосвещенство Антоний и добави, че църквата е независима институция, на която глава е сам Христос и тя ще пребъде независимо от със или без тях, но те като призвани носят отговорност и един ден ще отговарят за делата си. „Кога ли ще настъпи денят на страшния съд?“ попита Беновска, а Негово Високопреосвещенство Антоний отговори: „Никой не знае, но всеки един от нас се готви.“ \r\nИлиана Беновска изказа гражданското си мнение, че гледа на заседанието на Светия Синод на 26, 27 и 28 февруари като на един изпит, проверка дали те ще направят крачка към хората поне по въпроса за Стратегията за възпитанието на децата. Негово Високопреосвещенство Антоний заяви, че църквата винаги върши това, което зависи от нейния непреходен глава Христос в унисон с учението на църквата. „Христос го няма отдавна, но Вие сте тук, да видим Вие какво ще свършите.“, завърши разговорът Илиана Беновска с Негово Високопреосвещенство Антоний в седмичното обзорно политическо предаване „Беновска пита“ по „Канал 3“ и „Радио К2“ на 17 февруари 2019 година.", "date": "2019.02.18", "title": "Негово Високопреосвещенство Антоний: 26 февруари с патриарх Неофит да обсъдим Стратегията за децата, надявам се"}
{"url": "http://www.focus-news.net/news/2019/02/18/2624657/faz-zoran-zaev-i-aleksis-tsipras-byaha-otlicheni-s-godishnata-nagrada-na-myunhenskata-konferentsiya-po-sigurnostta.html", "text": "Министър-председателите на (вече) Северна Македония и Гърция – Зоран Заев и Алесис Ципрас – бяха отличени с годишната награда на Мюнхенската конференция по сигурността, съобщава германският национален ежедневник  Die Frankfurter Allgemeine Zeitung . \r\nКанцлерът на ФРГ Ангела Меркел лично подчерта примера на правителствените лидери на двете съседни балкански страни. Ципрас и Заев получиха наградата на името на германския дипломат Евалд фон Клайст, давана на политици, които са положили изключителни услуги за запазването на мира и предотвратяване на конфликтите. \r\nОт редакцията подчертават, че наградата на Ципрас бе връчена от министър-председателя на Бавария Маркус Зьодер – бивш застъпник за т.нар. Грекзит. Сам по себе си този факт бележи един от многото колоритни обрати в кариерата на гръцкия премиер, коментира изданието.  \r\nНа Ципрас и Заев бе позволено да обеснят как са стигнали до успешното разрешаване на спора за името – въпреки скептицизма на мнозина, които не вярваха в намирането на компромис и взимането под внимание интересите на съседите. За речите им бе отделен около един час от програмата от последния ден на тазгодишното издание на конференцията. \r\nЦипрас отдели значително внимание за изнасяне на същинска лекция за уроците от историята, а именно прозрението, че прогресът идва единствено чрез съвместни усилия, чрез диалог, сътрудничество и търсене на сходства. Изоставянето на многостранността в полза на едностранността и изолационизма не би защитило националния интерес на отделните държави в дългосрочен план, а по-скоро би било за сметка на последните. „Колективният дълг\" на политиците е да възстановят доверието между своите народи и да инвестират в сътрудничество, подчерта министър-председателят на Гърция. \r\nВсички предишни опити за преодоляване на спора за името с Македония (сега Северна Македония) се провалиха заради „отровната рамка\", в която са действали гръцките политици. „И в крайна сметка“, подчерта Ципрас пред своите слушатели, „цялата тази логика е неспособна да намери смелост и политическа воля да работи решително по пробив с чувство за патриотизъм“. \r\nИзданието не привежда думите на македонския министър-председател Зоран Заев, но медиите вече съобщиха, че той е „споделил“ наградата с премиера Бойко Борисов заради подкрепата на София за разрешаване на спора за името с Гърция. Тереза Герова", "date": "2019.02.18", "title": "FAZ: Зоран Заев и Алексис Ципрас бяха отличени с годишната награда на Мюнхенската конференция по сигурността"}
{"url": "http://www.focus-news.net/news/2019/02/18/2624664/zam-kmetat-na-sofiya-doncho-barbalov-shte-proveri-gotovnostta-za-vazobnovyavane-na-deynostta-na-bankata-s-maychina-karma.html", "text": "Зам.-кметът на София Дончо Барбалов ще провери готовността за възобновяване на дейността на Банката с майчина кърма от 10.30 ч. Извършен е ремонт на сградата. Това съобщиха от пресцентъра на  Столична община . \r\nБанката за майчина кърма е единствена за Столична община и се финансира само от бюджета общината.  \r\nСградата е разположена на ул. „Сава Михайлов“ 57.", "date": "2019.02.18", "title": "Зам.-кметът на София Дончо Барбалов ще провери готовността за възобновяване на дейността на Банката с майчина кърма"}
{"url": "http://www.focus-news.net/news/2019/02/18/2624665/pregled-na-osnovnite-temi-v-dobrudzhanskiya-pechat.html", "text": "„Кръгът Банкя“ управлява финансовия и институционален ресурс на България вече 30 години“, съобщава на първа страница вестник  „Добруджанска трибуна“ . Бившият съпруг на мажоритарния акционер на Инвестбанк, племенникът му – Недялко Недялков – настоящ зам.-директор на ДАНС и футболния клуб „Черноморец Балчик“, неочаквано са изплували в разследване за колумбийските 60 милиона. Това показва разследване на Биволъ, посочва всекидневникът. Според разследващите журналисти в Биволъ венецуелският трансфер на милиони е пряко свързан с така наречения „Кръг Банкя“. В рубриката „Новини“ – „Добруджанци се покланят пред недостижимия Левски“. Навършват се 146 години от гибелта му. Община град Добрич кани гражданите на поклонение пред паметника на Васил Левски от 11,00 часа. И в други добруджански общини са организирани поклонения – Каварна и Община Генерал Тошево. За престижно отличие на туристическо изложение, получено от Община Каварна, съобщава изданието – „Златен приз“ от „Ваканция и СПА Експо“. Форумът е международен. Кметът на морската община е получила приза по време на изложението. Темата е сред водещите и за другия регионален вестник „Нова добруджанска трибуна“. Като продължение на темата за туризъм в Крайморска Добруджа е друга водеща от първа страница – „Добруджанско голф игрище краси календара на Гари Плеър“. „Тракийски скали“ е фотография за месец февруари на 2019 година от над 400 игрища. Календарът е на дизайнера на стотици голф игрища по света Гари Плейър. Той е носител на Големия шлем в голфа. Тазгодишният календар съдържа снимки на голф игрища от Южна Африка, САЩ, Мексико, Абу Даби, Индия, Франция и др. „Съдът даде пречиствателната станция на „Албена“ АД“, съобщава всекидневникът. Решението е на Окръжния съд в Добрич. Съоръжението не е  собственост на Община Балчик, според него. Гражданското дело е от 2017 година. От региона – „Община Генерал Тошево е партньор в мащабен проект, предложен за разглеждане по съвместната трансгранична програма „Черноморски басейн“ – 2014 – 2020 г. При одобрение от страна на управляващия орган 6 общини от 4 държави ще си партнират – Румъния, Молдова, България и Турция.", "date": "2019.02.18", "title": "Преглед на основните теми в добруджанския печат"}
{"url": "http://www.focus-news.net/news/2019/02/18/2624653/vitseprezidentat-iliyana-yotova-shte-pochete-pametta-na-vasil-levski-v-karlovo.html", "text": "Вицепрезидентът Илияна Йотова ще участва във възпоменателното отбелязване на 146 години от гибелта на Васил Левски в град Карлово в понеделник, 18 февруари. Това съобщиха от  прессекретариата на държавния глава . Церемонията ще се проведе пред паметника на Апостола от 18.00 часа.  \r\nОт 19.00 часа в Народно читалище „Васил Левски – 1861“ Илияна Йотова ще присъства на спектакъла „Васил Левски – един неосъществен сценарий“, подготвен от учениците от СУ „Васил Левски“.  \r\nВъзпоменателното отбелязване на годишнината е под патронажа на вицепрезидента.", "date": "2019.02.18", "title": "Вицепрезидентът Илияна Йотова ще почете паметта на Васил Левски в Карлово"}
{"url": "http://www.focus-news.net/news/2019/02/18/2624641/daily-express-toni-blear-iska-vtori-referendum-da-sabotira-izlizaneto.html", "text": "Тони Блеър поиска нов референдум за Брекзит по време на реч в Мюнхен, в която бившият премиер нарече излизането на Великобритания от ЕС като „ужасна грешка“, пише в.  Daily Express . \r\nНа двудневна конференция на ЕС, в която темата за Брекзит заемаше по-голямата част от дневния ред, Блеър предупреди, че ако Обединеното кралство напусне ЕС, британците ще бъдат безсилни сами по себе си срещу „гигантите“ САЩ и Китай. Той добави: „Ако бях министър-председател, бих се опитал да обясня на британците, че те имат избор единствено между безсмислен и болезнен Брекзит“. Според Блеър, би било безсмислено, също като Норвегия, да поддържате тесен контакт с ЕС - без да имате възможност да имате думата в правилата. \r\nТой каза, че членството в ЕС е въпрос на балансираща сила и че, само германците или британците ще бъдат напълно безсилни срещу „гигантите“ САЩ и Китай. \r\nБлеър добави: „Ако искаме да защитим нашия либерален начин на живот, можем да го направим само заедно“. \r\nКато министър-председател, Тони Блеър се бори страстно за европейско Обединено кралство от 1997 до 2007 г. и направи опити да накара Великобритания да се откаже от паунда заради еврото. Превод и редакция : Калоян Пенков", "date": "2019.02.18", "title": "Daily Express: Тони Блеър иска втори референдум да саботира излизането"}
{"url": "http://www.focus-news.net/news/2019/02/18/2624666/plamen-mladenov-stanishev-shte-e-vodach-na-evrolistata.html", "text": "Станишев ще е водач на Евролистата. Това каза Пламен Младенов, БСП – Монтана, в разговор с Илиана Беновска в „Беновска пита“ по „Канал 3“ и „Радио К2“, съобщиха от  екипа на седмичното обзорно политическо предаване . Той заяви позиции по следните теми: \r\nБСП на небосклона на властта; Евролистата на БСП и Станишев; Нинова – приватизатор и ревизор на прехода \r\nБеновска покани Пламен Младенов в студиото с въпроса „Ще изгреете ли на небосклона на властта?“. Младенов отговори, че БСП винаги е била „слънчева партия“. Водещата припомни, че в коментара си в началото на днешното предаване е отбелязала, че БСП не е печелила от 2009 година парламентарни избори, 2014 година ДПС са „теглили шут“ на БСП от властта и правителството на Орешарски не се е задържало и една година и партията не е имала кмет на София от 1990 година – затова пита госта си къде „грее“. Младенов отбеляза, че БСП е постоянен участник в политическия живот на страната и независимо от факта, че толкова години не са били в управлението на столицата – групата от съветници са правили градивни и принципни предложения за подобряване живота на столичани. Беновска попита откога Монтана не е имала кмет от БСП, а Младенов отговори, че от 3 мандата няма. На въпроса на водещата каква е причината – некадърност на монтанската организация или инерционен момент от общото положение на БСП в България – Младенов отговори, че откакто е председател на Областния съвет на Монтана има 2 кмета на БСП и 1 подкрепен от БСП и се надява на следващите кметски избори да се увеличи броят им, както и на общинските съветници. „За 1 година численият състав на членската маса в нашата областна партийна организация се увеличи с близо 800 човека – само за Берковица се изградиха още 6 съставни организации – в 4 села и 2 в града. Онзи ден беше учредена и младежка организация от 40 човека. Същата тенденция имаме и в другите общини“ обясни областният управител на Монтана. Беновска направи заключението, че Корнелия Нинова добре „озарява“ хората и те искат да станат членове на партията и БСП-Монтана напразно са се бунтували срещу нея. Младенов шеговито предложи на Беновска да подпише едно заявление за членство в партията, но водещата припомни, че Нинова вече е отправяла такова предложение към нея. Връщайки се на „озаряване“ Младенов отговори, че не се бунтуват, а искат нормални условия за партийна дейност – „Корнелия Нинова е национален лидер, а другарят Станишев е нашият председател на Партията на европейските социалисти (ПЕС) – той е европейският лидер. Тук не става дума, че се бунтуваме срещу някого. Искаме нормален партиен живот, който се получава при нас в Монтана“. Беновска попита госта си дали няма да отнесат „шамар“ за това, че са поканили Сергей Станишев на Трифон Зарезан, който е произнесъл знакова реч, тъй като това противоречи на добре подсказаната тенденция на Нинова – който е подкрепил Истанбулската конвенция и е подкрепил пакта на ООН не може да бъде в Европейския парламент, а в случая Станишев е подкрепил и конвенцията, и пакта на ООН. Младенов обясни, че на предния пленум и на конгреса е имало отчет на евродепутатите излъчени от БСП, изнесен именно от Станишев и никой от членовете на националния съвет не се е възпротивил срещу този отчет, а всички единодушно са го приели и няма как да се разсъждава дали той да води евролистата. „Ако Сергей Станишев не оглави или дори не присъства в евролистата на БСП, това ще разцепи ли БСП и лично Вашата организация как ще реагира, защото Вие заявихте онзи ден, че го номинирате за водач на листата за евроизборите и може би сте едни от първите, които го правите?“ попита Беновска. Областният управител на Монтана отговори, че близо 50 % от събранията за номиниране минават през тях, а около 85 % от предложенията са за Станишев, но изборът и подредбата на листата зависи от националния съвет. Беновска отново попита за бъдещите несигурни събития и какво ще се случи, ако Станишев не е начело или не присъства в листата. Младенов категорично отхвърли такъв вариант и сподели убежденията си, че Станишев ще е водач на евролистата. „Пряко волята на Нинова?“ попита Беновска, а областният управител на Монтана обясни, че лидерът на БСП не е изказвала такива съображения. Беновска подчерта, че именно Нинова е предупредила, че който е подкрепил Истанбулската конвенция и е подписал пакта на ООН, не може да участва. „Няма да има според мен такива драми“ заяви Младенов. Водещата попита госта си дали одобрява и харесва Нинова за водач на партията. Младенов обясни на Беновска, че може и нея да харесва, но това е личен въпрос и ѝ подари книгата си „Право на мнение“. Гостът отбеляза, че Нинова има позитивни качества. Беновска веднага го попита дали лидерът на БСП може да прави ревизия на прехода при положение, че е била един от младите приватизатори по линия на СДС. „Нашата партия е колективна – тя няма сама да го прави този преглед. Тя е пръв сред равни. Няма тоталитарно управление и не сме лидерска партия. Обсъждаме и взимаме решения. (Нинова) чува всичко – друг е въпросът дали може винаги да чуе“ коментира Младенов. \r\nГеорги Гергов – помогна и после бе изгонен; Днешното решение ПГ на БСП да напусне народното събрания \r\n„Защо Георги Гергов беше изваден от изпълнителното бюро?“ попита Беновска. Младенов каза, че отговор трябва да даде Нинова, но той е гласувал „против“ неговото излизане. „Нинова го предложи да влезе в изпълнителното бюро – след това тя предложи да излезе от бюрото“ каза Младенов, а Беновска подчерта, че Гергов ѝ е дал голяма подкрепа – 65 000 гласа, за да стане Нинова лидер на БСП. Младенов сподели, че Гергов му е приятел, но всеки човек си знае какво се случва с него и не е запознат с подробности. Беновска попита как партията ще запази идейната си цялост, щом губи кадри. „ Георги Гергов е председател на втората по големина организация в страната – Пловдив. Човекът си има своите качества, има си своята поддръжка на цялата областна партийна организация и продължава да работи за партията. Георги Гергов, колкото и парадоксално да звучи, защото казват той е капиталист, е един партиен човек и си върши своята работа. Беновска подчерта, че не е нужно човек да е беден, за да е член на БСП. Водещата попита защо в ГЕРБ не се случват такива неща. „ГЕРБ е лидерска партия. Там един човек като каже – това е и другите нямат право на глас и всички слушат и изпълняват“ заяви Младенов. Водещата сподели наблюденията си, че всички пред Нинова са много раболепни и много я уважават, а зад гърба ѝ се говорят различни работи. Младенов обясни, че не се страхува от това, че е предложил Станишев, защото това е в полза на партията, а при всяка една дискусия две мнения са повече от едно. Беновска отново зададе въпроса си за възможното изключване на Станишев от евролистата като попита Младенов дали ще се примири с това обстоятелство. Младенов отговори, че ще винаги ще работи за партията, но Беновска го прекъсна и подчерта, че лицата, които биха заместили Станишев „не могат да му стъпят на пръста“, защото добър или лош той е бил 3 пъти председател на ПЕС и попита Младенов как ще работи за партията, ако Станишев не е в Европа. „Ние сме идейна партия, нашата цел е да направим живота на хората по-добър“ отговори Младенов, а Беновска веднага по попита дали под „ние“ има предвид себе си и Нинова. Областният управител на Монтана заяви, че „ние“ означава цялата партия. „Как Вие Националният съвет контролирате изпълнителното бюро, че много пъти Ви се изплъзват?“ попита водещата. „Много пъти има гласувания, които показват, че изпълнителното бюро не е право и се взима друго решение“ обяви Младенов. Беновска попита госта си дали одобрява днешното решение на пленума ПГ на БСП да напусне народното събрание. „Одобрявам, защото напускането на народното събрание е под условия, то не е така – условието е следното – да се отменят промените в изборния кодекс и да се гласува нова ЦИК и ако това не стане – няма да се върнат нашите депутати в парламента и ще се разяснява истината“ отговори Младенов. Беновска подари на госта си книгата с интервюто ѝ с Ахмед Доган, както и здрава, червена, българска ябълка и тениската на предаването. Беновска го призова да отиде на пленума на БСП с нея, ако е достатъчно смел. \r\nТака завърши разговорът между Пламен Младенов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 17-ти февруари 2019 година.", "date": "2019.02.18", "title": "Пламен Младенов: Станишев ще е водач на Евролистата"}
{"url": "http://www.focus-news.net/news/2019/02/18/2624658/kyustendil-okolo-30-dushi-sa-se-sabrali-na-miren-protest-pred-sgradata-na-odmvr-sled-masoviya-boy-pri-koyto-zagina-35-godishen-mazh.html", "text": "Около 30 души са се събрали на мирен протест пред сградата на Областна дирекция на МВР-Кюстендил след масовия бой, при който загина 35-годишен мъж, предаде репортер на  Радио \"Фокус\"-Кюстендил . \r\nВенцеслав ИЛЧЕВ", "date": "2019.02.18", "title": "Кюстендил: Около 30 души са се събрали на мирен протест пред сградата на ОДМВР след масовия бой, при който загина 35-годишен мъж"}
{"url": "http://www.focus-news.net/news/2019/02/18/2624654/kyustendil-zadarzhan-e-19-godishniyat-mladezh-izdirvan-za-ubiystvoto-na-35-godishniya-mazh-pri-masoviya-boy-v-grada.html", "text": "Задържан е 19-годишният младеж, издирван за убийството на 35-годишния мъж при масовия бой в града. Това съобщи за  Радио „Фокус“-Кюстендил  говорителят на ОДМВР-Кюстендил Катя Табачка. 19-годишният младеж е разпознат от свидетелски показания и видео записи, че именно той е нанесъл фаталните удари, при които е починал 35-годишният мъж след сбиването в Кюстендил. \r\nВенцеслав ИЛЧЕВ", "date": "2019.02.18", "title": "Кюстендил: Задържан е 19-годишният младеж, издирван за убийството на 35-годишния мъж при масовия бой в града"}
{"url": "http://www.focus-news.net/news/2019/02/18/2624663/plyus-info-makedoniya-liderite-na-sdsm-i-dsi-obsazhdat-obshta-kandidatura-za-prezident.html", "text": "Лидерите на СДСМ и Демократичния съюз за интеграция (ДСИ) ще обсъждат обща кандидатура за президент. Срещата е насрочена за 12:30 часа местно време (13:30 часа българско време), съобщава скопското електронно издание  \"Плюс Инфо\" .  \r\nИзбирането на Гордана Силяновска-Давкова за кандидат за президент на ВМРО-ДПМНЕ провокира Заев и Ахмети отново да направят опит да съгласуват общ кандидат на президентските избори, след като това не стана при първата им среща по-рано този месец.  \r\nСлед това Централният комитет на ДСИ реши да излезе със собствен кандидат на президентските избори, но не затвори напълно вратата за възможно споразумение със СДСМ за консенсусен кандидат. \r\nОтношенията между правителствените партньори бяха обтегнати, след като Заев реши да определи кандидата за президент на партията на конгрес, насрочен за 3 март. Ахмети отговори, че ДСИ няма да застане зад кандидат за президент, избран на конгреса на СДСМ. \r\nПо-късно обаче двамата намалиха напрежението и оставиха място за възможно споразумение за съвместно явяване на президентските избори. \r\nОт партиите не разкриват подробности дали Заев и Ахмети ще подготвят списък на кандидатите за президент, които са приемливи както за СДСМ, така и за ДСИ на утрешното заседание.  Тереза Герова", "date": "2019.02.18", "title": "„Плюс Инфо“ ( Македония): Лидерите на СДСМ и ДСИ  обсъждат обща кандидатура за президент"}
{"url": "http://www.focus-news.net/news/2019/02/18/2624667/bdzh-vremenno-se-vavezhdat-promeni-v-dvizhenieto-na-nyakoi-vlakove-v-uchastaka-mezhdu-tvarditsa-i-shivachevo-zaradi-remontni-deynosti-po-zhelezniya-pat.html", "text": "Временно се въвеждат промени в движението на някои влакове в участъка между Твърдица и Шивачево заради ремонтни дейности по железния път. Това съобщиха от пресцентъра на  БДЖ . \r\nОт днес до 31 март ще бъдат въведени временни промени в движението на някои влакове, които преминават по маршрута между гарите Твърдица и Шивачево. Причините за временното изменение в графика на тези влакове са ремонтни дейности по железния път, които Национална компания „Железопътна инфраструктура” ще извършва в посочения участък. \r\nЗа осигуряване на транспортно обслужване за клиентите на националния железопътен превозвач ще бъдат осигурени автобуси за пет влака в следните жп участъци:  \r\n- в района между гарите Сливен и Тулово за сутрешните бързи влакове № 3621 (София - Бургас) и № 3622 (Бургас-София); \r\n- в района между гарите Сливен и Гурково за сутрешните пътнически влакове № 30140 (Бургас - Карлово) и № 30131 (Карлово-Зимница) \r\n- в района между гарите Твърдица и Сливен за обедния пътнически влак № 30133 (Карлово - Карнобат). \r\nПоради извършваните ремонтни дейности нощният бърз влак № 3637 от София за Варна, който заминава в 23:05 ч., ще тръгва с 20 минути по-рано, т.е. в 22.45 часа, а нощният бърз влак № 3636 от Варна за София, ще пристига с 10 минути по-късно, т.е. в 06.14 часа. \r\nПодробна информация за промените в разписанието на влаковете клиентите на „БДЖ-Пътнически превози” ЕООД могат да получат от служителите на гишетата „Информация” и билетните каси в съответните железопътни гари, от електронния пътеводител на официалната интернет страница на   или на националния информационен телефон 0700 10 200.", "date": "2019.02.18", "title": "БДЖ: Временно се въвеждат промени в движението на някои влакове в участъка между Твърдица и Шивачево заради ремонтни дейности по железния път"}
{"url": "http://www.focus-news.net/news/2019/02/18/2624671/dobrich-ostava-ogranichenieto-za-dvizhenie-na-mps-nad-10-tona-v-uchastaka-ot-selo-kranevo-v-posoka-varna.html", "text": "Остава ограничението за движение на МПС над 10 тона в участъка от село Кранево в посока Варна, предаде кореспондентът на  Радио „Фокус” – Варна . Част от околовръстния път на Добрич все още е в ремонт, движението на превозни средства се осъществява с повишено внимание. Продължава и ремонтът на асфалтова настилка по част от пътя за Варна. Срокът за приключване на дейностите е до края на февруари. В зоните на ремонт движението на превозни средства се регулира с пътни знаци и се осъществява с повишено внимание. В Добрич времето е ясно, тихо е, без превалявания, температурата на въздуха е около 2 градуса. Пътните настилки са предимно сухи. Няма въведени промени в движението на автомобили в областта.  \r\nЖулиета НИКОЛОВА", "date": "2019.02.18", "title": "Добрич: Остава ограничението за движение на МПС над 10 тона в участъка от село Кранево в посока Варна"}
{"url": "http://www.focus-news.net/news/2019/02/18/2624668/sliven-obshtinskite-savetnitsi-ot-gerb-prodalzhavat-s-priemni-za-grazhdani-i-prez-mesets-fevruari.html", "text": "Общинските съветници от ГЕРБ – Сливен продължават срещите си с хората и през месец февруари. Това съобщиха от пресцентъра на  ПП ГЕРБ – Сливен . Приемните се провеждат всеки понеделник от 9.30 до 16.30 часа. Подобряване състоянието на пътните настилки по малките квартални улици, облагородяване на междублокови пространства, битови и социални проблеми бяха част от въпросите, които поставиха хората през януари. Симпатизанти на партията разговаряха с общинските съветници за местната политика и подадоха документи за членство. \r\nПриемните на представителите на ГЕРБ – Сливен в местния парламент продължават в понеделник, 4 февруари. Тогава на разположение на гражданите ще са общинските съветници Георги Стоянов и Димитър Батаков.  \r\nЕто графикът на общинските съветници от ПП „ГЕРБ“ – Сливен за месец февруари 2019 година: \r\n18.02 от 9.30 до 16.30 часа – Тодор Начев и Здравко Костадинов \r\n25.02 от 9.30 до 16.30 часа – Христо Котов и Димитър Павлов \r\n04.03 от 9.30 до 16.30 часа – Живко Минчев и Димитър Митев \r\nПредварителното записване за среща с общинските съветници е на тел. 044/63 32 23. Приемната се провежда в офиса на ПП ГЕРБ в Сливен, на адрес: ул. „Цар Освободител“ № 17.", "date": "2019.02.18", "title": "Сливен: Общинските съветници от ГЕРБ продължават с приемни за граждани и през месец февруари"}
{"url": "http://www.focus-news.net/news/2019/02/18/2624669/denyat-18-fevruari-v-svetovnata-istoriya.html", "text": "На 18 февруари 1919 година е извършено покушение срещу премиер-министъра на Франция Жорж Клемансо. Атентатът е извършен от анархиста Емил Котен. На тази дата през 1979 г. за пръв път в пустинята Сахара пада сняг. На 18 февруари 1965 г. Гамбия е провъзгласена за независима държава. На тази дата през 1833 г. А.С. Пушкин завършва работата си по романа “Дубровски”.  \r\nНа 18 февруари са родени:  Мария I Тюдор - кралица на Англия и дъщеря на Хенри VIII, американският актьор Джон Траволта, американската поппевица и продуцентка Йоко Оно,  американският сценарист, режисьор и актьор  Милош Форман и др. \r\nНа 18 февруари умират:  френският режисьор и киновед Жан Митри,  Мартин Лутер - германски философ, теолог, родоначалник на Реформацията, Алексей Николаевич Верстовски - руски оперен композитор и театрален деятел. \r\n2018 г. \r\n65 души загиват след като ирански пътнически самолет, изпълняващ полет по вътрешна линия, се разбива в югозападната част на Иран. \r\nСамолетът Ей Ти Ар (ATR) на авиокомпания Асеман еърлайнс (Aseman Airlines) е превозвал 59 пътници, а екипажът му е бил от 6 души. \r\n2018 г. \r\nЛатвийската агенция за борба с корупцията обявява, че е задържала за 48 часа управителя на централната банка на страната Илмарс Римшевичс заради това, че е поискал да му бъде платени \"не по-малко от 100 000 евро подкуп\".  \r\n2017 г.  \r\nЕдин човек загива, а други 20 са ранени, след като пътнически влак дерайлира близо до Льовен, Белгия. \r\n2017 г.  \r\nКитайското министерство на търговията преустановява вноса на въглища от Северна Корея до края на 2017 г. като част от международните санкции срещу Северна Корея по отношение на програмата за балистични ракети. \r\n2015 г.  \r\nПо предложение на правителството на СИРИЗА и с подкрепата на неговата опозиционна Нова демокрация Прокопис Павлопулос е избран от гръцкия парламент за президент на Гърция. \r\n2014 г.  \r\nПри стълкновенията в Киев загиват 25 човека. \r\n2013 г.  \r\nВ Армения се провеждат президентски избори. Досегашният президент Серж Саркисян е преизбран. \r\n2012 г.  \r\nВ Латвия се провежда референдум за статуса на руския език. Две трети от латвийците отхвърлят руския като втори език. Руското правителство протестира срещу отнемане правото на 300 000 руснаци, живеещи в Латвия да гласуват на референдума. \r\n2012 г.  \r\nПапа Бенедикт XVI назначава 12 нови кардинала. \r\n2011 г.  \r\nНАСА и Европейската космическа агенция (ESA) съобщават за откриването посредством космическият телескоп Hershel на семейство \"леки\" галактики с оптимални условия за бързо раждане на звезди. \r\n2010 г.  \r\nИво Йосипович става президент на Хърватия.Той е член на Социалдемократическата партия на Хърватия. Освен че се занимава с политика, Йосипович също така е юрист, музикант и композитор. \r\n1980 г.  \r\nИзраел открива първото си посолство в арабска държава (Египет). \r\n1979 г.  \r\nЗа пръв път в пустинята Сахара пада сняг. \r\n1972 г.  \r\nВърховният съд на щата Калифорния отменя смъртното наказание. \r\n1969 г.  \r\nКвебекски сепаратисти взривяват бомба в Монреалската търговска борса, 27 души са ранени. \r\n1968 г.  \r\nКитаристът Дейвид Гилмор заменя Сид Барет в групата “Пинк Флойд”, след като Барет, който е и неин основател, се увлича по наркотиците. \r\n“Пинк Флойд” (Pink Floyd) е музикална английска рокгрупа, основана в Лондон през 1965 г. в състав: Сид Барет - китара, вокал (до 1968 г.); Ричард Райт - клавишни; Роджър Уотърс - бас, вокал (до 1982 г.); Ник Мейсън - ударни; Дейвид Гилмор - китара, вокал (от 1968 г.). Основател на групата, която в началото се нарича \"Сигма 6”, \"Ти сет\", \"Мегадет\", \"Скриймин абдабс\", е Р. Уотърс (студент по архитектура). Новото име е свързано със солиста Сид Барет. Първият сингъл е записан през 1967 г. (\"Арнълд Лайн\"). \r\n1965 г.  \r\nГамбия е провъзгласена за независима държава.  \r\nРепублика Гамбия е държава в Западна Африка. Площта и е 11 300 кв. км. Населението и е около 900 000 души (по данни от 1996 г.). Официален език е английският. Столица - Банджул. Глава на държавата и правителството е президентът. Законодателен орган - Палата на представителите. Открита е от португалците през 1455-1456 г. През 1783 г. Франция признава правото на Великобритания да завземе по-голяма част от страната. През 1902 г. завършва окончателното колонизиране на Гамбия. На 18 февруари 1965 г. е провъзгласена независимостта на държавата в състава на Общността. Член е на Организацията за Африканско единство и член на ООН от 1965 г. \r\n1962 г.  \r\nРобърт Кенеди заявява, че армията на САЩ ще остане във Виетнам, докато оттам бъде изгонен и последният комунист. Робърт Кенеди е брат на Джон Ф. Кенеди. От 1957 г. Робърт Кенеди заема отговорни длъжности в държавния апарат на САЩ. През 1961 г. е министър на правосъдието в кабинета на Джон Ф. Кенеди. Известно време е на този пост и в кабинета на Л. Б. Джонсън (до 1964 г.). От 1965 г. е сенатор от щата Ню Йорк. Един от лидерите е на либералното крило на Демократическата партия. Робърт Кенеди се обявява против виетнамската политика на правителството на Джонсън. През 1968 г. той оповестява за намерението си да се кандидатира за поста президент на САЩ от Демократическата партия, но е убит в разгара на предизборната кампания. \r\n1942 г.  \r\nНай-голямата подводница в света, френската “Сюркуф”, потъва в Атлантическия океан. Плавателния съд е с дължина 110 метра, ширина 9,1 метра и водоизместимост 4304 тона. Максималния брой на екипажа на подводницата е 118 души. \r\n1932 г.  \r\nМанджурия обявява независимостта си от Китай. Манджурия е историческото название на съвременната североизточна част на Китай - Дунбай. Произлиза от името на раннофеодалната държава Манчжу, съществувала в началото на ХVII в. \r\n1930 г.  \r\nКлайд Томбо открива деветата, най-отдалечена от Слънцето, планета в Слънчевата система - Плутон. Масата й е около 1/10 от масата на Земята. \r\n1919 г.  \r\nИзвършено е покушение срещу премиер-министъра на Франция Жорж Клемансо. Атентатът е извършен от анархиста Емил Котен.  \r\nЖорж Клемансо по професия е лекар. Член е на Френската академия от 1918 г. По време на Втората империя участва в радикално-републиканското движение. След поражението на Франция във войната с Прусия (1870-1871 г.) се обявява за продължаване на войната. Като депутат в Националното събрание Жорж Клемансо гласува против Франкфуртския мирен договор (1871 г.). По време на Парижката комуна (1871 г.) се опитва да постигне класов мир между комунарите и законното правителство на Франция. Лидер е на буржоазните радикали от началото на 80-те години. Жорж Клемансо предлага обширен план за демократични реформи. Привърженик е на реваншистката война против Германия. В парламента се обявява против колониалната политика, която отслабва по негово мнение, положението на Франция в Европа. Два пъти е избиран за сенатор (1902 г., 1909 г.). През март - октомври 1906 г. е министър на вътрешните работи, а през октомври 1906 г. - юли 1909 г. е председател на правителството. От началото на Първата световна война настоява за продължаване на войната до пълен разгром на Германия. Председател е на правителството и военен министър от ноември 1917 г. Председател е на Парижката мирна конференция (1919-1920 г.) и ръководител на френската делегация. Жорж Клемансо е един от авторите на т. нар. Версайска система. По негово настояване е създаден несправедливият за България Ньойски мирен договор. След като загубва президентските избори през 1920 г., Жорж Клемансо се оттегля от политиката. \r\n1913 г.  \r\nПедро Ласкураин влиза в историята, заемайки длъжността президент на Мексико само един час. След като е избран той назначава за свой приемник генерал Викториано Хуерта и подава оставка. \r\n1885 г.  \r\nМарк Твен публикува „Приключенията на Хъкълбери Фин\".  \r\nМарк Твен е псевдоним на Самюъл Ленгхорн Клемънс - американски писател, публицист и общественик. Израства в градчето Ханиба. Получава известност с разказа си “Знаменитата скачаща жаба от Калаверас” (1865 г.). Романи: “Приключенията на Том Сойер” (1876 г.), “Приключенията на Хъкълбери Фин”, “Животът по Мисисипи”(1883 г.), “Принцът и просякът” (1882 г.), “Един янки в двора на крал Артур” (1889 г.), “Дневникът на Адам” (1904 г.), “Дневникът на Ева” (1906 г.) и др. \r\n1861 г.  \r\nВиктор Емануил II става първият крал на Италия. Роден е на 14 март 1820 г. В периода от 1849 г. до 1861 г. е крал на Сардиния. Той, заедно с министъра си Кавур, е създател на единството на италианските земи. Титлата крал на Италия носи до смъртта си през 1878 г. \r\n1861 г.  \r\nВ Торино се открива първото заседание на италианския парламент. \r\n1833 г.  \r\nПушкин завършва работата си по романа “Дубровски”.  \r\nАлександър Сергеевич Пушкин е руски лирически поет, родоначалник на новата руска литература, утвърдил нормите на руския литературен език. Пушкин завършва Царскоселския лицей (1817 г.), където пише първите си стихове. След това постъпва в иностранната колегия. Написва поемата \"Руслан и Людмила\" и става известен с редица памфлети, сатири, епиграми и други стихотворения, едно от които е причина да бъде изпратен в Екатеринослав. Посещава Кавказ, Крим, пребивава в Кишинев и Одеса. През този период на полузаточение (1820-1824 г. ) изучава Байрон и под негово влияние написва поемите \"Кавказки пленник\", \"Бахчисарайски фонтан\" и започва романа си в стихове \"Евгений Онегин\". Заради една епиграма Пушкин е преместен в бащиното си имение в с. Михайловское (бивша Псковска губерния), където завършва поемата си \"Цигани\", написва \"Борис Годунов\" и 4 глави от \"Евгений Онегин\". По-късно живее в Москва и в Петербург, а след като се жени за Наталия Гончарова (1830 г.) се установява окончателно в Петербург. От този период са поемата \"Полтава\", драматическите творби \"Скъперникът рицар\", \"Русалка\", \"Моцарт и Салиери\", \"Повестите на Белкин\", повестта \"Капитанска дъщеря\" и др. Умира на 29 януари 1837 г. \r\n1743 г.  \r\nВ Лондон се състои премиерата на операта “Самсон” на Хендел.  \r\nГеорг Фридрих Хендел е немски композитор, представител на класицизма. Зрелите си творчески години прекарва в Англия. На 17 години Хендел става органист в Хале. През 1706 г. се преселва в Хамбург, където се намира единственият в Германия оперен театър. Там са поставени първите му опери “Алмира” и “Нерон”. След закриването на театъра (1706 г.) живее в Италия, където създава оперите “Родриго” (1707 г.), “Агрипина” (1709 г.), ораторията “Триумф на Времето и Правдата”, кантати, дуети, псалми и др. През периода 1710-1716 г. живее в Хановер и в Лондон. Неговата опера “Ринадло” (1711 г.) има голям успех в Лондон. Директор е на Лондонския оперен театър от 1720 г. Хендел създава оперите “Радамист” (1720 г.), “Отон” (1723 г.), “Юлий Цезар” (1724 г.), “Роделинда” (1725 г.) и др. След 1730 г. все по-често започва да използва жанра на монументалната оратория (“Дебора”, 1733 г., “Саул”, 1739 г., и др.). Автор е на повече от 40 опери и над 30 оратории. Драматизира операта-сериа, засилва ролята на оркестъра и хора. Инструменталното наследство на Хендел включва значителен брой оркестрови пиеси. Най-популярни са 12 кончерто-гросо, 12 концерта за орган със съпровод на оркестър или ансамбъл, сонати и трио-сонати за различни инструменти и др. \r\n1688 г.  \r\nСектата на менонитите в Пенсилвания първа осъжда робството в Северна Америка. \r\n1598 г.  \r\nБорис Годунов е избран за цар на Русия. Борис Годунов е руски цар от татарски произход. Той започва кариерата си на служба в двора на цар Иван IV Грозни. През 1571 г. Борис Годунов засилва позициите си в двора, като се жени за Мария, дъщеря на Малюта Скуратов, фаворит на Иван Грозни. През 1580 г. царят избира Ирина, сестра на Борис, за жена на своя син Фьодор, като по този повод Борис Годунов е обявен за болярин. След смъртта на Иван Грозни през 1584 г. Борис Годунов става един от членовете на регентския съвет на цар Фьодор. Той постепенно засилва влиянието си и елиминира останалите членове на съвета, като към 1587 г. вече е едноличен управител на страната. \r\nПри коронацията на царя на 31 май 1584 г. Борис Годунов получава почести и имоти, но по това време той все още заема второ място сред регентите след вуйчото на царя Никита Романович, починал през август същата година. През 1587 г. Годунов разкрива заговор на болярите и митрополит Дионисий II, които искат да го отстранят от властта, като уредят развода на бездетната му сестра и цар Фьодор. Участниците са отстранени от постовете си, а някои са изпратени в манастир. От този момент цялата власт преминава в ръцете на Борис Годунов, който води кореспонденция с чуждестранни князе като техен равен. \r\nПолитиката на Борис Годунов е предпазлива. Още през 1587 г. той завършва процеса на закрепостяване на селяните, като им забранява да променят господарите си. След продължителни преговори, през 1589 г. Руската православна църква получава статут на патриаршия. През 1590 г. отблъсква поход на Кримското ханство, насочен към Москва. През 1591 г. Дмитрий Иванович умира внезапно в Углич и Борис Годунов е обвиняван от своите противници, че е организирал убийството му. Годунов прави опити да се намеси и в по-далечни области, като подкрепя антиосманската фракция в Кримското ханство и изплаща субсидии на Свещената Римска империя за нейната война срещу Османската империя. През 1595 г. Годунов си връща от Швеция градовете, загубени при Иван Грозни. \r\nБорис Годунов окуражава търговията на Московската компания, като я освобождава от мита. Той се опитва да укрепи източните области, които имат предимно татарско и угро-финско население, като основава или укрепва множество градове и крепости, сред тях Самара, Саратов, Воронеж, Царицин и други. Той продължава и опитите за колонизиране на Сибир, като по това време е основан Тоболск. \r\n1229 г.  \r\nИмператорът на Свещената Римска империя Фридрих II сключва договор с египетския султан Ал-Камил. Според договора християнските поклонници получават право да посещават Йерусалим и Назарет. На тази дата са родени:   \r\n1954 г.  \r\nРоден е Джон Траволта – американски актьор. Печели известност с филма “Треска в събота вечер” (1979 г.). Той е женен за актрисата Кели Престън и има две деца. Номиниран е за Оскар за ролята си във филма на Куентин Тарантино “Криминале” (1994 г.). Филмография: „Наказателят“ (2004 г.), „Първично“ (2003 г.), „Семеен сблъсък“ (2001 г.), „Парола: риба-меч“ (2001 г.), „Бойно поле Земя“ (2000 г.), „Дъщерята на генерала“ (1999 г.), „Гражданско дело“ (1998 г.), „Тънка червена линия“ (1998 г.), „Първични цветове“ (1998 г.), „Луд град“ (1997 г.), „Лице назаем“ (1997 г.), „Тя е толкова прекрасна“ (1997 г.), „Майкъл“ (1996 г.), „Феномен“ (1996 г.), „Код «Счупена стрела»“ (1996 г.), „Игра на пари“ (1995 г.), „Виж кой говори сега“ (1993 г.), „Криминале“ (1994 г.), „Виж кой говори 2“ (1990 г.), „Виж кой говори“ (1989 г.), „Да оцелееш“ (1983 г.), „Градски каубой“ (1980 г.), „Брилянтин“ (1978 г.), „Треска в събота вечер“ (1977 г.), „Момчето от стерилната стая“ (1976 г.). \r\n1938 г.  \r\nРоден е Ищван Сабо - унгарски режисьор. Дебютира с документалния филм “Процесът” (1962 г.). През 80-те години добива световна известност с трилогията “Мефистофел” (1981 г.), “Полковник Редл” (1985 г.) и “Ханусен” (1988 г.). Снима и международни суперпродукции - “Да срещнеш Венера” (1991 г.), “Скъпа Ема, драга Бобе” (1992 г.), “Съншайн” (1999 г.), “Taking Sides” (2001 г.). \r\n1933 г.  \r\nРодена е Йоко Оно - американска поппевица, продуцентка, режисьорка от японски произход. През 1952 г. Оно заминава за Ню Йорк, където се свързва с представители на авангардното изкуство и скоро предизвиква интерес със своите експериментални изложби и филми. Запознава се с Джон Ленън през 1966 г. в Лондон на своята изложба \"Имагинерни обекти\". Две години по-късно започва и съвместното им творчество. До 1980 г. издават 6 албума. Заедно създават \"Пластик Оно бенд\" и осъществяват редица инициативи, посветени на мира. След убийството на Ленън Оно издава албума \"Season of Glass\" (\"Стъклен сезон\"), в който повечето от песните са написани преди смъртта му. През 1986 г. тя е удостоена с награда от Международната организация за борба срещу атомното оръжие. Изнася концерти във Великобритания, Франция, Италия, ФРГ, ГДР, Унгария и Полша. Самостоятелни албуми на Йоко Оно са: \"Fly\" (1971 г.), \"Approximately Infinite Universe\" (1973 г.), \"Filling the Space\" (1974 г.), \"Season of Glass\" (1984 г.), \"Starpeace\" (1986 г.), \"Menlove Avenue\" (1987 г.), \"Walking on Thin Ice (Gratest Hits) (1995 г.), \"Onobox\" (1995 г.), \"Rising\" (1995 г.), \"A Story\" (1997 г.). Съвместно с Джон Ленън издава албумите: \"Unfinished Music № 1: Two Virgins\" (1968 г.), \"Unfinished Music № 2: Life with the Lions\" (1969 г.), \"Wedding Album\" (1969 г.), \"It’s All Right\" (1982 г.), \"MIlk and Honey\" (1984 г.). С Пластик Оно Бенд издава: \"Live Pieces In Toronto\" (1969 г.), \"John Lennon/Plastik Ono Band\" (1970 г.). \r\n1932 г.  \r\nРоден е Милош Форман - американски сценарист, режисьор и актьор от чешки произход. Работи в киното от 1955 г. Постига успех с документалните филми “Конкурс” (1962 г.) и “Ако не беше музиката” (1963 г.). Снима игралните филми “Черен Петър” (1964 г.), “Любовта на русокосата” (1965 г.) и “Пожар, кукло моя!” (1967г. ). През 1967 г. заминава на специализация в САЩ и остава там, заради окупацията на Чехословакия от Съветската армия. Филмите му “Излитане” (1971 г.) и “Коса” (1979 г.) описват конфликта и липсата на доверие между поколенията. През 1972 г. снима новелата “Десетобой” от документалния филм за Мюнхенската олимпиада “През погледа на осемте”. През 1975 г. Форман постига световен успех с екранизацията на “Полет над кукувичето гнездо” (“Оскар”). Снима “Рагтайм” (1981 г.) “Амадеус” (1984 г., “Оскар”), “Валмон” (1989 г.). Участва като актьор в “Изпепелени сърца” (1986 г.). Форман работи с операторите Хаскъл Уекслър и Мирослав Ондржичек, и актьорите Джак Никълсън, Луис Флетчър, Трийт Уйлямс, Джон Савидж, Джеймс Кагни, Хауард Ролинс, Брат Дуриф, Том Хълси, Ф. Мъри Ейбрахам, Анет Бенинг и др. От 1978 г. Форман преподава в кинофакултета на Колумбийския университет. През 1976 г. осъществява и постановка на Бродуей - “Опера за три гроша”. Режисьор е на: “Народът срещу Лари Флинт” (1997 г.) и “Човек на луната” (1999 г.). \r\n1908 г.  \r\nРоден е Александър Григориевич Зархи - руски режисьор и сценарист. През 1927 г. Зархи завършва Ленинградския техникум по изкуствата. От 1929 г. е в Ленинградската кинофабрика \"Совкино\" (след това \"Ленфилм\"), където участва в създаването на сценариите на филмите \"Луната отляво\" (1929 г.) и \"Огненият транспорт\" (1930 г.), съвместно с А. Иванов и Й. Хейфиц. Зархи и Хейфиц снимат заедно \"Вятър в лицето\" (1930 г.) и \"Полуден\" (1931 г.), комедията \"Горещи пари\" (1935 г.), \"Депутатът от Балтика\" (1937 г.), \"Член на правителството\" (1940 г.). През военните години снима \"Наричаха го Сухе Батор\" (1942 г.), \"Малахов Курган\" (1944 г.), \"Разгромът на Япония\" (1945 г.), а през 1947 г. Зархи реализира \"В името на живота\". По-късно снима \"Павлинка\" (1952 г.), \"Висота\" (1957 г.), \"Хора на моста\" (1960 г.). Екранизира класически литературни творби: \"Ана Каренина\" (1968 г.), \"Градове и години\" (1974 г.). \"Повест за неизвестния актьор\" (1977 г.), \"26 дни от живота на Достоевски\" (1981 г.), \"Чичерин\" (1986 г.). \r\n1857 г.  \r\nРоден е Макс Клингер - германски живописец, график и скулптор. Творчеството му е повлияно от Бьоклин. В серията офорти “Живот” (1881-1884 г.), “Драма” (1883 г.), “Любов” (1887 г.), “За смъртта” (1889 г., 1898-1910 г.) образите от реалния живот и социални проблеми са съчетани с фантастика и песимизъм. Художникът се стреми да възроди полихромната скулптура (“Бетовен”, мрамор, гипс, бронз, 1886-1902 г., Музей на изобразителното изкуство, Лайпциг). Умира на 4 юли 1920 г. \r\n1838 г.  \r\nРоден е Ернст Мах - австрийски физик и философ, един от основателите на емпириокритицизма (махизма). Професор е по математика в Грац (1864-1867 г.), а от 1867 г. е професор по физика в Пражкия университет. В периода 1879-1895 г. е ректор на Пражкия университет, а в периода 1895-1901 е професор по философия във Виенския университет. Автор е на трудове по механика, газова динамика, физиологична акустика и оптика. Открива и изследва ударните вълни. Счита, че изходните понятия в класическата физика (пространство, време, движение) са субективни по своя произход. Смята, че светът е “комплекс от усещания”, а задача на науката е да ги опише (“Анализ на усещанията”, 1886 г.). Осъщественият от него критичен анализ на основата на класическата механика дава основания на Айнщайн да нарече Мах предшественик на общата теория на относителността. Умира на 19 февруари 1916 г. \r\n1825 г.  \r\nРоден е Мор Йокаи - унгарски писател. Първият му роман \"Ежедневие\" (1846 г.) е написан в духа на романтизма и определя по-нататъшното му творчество. Редактира либералното сп. \"Елеткепек\" (1847 г.). Заедно с Ш. Петьофи участва в революцията (1848 г.), но по-късно подкрепя официалната държавната политика. В романите си \"Златният век на Трансилвания\" (1852 г.), \"Синовете на коравосърдечния\" (1869 г.) пише за национално-освободителната борба. В романите си \"Унгарски богаташ\" (1853 г.) и \"Золтан Карпати\" (1854 г.) представя идеята за постепенни реформи. Други негови романи са: \"Черните диаманти\" (1870 г.), \"Златният човек\" (1873 г.), \"Жълтата роза\" и др. Филмирани са романи му : \"Синовете на коравосърдечния\" (1959 г.) и \"Унгарски богаташ\" (1966 г.). Умира на 5 май 1904 г. \r\n1799 г.  \r\nРоден е Алексей Николаевич Верстовски - руски оперен композитор и театрален деятел. Предшественик е на Глинка в създаването на руската национална опера. Централно място в неговото творчество заемат музикално-сценичните произведения. Верстовски е един от основоположниците на жанра на руската опера-водевил. Автор е на 6 опери - \"Пан Твардовски\" (1828 г.), \"Вадим, или Събуждането на дванадесетте спящи девици\" (1892 г.) и др. Най-известна негова опера е \"Асколдова могила\" (1835 г.). Занимава се с музикална критика, издава и 2 музикални албума (1827-1828 г.) с инструментални произведения. Умира на 5 ноември 1862 г. в Москва. \r\n1780 г.  \r\nРоден е Алексей Гаврилович Венецианов - руски живописец. От 1811 г. Венецианов е академик на Петербургската художествена академия. Ранните му картини са лирични портрети, някои са близки до романтизма (портрети на А. И. Бибиков, 1805-1808 г., на М. А. Фонвизин, 1812 г.). В края на 1807 г. Венецианов прави 4 офорта за подготвяното от него \"Списание за карикатури от 1808 г. в лица\", което по-късно е забранено от цензурата. По време на Отечествената война (1812 г.) рисува карикатури на французи и дворяни. Създава и редица жанрови картини, на тема градски живот и дворянски бит. През 1819 г. се заселва в с. Сафонково, Тверска губерния, където насочва вниманието си към сцени от селския бит, рисува типизирани портрети на селяни - \"Чистене на цвекло\" (до 1822 г.), \"Гумно\" (1821-1823 г.), \"Утрото на помешчицата\" (1823 г.), \"Спящият пастир\" (1823-1824 г.), \"На паша. Пролет\" (20-те години), \"Глава на старец селянин\" (1825 г.) и др. Умира на 16 декември 1847 г. \r\n1516 г.  \r\nРодена е Мария I Тюдор - кралица на Англия от 1553 г., дъщеря на Хенри VIII. Известна е като „Кървавата Мери\". Възстановява католицизма и жестоко преследва привържениците на Реформацията. През 1554 г. сключва брак с бъдещия испански крал Филип II. Умира на 17 ноември 1558 г. На тази дата умират:   \r\n2008 г.  \r\nУмира Ален Роб-Грийе - френски писател, сценарист и кинематографист. Завършва Националния институт по агрономия. Първия си роман, „Цареубиец“ (Un régicide), пише през 1949 г., но той си остава непубликуван до 1978 г. Роб-Грийе предлага ръкописа на романа на едно от най-големите френски издателства — „Галимар“, но то го отхвърля. Все пак първият му опит не остава незабелязан, защото ръкописът попада в редакцията на друго издателство, което тепърва ще набира скорост — „Минюи“. \r\nСледващите две години Роб-Грийе работи като инженер в Колониалния институт за плодове и цитруси, като често пътува до Мароко, Френска Гвиана, Гваделупа и Мартиника. В края на 1950 г. напуска работата си заради влошаване на здравето. Връщайки се във Франция, пише втория си роман — „Гумите“ (Les Gommes). \r\nПрез 60-те и 70-те Роб-Грийе пише няколко сценария и режисира филми. По-късно издава и няколко книги, съдържащи биографичен материал. Негова съпруга е писателката, известна под псевдонима Жан дьо Бер.  \r\n2007 г.  \r\nУмира Барбара Гитингс - изтъкната американска активистка за гей равноправие. От 1958 до 1963 г. организира в Ню Йорк клон на Дъщерите на Билитис и от 1963 до 1966 г. е редактор на Стълбата — националното списание на организацията. През 60-те работи в сътрудничество с активиста Франк Кемъни, с когото участват в първите демонстрации срещу дискриминацията спрямо гей хората в сферата на заетостта от страна на най-големия работодател по това време — федералното правителство на САЩ. \r\n2002 г.  \r\nУмира Лев Александрович Кулиджанов - руски режисьор. Завършва ВГИК през 1954 г. Дебютира с “Дами” (1955 г.) по Чехов. С Яков Сегел и Г. Оганесян снима “Това започна и така …” (1956 г.) и “Домът, в който живея” (1957 г.). “Бащин дом” (1959 г.) и “Изгубената фотография” (1959 г.) са първите му самостоятелни филми. Кулиджанов открива за екрана Ю. Никулин - “Когато дървета бяха големи” (1962 г.). Със “Синята тетрадка” (1964 г.) прави опит в официозен дух да пресъздаде образа на Вл. И. Ленин в дните на подготовката на Октомврийската революция (1917 г.). Полага големи усилия, за да осъществи успешна екранизация по Достоевски - “Престъпление и наказание” (1970 г.). В “Звездната минута” (1975 г.) разкрива материализацията на човешката мечта - овладяването на космоса, подвига на учените и строителите, на Ю. Гагарин. Опитва се да избегне щампите и стереотипите в тв сериал “Младият Маркс” (1979 г.), след което става художествен ръководител на телевизионната документална поредица “ХХ век”. Лауреат е на наградата “Кинотавър” на президента на Русия за цялостно творчество (1999 г.). Други негови филми са: “Не е страшно да умреш” (1991 г.) и “Незабравки” (1994 г.). \r\n1998 г.  \r\nУмира Жан Митри (Жан Рене Гетгелюк) - френски режисьор и киновед. Роден е на 7 ноември 1907 г. От 1925 г. участва в движението на киноклубовете, един от основателите на ИДЕК. Работи като сценарист с Абел Ганс и Марсел Л’Ербие. Актьор - “Нощ на кръстопътя” (1932 г.), и режисьор експериментатор - “Пасифик 231” (1949 г.), “Образи по Дебюси” (1951 г.), “Механична симфония” (1953 г.). Главният му теоретичен труд е “Естетика и психология на киноизкуството” (1963-1965 г., в 2 тома), в който анализира свойствата на “изображението като такова”, функцията и ролята на монтажа, формата и жанровете на различни филми. Според Митри киноизображението е двойник на действителността, неин “аналог”. Монтажът му придава значение, произтичащо от логиката на самото “битие”, конструиращо филма, повествованието и пространствено-времевата организация на филма се явяват необходими условия за придаване на значение на изображението. Като цяло теорията на Митри е ориентирана към реалистичното кино. \r\n1956 г.  \r\nУмира Гюстав Шарпантие - френски композитор. Член е на Френския институт от 1912 г. Завършва Парижката консерватория през 1887 г., като ученик на Масне. Шарпантие развива традициите на френската лирическа опера. Най-популярното му произведение е операта “Луиза” (1900 г.), създадена по негово либрето. Автор е на операта “Жулиен” (“Картина на парижките нрави”, 1913 г.), симфоничната сюита “Италиански впечатления” (1890 г.), преработена през 1913 г. в балет, вокалния цикъл “Цветя на злото” по Шарл Бодлер (1895 г.) и др. \r\n1931 г.  \r\nУмира Николай Иванович Кареев - руски историк. Професор по история във Варшава и Петроград. Автор е на исторически трудове: “Беседи върху изработването на мирогледа”, “Студии върху икономическия материализъм”, “Причини за падането на Полша” и др. Някои от съчиненията му са преведени на български език. \r\n1564 г.  \r\nУмира Микеланджело Буонароти - италиански скулптор, живописец, архитект и поет. По време на обсадата на Флоренция от войските на императора и папата (1529 г.) Републиката го назначава за ръководител на фортификационните работи. След падането на града Микеланджело работи над завършването на капелата на Медичите. През 1534 г. Микеланджело се установява в Рим, където рисува огромната фреска “Страшният съд” върху олтарната стена на Сикстинската капела (1536-1541 г.). Пише “Рими” (канцони, сонети и др.). Към края на живота си Микеланджело работи върху скулптурните композиции “Оплакване на Христа” (изпълнявана за неговия собствен гроб, развита и завършена от ученика му М. Т. Калкани) и “Пиета Ронданини” (1555-1564 г., Музей за старинно изкуство, Милано, останала в стадия на първоначална обработка). Архитектурната му дейност е свързана със сградата на библиотеката Лауренциана във Флоренция (1523-1534 г.). От 1546 г. до края на живота си ръководи строителството на ансамбъла в Капитолия в Рим, издигането на прочутия купол на храма “Св. Петър” във Ватикан (тези работи са завършени по планове на Микеланджело след смъртта му), завършва и горните украси на двореца Фарнезе. \r\n1546 г.  \r\nУмира Мартин Лутер - германски философ, теолог, родоначалник на Реформацията в Германия, основател на протестантизма (лутеранството). От 1512 г. Лутер е професор по философия и теология във Витенбергския университет. Повлиян е от хуманистите и от чешкия реформатор Ян Хус, решава, че е необходима реформа в Католическата църква. На 31 октомври 1517 г. Лутер излага във Витенберг своите 95 тезиса срещу злоупотребите и търговията с папски индулгенции. Той провъзгласява идеята за спасение на хората с помощта на вярата, като отхвърля посредничеството на Църквата и духовенството между хората и Бога. Обявява за най-висш религиозен авторитет Светото писание. На 10 декември 1520 г. Лутер публично изгаря папската була, с която е обявено отлъчването му от Църквата. На Вормския райхстаг (1521 г. ) категорично отказва да се отрече от учението си. Последните години от живота си посвещава на пасторска дейност. Преводът на Библията и литературните му трудове имат голямо значение за развитието на литературния немски език и немската литература. Автор е на: \"Послание до германското дворянство\", на памфлета \"За Вавилонския плен на Църквата\", на трактата \"За свободата на християните\", \"Срещу булата на Антихриста\" и др. \r\n1455 г.  \r\nУмира Беато Анджелико (Фра Джовани да Фиезоле) - италиански живописец от ранния Ренесанс, представител на Флорентинската школа. Като монах доминиканец Анджелико е настоятел на манастира \"Сан Марко\" във Флоренция. Творбите му от 20-те години на ХV в. са повлияни от късноготическата живопис. По-късно използва новаторските постижения на Мазачо в реалистичната живопис. Изкуството на Анджелико е религиозно, но без характерната за средновековието строгост. Рисува много миниатюри с широко използване на злато. Работи в Тоскана (предимно във Флоренция), а също и в Рим (1445-1448 г., 1452-1455 г.) и Орвието (1447 г.). Основните му произведения са: \"Мадона дела Стела\" (1430-1433 г.), триптих \"Линайули\" (1433 г.), \"Снемане от кръста\" (ок. 1435-1436 г.), \"Мадона Аналена\", \"Короноването на Мария\" (ок. 1434-1435 г.). Фреските в манастира \"Сан Марко\" (1438-1445 г.), капелата на папа Николай V във Ватикана (1445-1448 г.) и др. \r\n1405 г.  \r\nУмира Тамерлан - монголски пълководец и завоевател. През 1370 г. налага властта си над Маверанахър (територията между Амударя и Сърдаря) и се обявява за велик емир. От 1372 г. до 1405 г. Тамерлан извършва над 20 големи похода, като завладява обширни земи в Централна Азия, Туркестан, Афганистан, Персия, Русия (до Москва), Индия (до устието на р. Ганг), Месопотамия, М. Азия, Сирия и др. Създава огромна империя със столица Самарканд. През 1402 г. пленява Баязид I при Анкара. Предприема през 1404 г. поход в Китай, по времето на който умира. Могъществото на държавата на Тамерлан се опира на военната мощ, терора и ислямския шериат. Превръща Самарканд в културен и религиозен център. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.02.18", "title": "Денят 18 февруари в световната история"}
{"url": "http://www.focus-news.net/news/2019/02/18/2624673/magdalena-miltenova-da-ne-namesvame-politicheskite-partii-v-avtobusniya-bransh.html", "text": "Да не намесваме политическите партии в автобусния бранш. Това каза Магдалена Милтенова, председател на Конфедерацията на автобусните превозвачи, в разговор с Илиана Беновска в „Беновска пита“ по „Канал 3“ и „Радио К2“, съобщиха от  екипа на седмичното обзорно политическо предаване . \r\nМилтенова заяви позиции по следните теми:  \r\nОтношения между работодателските организации и браншовите организации със синдикатите \r\nИлиана Беновска посрещна Магдалена Милтенова в студиото на „Беновска пита“, която участва в съвместен разговор с нея и Пламен Димитров, председател на КНСБ. Водещата се обърна към г-жа Милтенова и я представи като председател на регистрираната наскоро Конфедерация на автобусните превозвачи, с която КНСБ наскоро е влязла в досег по конкретни въпроси. Беновска припомни, че в петък е имало пресконференция на превозвачите, на която те са казали, че няма да протестират преди евроизборите и техните искания не са инспирирани от никоя политическа партия и няма да бъдат употребени. \r\nГ-жа Милтенова каза в отговор на изказаното мнение от Пламен Димитров за съюза между КНСБ и КАП : „Бих искала да допълня, много е важно да кажем, че отношенията между работодателските организации и браншовите организации със синдикатите не се изразяват само в минимална работна заплата, или някакви социални придобивки. Има много насоки, в които ние можем заедно да работим, да си бъдем много полезни. Както каза г-н Димитров и по отношение на обучение на персонала, по отношение на неговата квалификация имаме възможност да си партнираме в много посоки. Това, което смятаме да предприемем и за което ние им благодарим е, че те ни подкрепят в битката с нерегламентирания транспорт, което е много важно за нас. И по отношение на това, че трябва наистина да има справедлива методика за разпределяне на средствата, които се предоставят от държавния бюджет.“ \r\nНедостиг на работна ръка \r\nИлиана Беновска започна темата за недостига на работна ръка и внос на работна ръка от чужбина. Тя попита дали тук трябва да се намеси държавата, или браншът, например автобусните превозвачи. Водещата допълни въпроса си: „Внасяте шофьори от Молдова и Украйна. Как ги внасяте, с разрешение?“ Г-жа Милтенова отговори, че има сериозен проблем в това отношение, защото към настоящия момент това не може да се направи. На въпрос от Беновска кой трябва да им разреши, Магдалена Милтенова каза, че трябва да се предприемат съответни мерки от институциите, които са ангажирани с проблема. Тя поясни кои са те с думите: „Външно министерство се занимава с внасянето на кадри. Те са ангажирани с проблема.“ Илиана Беновска обобщи, че трябва да се изпълнят определени условия, а двамата събеседници се съгласиха с нея.  \r\nМобилен пакет 1 и Мобилен пакет 2 \r\nВодещата попита: „Вие изразихте своето отношение и към Мобилност 1, и към Мобилност 2. Но в крайна сметка и двамата си давате сметка, извинявам се за тавтологията, че това са процеси, които ще се решат извън нас някак си, навън в Европа, в зависимост от различни съображения.“ Милтенова заяви, че те могат да бъдат горди с това, което са постигнали, защото за Мобилен пакет 2 и по-конкретно автобусните превози, са  успели да договорят компромисни мерки, заедно с евродепутатите, ангажирани активно с казуса. \r\nТя допълни, че те имат отношение към другия пакет, защото това са техни колеги, които ще подкрепят по-нататък в битката. „Винаги сме изразявали нашата позиция, че подкрепяме това, което се случи и това, което предстои да се случва.“  и пое ангажимент да бъдат полезни с каквото могат с цел да се постигнат необходимите резултати по Мобилен пакет 1.  \r\nИлиана Беновска каза, че това е известно на всички, но въпросът е: „Какво правим от тук нататък? Предстои избор на нов парламент, нова Европейска комисия, до колко нашето въздействие може да окаже някакво влияние? Това е ключовият въпрос.“ Г-жа Милтенова отговори, че са постигнати текстови компромисни варианти, защото се е работело по тях. При Мобилен пакет 1 основното е било насочено към пълно отхвърляне на мерките, които се предлагат. Тя допълни: „Ако се тръгне от тук насетне да се търсят компромисните варианти, които биха били полезни за българския бизнес и да се тръгне в посоката на преговорите, както направихме с Мобилен пакет 2, аз затова отклоних темата към Мобилен пакет 2, може би ще успеем да постигнем нужните компромисни решения и за Мобилен пакет 1.“ \r\nПо темата дали БСП са прави в упреците си, че шофьорите се експлоатират, плаща им се нищожно, г-жа Милтенова каза само: „Хубаво е да не намесваме политическите партии в автобусния бранш.“ \r\nЗа финал Илиана Беновска подари на госта си книгата й с интервю с Ахмед Доган, а г-жа Милтенова и г-н Димитров й подариха книгата „Желязната жена“. Така завърши съвместното участие на Магдалена Милтенова с Пламен Димитров в предаването „Беновска пита“ по „Канал 3“ и „Радио К2“ на 17 февруари 2019 година.", "date": "2019.02.18", "title": "Магдалена Милтенова: Да не намесваме политическите партии в автобусния бранш"}
{"url": "http://www.focus-news.net/news/2019/02/18/2624670/plamen-dimitrov-knsb-ot-akulite-li-sme-shte-kazhe-istoriyata-no-ne-sme-ot-onezi-koito-shte-badat-izyadeni.html", "text": "КНСБ от „Акулите“  ли сме  ще каже историята, но не сме от онези, които ще бъдат изядени.   \r\nТова каза Пламен Димитров, президент на КНСБ, в разговор с Илиана Беновска в предаването “Беновска пита” по „Радио К2” и „Канал 3”,  съобщиха от  екипа на седмичното обзорно политическо предаване . \r\nТой коментира актуалните политически теми: \r\n29 години КНСБ – равносметката. \r\nВодещата обясни в началото на разговора, че идеята й е била да покани в студиото и председателя на КТ „Подкрепа” Димитър Манолов, изтъквайки, че двата синдиката играят много важна роля в синдикалния живот на България. Той обаче се е разболял и не може да участва. Пламен Димитров заяви, че наистина през годините на прехода ролята на КНСБ и КТ „Подкрепа” е била значителна. „Не мога да твърдя, че сме безгрешни, но със сигурност сме част от целия процес, в решаващи моменти без нас не би могло да се случи същото в държавата!”, категоричен бе той.  \r\n„Шеговито озаглавих нашия разговор „За „Акулите“ и „рибките“ в политиката, икономиката, синдикализма”, вие от акулите ли сте?”, попита водещата Илиана Беновска. Събеседникът й отговори: „Това ще го каже историята, но със сигурност не сме от онези, които ще бъдат изядени!”. \r\n„Кое е най-важното нещо, човек си прави равносметки, утре ще се събудите и ще си кажете – за 29 години успяхме в това?”, попита водещата Илиана Беновска. Президентът на КНСБ отговори, че са успели да запазят много от трудовите, социалните и синдикалните права на българите и това може да се докаже. През последните години е установен диалог с работодателите, с всички власти, който понякога е давал резултати, понякога не. „Но това, в което най-важното не успяха всички, в това число и ние, не успяхме да направим така, че справедливостта в душата и в главата на българина, да я възприема като нещо нормално, което го съпътства в живота му! И не успяхме и отново не успяваме, въпреки че правим много през последните години, особено през последните 4-5 години, да постигнем едни доходи, които да го карат да не се срамува, че е българин в ЕС!”, заяви Пламен Димитров. \r\n„Сега един зрител или слушател ми пише – „Коя е най-голямата фалшива новина през тези години?”, той може би визира по-широко прехода?”, попита водещата Илиана Беновска. Пламен Димитров отговори: „Може би най-голямата фалшива новина беше, че приватизацията ще бъде справедлива!”. „Това не беше ли една от най-големите грешки, че първо трябваше да се извърши приватизацията, а после реституцията, защото реституцията даде един стартов капитал в ръцете на определен кръг хора, а обезкърви други?”, попита водещата Илиана Беновска. Събеседникът й отговори, че със сигурност са били направени доста грешки, като цяло начинът на демонтиране на тоталитарната система не е бил такъв, какъвто в някои други източноевропейски страни.  \r\nПроблемите на автобусните превозвачи. \r\n„На пресконференция автобусните превозвачи казаха, че няма да протестират преди евроизборите и техните искания не са инспирирани от никоя политическа партия и няма да бъдат употребени!”, насочи водещата Илиана Беновска разговора към темата за исканията на автобусните превозвачи. Пламен Димитров отговори, че е убеден, че това е така. Той заяви, че и първия, и във втория пакет „Мобилност” е имало наши справедливи искания, които обаче не са били добре разбрани от тези, които е трябвало да решават. С протест в България обаче трудно може да се реши нещо, което трябва да бъде решено в Брюксел. \r\n„Но знаете, че те имат и други искания!”, подчерта водещата. Президентът на КНСБ заяви, че синдикатът провежда постоянни разговори с КАП и ще се опитат да постигнат споразумение с конфедерацията по много точки, в това число с квалификацията на водачите, системата, която ги обучава, заплащането, условията на работа и т.н.  \r\nПламен Димитров изрази мнение, че по отношение на пакета „Мобилност 1”, сме закъснели с диалога в България и не са били използвани всички канали, както на бизнеса, който има възможност за влияние в Брюксел, така и на синдикатите. Държавата е направила каквото е могла, но интересът и натискът основно на французите е довел до този резултат. Той продължи, че новият формат на ЕП ще бъде различен и там националното ще тежи много повече от европейското. „Така че аз мисля и се надявам, че в следващия ЕП ще имаме ново раздаване и трябва да се подготвим за него с общи усилия тук и това е апелът ми и към автомобилните превозвачи, тъй като те бяха по-малко диалогични от нас, решиха, че сами могат да се справят, понеже са много силни!”, изрази своето мнение президентът на КНСБ. Според него е имало момент, в който, ако сме успели да договорим една минимална работна заплата за международните шофьори, това е щяло да ни позволи да имаме други компромисни текстове.  \r\nВносът на кадри от чужбина. \r\n„Автомобилните превозвачи казаха, че ще искат внасяне на работна ръка, но това става болезнена тема за българския пазар?”, попита водещата Илиана Беновска. Пламен Димитров отговори, че от КНСБ вече от 5 години обяснява, че отвореният европейски пазар и свободното движение на хора и капитали предоставят възможности, от които много от квалифицираните българи се възползват. „Аз поставих въпроса за тези хора, които не владеят езика, те ми отговориха, че става дума за българи от Молдова и Украйна, и Вие ли мислите така по този въпрос?”, попита водещата Илиана Беновска. Събеседникът й отговори, че КНСБ има проект, по който работи от 6 месеца и през март месец ще лансира идеята си да върне 100 000 българи от Украйна и от Молдова в следващите 3 до 5 години с подкрепата на всички институции, работодателите и общините. Този процес е отворен и върви, но трябва да бъде канализиран и да не бъде диктуван само от пазара на труда, а от това, че страната ни има нужда да се пребори с демографската катастрофа.  \r\n\"Това дали не е абдикация от нашата обща цел да наложим дуалното и професионалното образование, ние скоро ще започнем и кампанията, това не е ли абдикация да внасяме отвън?”, попита водещата Илиана Беновска. Пламен Димитров отговори, че вносът на работници не може да реши изцяло проблемите на пазара на труда. „Но как ще заселим тези хора тук?”, попита водещата. Събеседникът й отговори, че тук става дума за хора с българско самосъзнание и държавата трябва да им предостави определи улеснения и облекчения при закупуването на жилище и т.н., както например правят унгарците по отношение на представителите на унгарските малцинства в съседните страни. Президентът на КНСБ подчерта, че в отношенията им със сериозния бизнес винаги е преобладавала отговорността за бъдещето, а не само за проблемите, които съществуват в момента.  \r\nПроблемите на шофьорите в градския транспорт в София. \r\n„Прави ли са БСП в упреците си, че шофьорите от градския транспорт в София се експлоатират, плаща им се нищожно, не работят регламентирано?”, попита водещата Илиана Беновска. Гостът й отговори, че за съжаление има остър недостиг на шофьори, а на пресконференция на 18-ти февруари КНСБ ще предложи 3 конкретни мерки. Те са коментирани с ръководствата на двете транспортни дружества и със Столична община, за да може от една страна да бъде намален извънредния труд, който наистина на моменти е прекомерен и да се гарантират приходите на дружеството и интересите на софиянци. Водещата попита президента на КНСБ дали не заема страна в спора ГЕРБ-БСП. Той отговори: „Не, заемаме страната на шофьорите, които представляваме!”, с което завърши участието си в седмичното обзорно политическо предаване „Беновска пита“ по „Канал 3“ и „Радио К2“ на 17-ти февруари 2019 г.", "date": "2019.02.18", "title": "Пламен Димитров: КНСБ от „Акулите“  ли сме  ще каже историята, но не сме от онези, които ще бъдат изядени"}
{"url": "http://www.focus-news.net/news/2019/02/18/2624675/dobrich-abonatite-v-rayona-na-ul-ekzarh-antim-i-ulekzarh-yosif-ulgen-kiselov-i-ulgeorgi-kirkov-sa-s-narusheno-vodopodavane-do-22-fevruari.html", "text": "С нарушено водоподаване до 22 февруари са абонатите в района на  ул. „Екзарх Антим I“, ул.„Екзарх Йосиф“, ул.„Ген. Киселов“ и ул.„Георги Кирков“, предаде кореспондентът на  Радио „Фокус” – Варна . Причината е прехвърляне към нов водопровод. Спирането на водоподаването е в часовете от 08.00 до 17.00.  \r\nЖулиета НИКОЛОВА", "date": "2019.02.18", "title": "Добрич: Абонатите в района на  ул. „Екзарх Антим I“, ул.„Екзарх Йосиф“, ул.„Ген. Киселов“ и ул.„Георги Кирков“ са с нарушено водоподаване до 22 февруари"}
{"url": "http://www.focus-news.net/news/2019/02/18/2624677/ramadan-atalay-borisov-e-zryal-i-nyama-da-napravi-greshen-hod-da-otstapi-na-bsp.html", "text": "Борисов е зрял и няма да направи грешен ход да отстъпи на БСП. Това каза Рамадан Аталай, ДПС, в разговор с Илиана Беновска в „Беновска пита“ по „Канал 3“ и „Радио К2“, съобщиха от екипа на  седмичното обзорно политическо предаване .  \r\nТой заяви позиции по следните теми: \r\nДПС-арски шут на БСП \r\nБеновска посрещна Рамадан Аталай с въпроса „Бихте ли Вие „ДПС-арски шут“, цитирам Вашия почетен председател преди 18 години, на БСП като влязохте в коалиция с ГЕРБ, както Ви обвинява Корнелия Нинова, по изборния кодекс?“. „По принцип ДПС никога не е раздавала шутове. Прочетох това, което е казала г-жа Корнелия Нинова, че сме били влезли в коалиция с ГЕРБ. Учудвам се защо не са слушали нашите изказвания от трибуната, защото коалициите в този ден, когато се правеха изменения и допълнения в изборния кодекс, бяха най-различни. Те бяха коалиции за постигане на личен и собствен интерес на една голяма част от политическите формации.“ каза Аталай, а Беновска веднага го попита дали ДПС са били целите „в бяло“ без никакъв личен интерес. Депутатът от ДПС отговори, че са имали интерес да демократизират изборния кодекс и да кажат всичко, което пречи и „куца“ в кодекса. „Ние бяхме единствените смели да го кажем и едва ли не – виновни. Има една политическа формация в тази държава, която е назначена за виновен, когато идват избори – това е ДПС“ коментира Аталай. Беновска го попита дали не са влезли „зад кулисите“ с Цветан Цветанов. Аталай подчерта, че всичко се е случвало в залата, но се пита дали ВМРО и БСП са коалиция, защото и двете партии надават вой, и дали БСП подкрепя концепцията на Каракачанов за ромите. „Следващото, което питам аз – когато ставаше въпрос за избирателните списъци – БСП това, което предлагаха, не искаха това да мине, те само го предложиха да се представят пред обществото, че са много загрижени. Другото, на което БСП реагираха пошло – регулиране на преференциите и едва ли не една голяма част от БСП палеха свещи на Александър Невски дано да мине това предложение на ДПС, а сега излиза, че сме заличили личностите. Питам ги – тяхната личност „15-15“ в Европейския парламент Момчил Неков – с какво е чак такава голяма личност и е допринесъл на БСП. На инат занаят не се прави. Не може затова, че през деня е имало едни недоразумения, които са се случили между определени политически формации, да излезеш и да се опитваш да очерниш всичко това, което сте направили преди заедно, а ние сме правили много неща заедно“  коментира Аталай.  \r\nБСП ще напусне парламента, но при определени условия; Фалшиви ли бяха изборите за президент? \r\n„Националният съвет на БСП днеска одобри на пленум предложението на Нинова ПГ на БСП да напусне парламента, докато не се отменят промените в изборния кодекс и не се избере нова ЦИК, като в залата се приказва, че Бойко ще „клекне“ докрая на вечерта и всичко ще се оправи. Коментирайте решението и заявлението за Борисов“ каза Беновска. Аталай обясни, че няма да коментира решенията на политически организации, но всяко изменение е поправка на онова, което е установено от предишните избори, което всява съмнение, че изборите са фалшифицирани. „Президента Радев на фалшиви избори ли го подкрепихте?“ попита Беновска. Аталай отговори, че в цялата държава има съмнение, че на предишните избори по един или по друг начин има определено влияние. За Костинброд – „Ако е вярно, че са се опитали да произведат допълнителни бюлетини това създава съмнение в политиката. Ако е вярно, че е нямало такова нещо, пак е всяване на съмнение“ коментира Аталай. Беновска отново попита за изборите за президент. Депутатът от ДПС отговори, че са подкрепили Радев, за да се види, че ГЕРБ започва да спада, защото не е вярно изказването на Борисов, че който и да изкарва на арената - винаги ГЕРБ ще печели и няма как да се завземат всички власти, но може би в определени секции е имало фалшифициране, тъй като има съмнение защо протоколът, който се предава преди края на изборния ден , е унищожен.  \r\n„Защо се отказвате от преференциите?“ попита Беновска, а депутатът от ДПС отговори, че никога не са били за такъв вид преференции, които създават недоверие в политически формации и изпращат определени хора в парламента, които или си плащат, или имат повече роднини в определено населено място. „Но преди малко какво ми подсказахте – че една определена партия, която не е достигнала резултатите на Радев – тя фалшифицира. Това ли ми казвате?“ попита Беновска. Аталай отговори, че съмненията за фалшификации от ГЕРБ не са за пръв път и където е трябвало ДПС са подавали сигнал, но проблемът е, че „една партия се слива с държавата и натискът, и страхът са факт“. Водещата попита госта си дали ДПС ще откажат на евентуално предложение от ГЕРБ да упражняват заедно властта. Аталай обясни, че идват избори и обществото ще реши и ДПС е единствената политическа формация, която е здраво стъпила на земята и никога няма да влезе във властта с летене, нито със споразумения направени за демократизиране на изборния процес. Депутатът от ДПС подчерта, че партията няма от какво да се срамува и когато е била в управлението, и когато не е, защото коалиционните партньори на ГЕРБ се опират на ДПС по въпросите за развитие на икономиката, пътя към НАТО и Европа, но това не се харесва на БСП. „Половината от министрите на БСП, които са в народното събрание, са били министри с ДПС. БСП много точно и ясно трябва да знае, че с мандата на ДПС техният председател на партията беше премиер на държавата и още много други неща трябва да си спомнят. Подсещам ги, защото чух един израз от новите политици на БСП, че са се чувствали винаги от страната на булката, а Сергей Станишев от страната на булката ли са го слагали, или този растеж, който сме имали от 5 до 7% на държавата тогава от какво е било?“ коментира Аталай и продължи с това, че когато е трябвало да се гласува агитирането на майчин език БСП е гласувала с ГЕРБ и това означава ли, че е имало коалиция БСП – ГЕРБ. На въпроса на Беновска дали премиерът ще „клекне“ Аталай отговори, че това ще покаже неговата зрялост – дали е за демократизация на изборния процес, премахването на платените или неплатени, но влезли с натиск управници в парламента, или ще се отметне от страх, че някой може да го натисне. „Мисля, че този път няма да направи нито една грешна стъпка. Правилната стъпка е за демократизиране на изборния процес в България. Да не отстъпи от тези промени, така както ние не сме отстъпвали, въпреки целия натиск, въпреки че сме сатанизирани“ подчерта Аталай.  \r\nТака завърши разговорът между Рамадан Аталай и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 17-ти февруари 2019 година.", "date": "2019.02.18", "title": "Рамадан Аталай: Борисов е зрял и няма да направи грешен ход да отстъпи на БСП"}
{"url": "http://www.focus-news.net/news/2019/02/18/2624678/kathimerini-politicheskata-nesigurnost-nanasya-shteti-na-ikonomikata-preduprezhdava-liderat-na-nova-demokratsiya.html", "text": "Лидерът на гръцката опозиция – Кириакос Мицотакис от „Нова демокрация“, предупреди, че продължителният период на политическа несигурност е нанесъл щети на крехката икономика на страната, като изпраща смесени сигнали на чуждестранни и местни инвеститори, съобщава електронното издание на водещия атински ежедневник  Kathimerini . \r\nВ интервю за германска медия Мицотакис заяви, че за разлика от други страни от Европейския съюз, които са влезли в спасителни програми като Португалия и Кипър, Гърция не е успяла да постигне високи темпове на растеж или да възстанови достъпа до пазара. \r\n„Въпреки че страната все още е в криза, тя може бързо да излезе от нея чрез прилагане на необходимите реформи\", увери консервативният лидер, предлагайки за пример фискалната политика на своята партия. \r\nМицотакис многократно призоваваше за „справедлива сделка\" с партньорите на Атина от ЕС с цел намаляване на целите за първичен бюджетен излишък в Гърция, като заяви, че ако бъде избран за министър-председател, той ще „използва фискалното пространство за намаляване на данъците, които обременяват гражданите и бизнеса, за да стимулира растежа и подобряване на инвестиционния климат“. \r\nЗапитан за Преспанското споразумение, Мицотакис отново го описа като „лоша сделка. Седемдесет процента от населението е и все още се противопоставя напълно на споразумението, договорено от [премиера Алексис] Ципрас\", увери председателят на най-голямата опозиционна партия в Гърция. Тереза Герова", "date": "2019.02.18", "title": "Kathimerini: Политическата несигурност нанася щети на икономиката, предупреждава лидерът на „Нова демокрация“"}
{"url": "http://www.focus-news.net/news/2019/02/18/2624674/denyat-18-fevruari-v-balgarskata-istoriya.html", "text": "На тази дата през 1878 г. представители на населението в Македония връчват прошение на граф Игнатиев българското население в областта да не бъде отделяно от пределите на бъдещата държава. На 18 февруари 1909 г. е приет Закон за народното просвещение (Мушанов закон), останал в сила около 40 години. Той предлага тристепенна образователна структура: начално (4 години), прогимназиално (3 години) и гимназиално (5 години) образование. Училищното настоятелство получава широки пълномощия и в него за първи път се избират и жени. \r\nНа  18 февруари са родени:  генерал-лейтенант Калин Найденов, генерал-лейтенант Никола Иванов.  \r\nНа  18 февруари умират:  Спас Тодоров Райкин - професор по история и политически науки; художникът Георги Баев; музикантът Георги Минчев и др.  \r\n2011 г.  \r\nПрезидентът на Република България Георги Първанов присъжда Орден „Стара планина” – първа степен на Имануел Роберт Инкириванг (извънреден и пълномощен посланик на Република Индонезия в Република България) „за изключително големите му заслуги за укрепването и развитието на българо-индонезийските отношения и по повод окончателното му отпътуване от страната“. \r\n2009 г.  \r\nВладимир Кузов получава условна присъда по дело за хомосексуален контакт с малолетен. \r\nКузов влиза в парламента на 11 юли 2005 г. с листата на Национален съюз Атака, но в началото на февруари 2006 г. е изключен от парламентарната група на коалицията след като се разбира, че срещу него има дознание за хомосексуални действия с малолетни. Според партия „Атака“, Кузов е предложен за депутат от Национално движение за спасение на отечеството и близкия до нея политически кръг „Нова Зора“ Има внесени 26 законопроекта като народен представител. \r\n1999 г.  \r\nБългарският парламент ратифицира Рамковата конвенция за малцинствата със съпроводителна декларация. \r\n1983 г.  \r\nОткрит е миннообогатителният комплекс \"Елаците\" - медно находище в Стара планина, до Пирдоп и Златица, в северния край на Панагюрската рудна зона. Добиват се пирит, халкопирит, молибден и др. \r\n1979 г.  \r\nВ предаването \"Всяка неделя\" на Българската телевизия за първи път е включена рубриката \"Събеседник по желание\". До края на годината в нея участват Григор Вачков, Никола Гюзелев, Въло Радев, Елисавета Багряна, Веселин Андреев, Блага Димитрова, Йордан Радичков, Андрей Гуляшки. \r\n1949 г.  \r\nВНС приема Закон за избиране на народни съвети и съдебни заседатели на местните народни съдилища. \r\n1924 г.  \r\nСпрян е от печат ежедневникът “Наши дни”. Вестникът е легално издание на БКП. Излиза в София от 20 октомври 1923 г. Редактори са Ст. Бъчваров, Н. Ненов, П. Георгиев и Х. Стоянов. В редактирането участват и Т. Павлов и Д. Полянов. Сътрудници са Н. Петков, Г. Бакалов, Хр. Рашев, Ив. Кренев и др., подписани с инициали или псевдоними. \r\n1909 г.  \r\nПриет е Закон за народното просвещение (Мушанов закон), останал в сила около 40 години. Той предлага тристепенна образователна структура: начално (4 години), прогимназиално (3 години) и гимназиално (5 години) образование. Училищното настоятелство получава широки пълномощия и в него за първи път се избират и жени. \r\n1878 г.  \r\nПредставители на населението в Македония връчват прошение на граф Игнатиев българското население в областта да не бъде отделяно от пределите на бъдещата държава.  \r\nГраф Игнатиев е руски генерал, дипломат. От 1864 г. до 1877 г. е руски посланик в Цариград. Чрез непосредственото си застъпничество пред Високата порта играе голяма роля за успешния край на църковно-националната борба на българския народ. След потушаването на Априлското въстание 1876 г. граф Игнатиев става един от главните инициатори за свикването на Цариградската конференция 1876-1877 г. Той дейно участва в нейната работа и настоява за изработване на реформи в полза на българския народ. Натоварен е от руското правителство с важна дипломатическа мисия пред правителствата на западните велики сили с цел да неутрализира тяхната намеса в случай на война между Русия и Османската империя. След избухването на Руско-турската освободителна война 1877-1878 г. е включен като съветник в Главната квартира на руската армия. В края на 1877 г. е изтеглен в Санкт Петербург. По поръчение на император Александър II Игнатиев е натоварен като първи делегат на Русия да води преговори за сключване на мира с Османската империя (Санстефански мирен договор 1878 г.) \r\n1856 г.  \r\nВ Цариград е обнародван Хатихумаюнът - султански указ (наречен още и вторият акт на Танзимата), издаден от султан Абдул Меджид. Приет е от османското правителство под натиска на Англия, Франция и Австро-Унгария, за да се предотврати възможността седмица по-късно Русия да постави въпроса за угнетените християнски народи на Парижкия конгрес, свикан след Кримската война 1853-1856 г., и да го впише в мирния договор в специален параграф. Още с прокламирането на Гюлханския хатишериф от 1839 г. Цариград обявява настъпването на епохата на танзимата, т.е. време на реформите. Хатихумаюнът потвърждава дадените по-рано права на султанските поданици и очертава параметрите на по-нататъшните реформи в империята: пълна свобода на религията и вероизповеданията, равенство на мюсюлмани и немюсюлмани пред законите, право на собственост и имущества, достъп на немюсюлманите до обществени служби, училища, армия и пр., равно облагане с данъци без разлика на вероизповедание и религия, въвеждане на ред във финансите и държавния бюджет, реорганизация на администрацията, право на представителство на населението в управленските структури на страната, отваряне на банки, строителни работи и т. н. На практика Хатихумаюнът не се зачита, но предвидените църковни преобразования, дават основание на българите да поставят пред султанското правителство въпроса за църковната и гражданска автономия. На тази дата са родени:   \r\n1865 г.  \r\nРоден е Калин Найденов - генерал-лейтенант. Найденов завършва Военното училище в София и Артилерийска военна академия в Торино. Участва във войните за национално обединение. Преминава през всички командни длъжности в артилерията. Допринася за усъвършенстване организацията на артилерията. След войната 1918 г. е осъден на 10 години затвор от Държавен съд, като един от виновниците за втората национална катастрофа. След амнистирането му е професор по артилерийските науки. Загива при атентата в катедралата „Света Неделя\" на 16 април 1925 г. \r\n1861 г.  \r\nРоден е Никола Иванов - генерал-лейтенант от пехотата. Роден е в гр. Калофер. Участва в Освободителната война 1877 - 1878 г. Иванов завършва военното училище и Николаевската генералщабна академия. През Сръбско-българската война участва в боевете при Пирот. През 1894 - 1896 г. Иванов е началник на щаба на армията. Впоследствие преминава през дивизионното звено и през 1900 г. е повишен в чин генерал-майор, а през август 1912 г. в чин генерал-лейтенант. През Балканската война командва 2-ра армия. Той е един от първите военни теоретици в България. Военен министър е в периода 1896-1899 г. През Първата световна война ген. Иванов остава в запаса. На тази дата умират:   \r\n2014 г.  \r\nУмира Спас Тодоров Райкин - професор по история и политически науки. \r\nЗавършва Пловдивската духовна семинария през 1945 година и Богословския факултет на Софийския университет през 1949 година. \r\nНа 6 май 1951 г. дезертира от военната си служба като трудовак и преминава в нелегалност. Става един от първите горяни в България и след 44 дневно скитане в Родопа със съставената от него и неговите другари седем членна въоръжена група на 19 юни 1951 г. избягва зад граница в Гърция. \r\nВ изгнание той членува в български политически организации на съпротивителното движение против комунизма, като заема високи ръководни постове в техните ръководства и редактира списанията им. Секретар е на Централния комитет на Българския национален фронт и главен секретар на американския клон на Антиболшевишкия блок на народите. \r\nПрез 1993 г. проф. Райкин публикува в България 5 тома \"Политически проблеми пред българската общественост в чужбина\" - \"Проблеми на българската външна политика\", \"Проблеми на БЗНС\", \"Проблеми на българската православна църква\", \"Комунизъм, социализъм, фашизъм\", \"Човешки права\". \r\n2007 г.  \r\nУмира Георги Димитров Баев (известен и с прякора си Джурлата) - български художник, маринист. През 1949 г. завършва специалност живопис в Художествената академия в София, в класа на акад. Илия Петров и проф. Дечко Узунов. До 1960 г. работи предимно графика и сценография в кукления театър в Бургас. Първото му международно признание е през 1957 г. на 6-ия световен младежки фестивал в Москва. Следват десетки участия у нас и в чужбина, много отличия, членство в СБХ, почетен член и член-кореспондент на Австрийското обединение на художниците “Кюнстлер хаус”, на Японската асоциация на художниците “Ника-кай”... Тежък момент в неговия живот е 1983 г., когато запалват ателието му и при пожара изгаря всичко. Това го амбицира и още на следващата година показва композициите \"Агресия\", \"Апокалипсис сега\", \"Обикновен фашизъм\", \"На другия ден след атомната бомба\", \"Удавник\", \"Спомени\", превърнали се в събитие. По-късно платната са изложени във Виена и проф. Петър Вундерли заявява, че това са произведения на един от големите хуманисти на Европа и света. През 1986 г. Баев става носител на Хердеровата награда на Виенската академия за изкуства. \r\n2001 г.  \r\nУмира Георги Минчев - български рокизпълнител, китарист и автор на текстове за песни, композитор. Минчев завършва ВИИ “Карл Маркс” през 1968 г. и кинорежисура в IAD - Брюксел през 1977 г. Води радиопредаването “Песни на седмицата” (1980-1982 г.), телевизионното предаване “Едно от пет” (1982-1984 г.) и Младежкия конкурс за забавни песни (от 1980 г.). Пее от началото на 60-те години в дует с Бисер Киров. Той е един от основоположниците на българската рокмузика (заедно с “Бъндараците”). През 1967 г. работи с “Щурците”, а през 1968-1969 г. със “Сребърните гривни”. В края на 70-те и през 80-те години Минчев възвръща своята популярност с песни в стил рокендрол. Има издадена малка плоча от фирмата “CBS” в Белгия. Заедно с П. Гюзелев създава групата “Стари муцуни” през 1991 г. Георги Минчев участва във фестивалите “Златен Орфей”, в Сочи и в Карлови Вари. Автор е на два албума: “Български рок” (1987 г.) и “Рокендрол ветерани” (1989 г.). Получава посмъртна награда на “Българския топ 50” за цялостно творчество (2001 г.). \r\n1997 г.  \r\nУмира Пантелей Зарев (псевдоним на Пантелей Йорданов Пантев) - български литературен теоретик, историк и критик. Той завършва философия в СУ “Св. Климент Охридски” (1941 г.), член е на БОНС и един от редакторите на в. \"Академик\". Редактира сборника \"Жажда\" (1939 г.), сътрудничи на левия литературен печат, работи като учител. След 9 септември 1944 г. е редактор в различни издания. Пантелей Зарев е доцент в СУ от 1947 г., а от 1950 г. е професор и завеждащ Катедрата по теория на литературата. В периода 1968-1972 г. е ректор на СУ, а в периода 1951-1960 г. е заместник-директор на Института за литература при БАН. Пантелей Зарев е председател на Съюза на българските писатели от 1972 г. Той работи в различни сектори на апарата на ЦК на БКП. Творчеството си започва с белетристика: \"По крайбрежието\" (1939 г.), \"Боян партизанинът\" (1945 г.). Основните му трудове са в областта на критиката, теорията и историята на литературата: \"Класика и съвременност\" (1961 г.), \"Панорама на българската литература\" - I том (1966 г.), II том (1967 г.), III том (1969 г.), IV том (1973 г.), V том (1976 г.), \"Структурализъм, литературознание и естетически идеал\" (1969 г.), \"Народопсихология и литература\" (1970 г.), \"Богатството на гения\" (1977 г.), \"Теория на литературата\" (2 т., 1979-1981 г.), \"Българска класика\" (2 т., 1986-1987 г.), \"История на българската литературна критика\" (т. 1, 1989 г.). \r\n1986 г.  \r\nУмира Георги-Асен Димитров Дзивгов - български поет и преводач. Завършва Френски колеж, след което следва литература и философия в Париж (1931 г.). Пътува из Европа и Америка и работи в български легации в Париж, Милано, Анкара, Техеран. Дзивгов е първи секретар в Министерството на външните работи (1936-1948 г.), и началник-отделение (1949-1955 г.). Активен сътрудник е на списание \"Златорог\". Превежда на френски език големите български поети и съвременни произведения на Д. Димов, А. Гуляшки. Съчинения: \"Етюди. Стихотворения\" (1927 г.), \"Poetes bulgares. Превод и критика\" (1927 г.). \r\n1982 г.  \r\nУмира Живко Тръпков Ошавков - български учен, философ и социолог. Завършва философия в СУ “Св. Климент Охридски” (1936 г.) и социология в Сорбоната, Франция (1939 г.). Доцент е по марксистко-ленинска философия в СУ (1948-1954 г.). Завежда отдел \"Култура\" при МНП (1944-1945 г.) и сектор \"Наука и образование\" при ЦК на БКП (1949 г.). Ошавков е старши научен сътрудник I степен (професор) от 1961 г. Основател и първи директор е на Института по социология при БАН (1968-1973 г.). Учредител и председател е на Българското социологическо дружество (днешна Асоциация) (1959-1982 г.). Вицепрезидент е на Международната социологическа асоциация (1970-1974 г.). Съчинения: \"Историческият материализъм и социологията\" (1958 г.), \"Главни етапи и закономерности на изграждането на комунистическото общество\" (1962 г.), \"Методологически проблеми на социологическите изследвания\" (1963 г.), \"Теория и методика на социологическото изследване\" (на руски език, 1970 г.), \"Социологията като наука\" (1970 г., 1984 г.), \"Тезаурус за информация от емпирични социологични изследвания\" (1983 г.), \"Проблеми на единната система на социологическата информация\" (1983 г. ) и др. \r\n1978 г.  \r\nУмира Михаил Арнаудов - български фолклорист, литературен историк, етнограф. Член е на Украинската академия на науките и на литературната академия \"Петьофи\". Арнаудов е доктор хонорис кауза на университетите в Хайделберг (1936 г.) и Мюнстер (1943 г.). Следва славянска филология в СУ \"Св. Климент Охридски\" (1895-1898 г.), специализира в Лайпциг и Берлин (1898-1900 г.), в Прага (1903-1904 г.), където защитава докторат по философия, славянска филология и индология. От 1908 г. е редовен доцент, а от 1919 г. - редовен професор по сравнителна литературна история. Арнаудов е декан на Историко-филологическия факултет (1921-1922 г.) в СУ, директор е на Народния театър (1926 г.), ректор е на СУ (1935-1936 г.), председател е на БАН. Има повече от 50 монографии, посветени на Паисий, Неофит Бозвели, В. Априлов, Ив. Селимински, Г. С. Раковски, Л. Каравелов и др. Изследва творчеството на класиците на българската литература - Ив. Вазов, П. К. Яворов, К. Христов, Й. Йовков, Д. Дебелянов и др. \r\n1973 г.  \r\nУмира Станимир Лилянов - български писател, автор на разкази, повести, очерци, посветени на антифашистката борба, Отечествената война и строителството на социализма. Учи в Априловската гимназия в Габрово и в Русе, след което учителства в с. Обреник, Плевенско. Участник е в Първата световна война. Започва да пише по време на войната, но първите му публикации са от 1924 г. Лилянов завършва право в СУ “Св. Климент Охридски”(1920 г.). Адвокат е в Русе и в София. Защитава Гео Милев по делото за поемата \"Септември\". По време на Отечествената война Лилянов е доброволец на фронта. След Деветосептемврийския преврат 1944 г. е юрисконсулт в ЦК на БКП (1946-1952 г.), директор е на изданията \"Български писател\" (1954-1957 г.), \"Техника\" (1958 г.). Автор е на: \"Ламя\" (1925 г.), \"Към победа\" (1948 г.), \"Преходно време\" (1954 г.). \r\n1947 г.  \r\nУмира Георги Михайлов Райчев - български писател белетрист. Учи в III мъжка гимназия в София (1908-1910 г.), след което е деловодител в IV мъжка гимназия (1910-1919 г.). Райчев е библиотекар в Министерството на финансите (1919 г.) и в Народното събрание. През 1923-1924 г. е командирован в Мюнхен. Работи като коректор, журналист и инспектор по читалищата при Министерството на просветата. Член е на Съюза на българските писатели. Като ученик сътрудничи на в. \"Справедливост\" и списанията \"Труд\" и \"Развитие\". Първия си разказ \"Спътници\" Райчев обнародва през 1907 г. в списание \"Наш живот\" с псевдоним Г. М. Орлин. Сближава се с Д. Подвързачов, Н. Лилиев, Д. Дебелянов, К. Константинов, А. Страшимиров, Й. Йовков и др. Негови съчинения са: \"Любов в полето\" (1918 г.), \"Мъничък свят. Бележник на един разлюбен\" (1919 г.), \"Царица Неранза\" (1920 г.), \"Греховна повест\" (1923 г.), \"Разкази\" (кн. I., 1923 г.), \"Песен за гората\" (1928 г.), \"Еленово царство\" (1929 г.), \"Божи дарове\" (1930 г.), \"Легенда за парите\" (1931 г.), \"Ягодова майка\" (приказки, 1933 г.), \"Златният ключ\" (1942 г.) и др. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”.", "date": "2019.02.18", "title": "Денят 18 февруари в българската история"}
{"url": "http://www.focus-news.net/news/2019/02/18/2624680/pleven-s-polagane-na-akademichna-kletva-v-meditsinskiya-universitet-shte-startira-uchebnata-godina-za-novoprietite-chuzhdestranni-studenti.html", "text": "От 10.00 часа в зала „Магнум“ на Втора клинична база стартира академичната 2018/2019 година за новоприетите чуждестранни студенти на Медицински университет – Плевен (МУ-Плевен). Това съобщиха от пресцентъра на  учебното заведение . За втори път висшето училище ще изпълни ритуала по полагане на академична клетва от студентите-първокурсници. Клетвата има за цел да ги направи морално съпричастни към основните ценности и мисията на Университета, към Етичния кодекс и към академичните традиции. Чуждестранните студенти тържествено ще повторят думите на клетвата, произнесена от декана на Факултет „Медицина“ проф. д-р Аспарух Аспарухов, декларирайки, че ще уважават своите преподаватели и състуденти, както и достойнството на пациентите. На старта на академичната година те ще бъдат приветствани от ректора на висшето училище проф. д-р Славчо Томов, от декана на Факултет „Медицина“ проф. д-р Аспарух Аспарухов, както и от българските и чуждестранните си колеги. Специално за тях отборите-победители от Япония и Италия на международното събитие Ден на народите 2018 ще изпълнят колоритни песни и танци. Преди началото на учебната година, традиционно от Центъра за чуждестранни студенти бе организирана Програма за адаптация за новоприетите първокурсници. Тя включва информационни турове на университета, отворени врати в библиотеката, срещи с агенции за недвижими имоти, със служба „Миграция“ и запознаване с културно-историческото наследство на град Плевен – посещение на Панорама „Плевенска епопея 1877“, Регионален Исторически музей и Художествена галерия „Илия Бешков“. За втора поредна година бяха предвидени и часове за изучаване на български език от новите чуждестранни студенти. МУ-Плевен запази тенденцията за висок прием на чуждестранни студенти, желаещи да изучават „Медицина“ на английски език в град Плевен – 250 новоприети първокурсници от 28 държави, по-голямата част от които са европейски страни. За втора година най-висок е броят на студентите от Италия (120), следвани от гражданите на Великобритания (34), Индия (20), Швеция (7), Канада (6) и Япония (9).  За първи път във висшето училище има записани студенти от Република Кабо Верде. МУ-Плевен е известен като първото висше училище в страната, което през 1997 г. въвежда обучение по медицина за чуждестранни студенти изцяло на английски език. В англоезичен курс по Медицина в университета се обучават над 1000 чуждестранни студенти от 45 държави.  Към момента са дипломирани 15 випуска лекари-чуждестранни граждани, намерили успешна професионална реализация в цял свят – САЩ, Европа, Индия и Австралия.", "date": "2019.02.18", "title": "Плевен: С полагане на академична клетва в Медицинския университет ще стартира учебната година за новоприетите чуждестранни студенти"}
{"url": "http://www.focus-news.net/news/2019/02/18/2624682/kardzhali-suhi-sa-patishtata-v-po-golyamata-chat-na-oblastta.html", "text": "Сухи са пътищата в по-голямата чат на областта. Това съобщиха за  Радио „Фокус“  от  Областно пътно управление-Кърджали . В някои участъци по високите и усойни места на пътищата в районите на Звездел, Даладжа, Кирково, Овчево, Черноочене има влажни, но обработени и проходими отсечки. Няма вятър и слани, температурите са от -1 до + 4 градуса.  \r\nДарина ДЕЕНИЧИНА", "date": "2019.02.18", "title": "Кърджали: Сухи са пътищата в по-голямата чат на областта"}
{"url": "http://www.focus-news.net/news/2019/02/18/2624681/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция \"Фокус\" . Началото на службата е в 10.00 часа. Вечернята ще е от 16.00 часа.  \r\nНикола ПЕТКОВ", "date": "2019.02.18", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/02/18/2624684/pregled-na-osnovnite-temi-v-starozagorski-pechat.html", "text": "Българинът, който проби в Холивуд, е бил политически затворник в Старозагорския затвор, е водещо заглавие от страниците на вестник   „Старозагорски новини“  . Българската звезда на Холивуд - Димитър Маринов - ще представи лично номинирания за \"Оскар\" в 5 категории филм \"Зелената книга\" на София Филм Фест през март. Филмът вече е отличен с 3 награди \"Златен глобус\", награда БАФТА за ролята на Махершала Али и Наградата на публиката в Торонто! Маринов ще присъства и на премиерата на българо-японската продукция \"Снимка с Юки\" на дебютанта Лъчезар Аврамов, в която изпълнява една от основните роли. Димитър Маринов вече получи признание от продуцента на филма Стивън Спилбърг, режисьора Питър Фарели и безусловната звезда в \"Зелената книга\" - актьора Виго Мортенсен. Филмът е едно от най-забележителните постижения на 2018 година - след премиерата има в актива си над 40 награди и повече от 80 номинации.  \r\nСюжетът на \"Зелената книга\" е вдъхновен от едно истинско приятелство и връща зрителите в началото на 60-те години, когато трио музиканти и доста отракан \"цапнат в устата\" шофьор-бодигард обикалят дълбокия Юг на Съединените щати в опит да променят трупаните с векове предразсъдъци към цветнокожите. Начело на триото е виртуозният пианист Дон Шърли, а \"Зелената книга\" е специален сборник с хотели и места за хранене и забавление, които са безопасни за афроамериканци. По време на това турне пред очите на зрителите се ражда една сърдечна дружба между Дон (удивително превъплъщение на Махершала Али) и шофьора му Тони (Виго Мортенсен), която продължава в реалния живот за прототипите на главните герои до 2013 година, когато Дон и Тони си отиват от този свят.  \r\nВ \"Зелената книга\" българският актьор Димитър Маринов изпълнява ролята на руския виолончелист Олег. Одобряват го, след като само за 5 дни се е научил да свири на виолончело!  \r\nКой всъщност е Димитър Маринов? Зад това непознато за родната общественост име стои житейска съдба, достойна за касов холивудски филм. Димитър Маринов е роден през 1964 година и още като бебе е осиновен от семейна двойка - бивши индустриалци, послужили за прототип на романа \"Тютюн\". Едва 4-годишен започва да свири на цигулка и в началото на 80-те вече гастролира по света зад Желязната завеса с детската филхармония \"Пионер\". За ужас на семейството си, вместо в музикалното училище, се записва по своя воля в железопътния техникум! Но след като се дипломира, вече е решил, че иска да стане актьор. Ходи на уроци при Невена Коканова и на приемния изпит във ВИТИЗ през 1982 година е приет пръв в списъка, след него са Чочо Попйорданов и Христо Шопов.  \r\nНо буржоазното минало на неговото семейство му носи само неприятности в Народна република България. Попада на мушката на Държавна сигурност и като войник в танковата бригада в Карлово решава да избяга зад граница. С един свой приятел избират за бягството датата 9.IХ.1983 година. Укриват се в някакви кухини на пътническите вагони (които той знае от железопътния техникум) и \"Ориент експрес\" потегля на запад. За лош късмет точно на КПП Калотина се включва алармата на ръчния часовник на неговия приятел. И сръбските граничари ги откриват! Военен съд го осъжда на три години и половина лишаване от свобода. Излежава в Централния и Старозагорския затвор 2 години, 6 месеца и 10 дни. Като излиза на свобода през 1986 година, започва работа като чистач нощна смяна в театър \"Сълза и смях\". През 1990 година емигрира в САЩ и започва от нулата. В джоба си има само 112 долара, а в ръката си стиска любимата цигулка. Няколко месеца свири с групата на Доли Партън, после се установява в Сан Диего, Калифорния, където отваря собствена пицария. Професионален актьорски договор успява да подпише през 1999 година с театъра на Сан Диего, след което продължава театралната си кариера в Сан Франциско. И когато е вече на 45 години, се престрашава и започва да се явява на кастинги в Холивуд. \"Със сигурност мога да кажа - заявява Маринов, - че българската публика е значително по-критична и образована от американската. Образованието и интелектът на българите са много по-високи от тези на по-голямата част на хората в Съединените щати - това не е тайна. Затова с огромно нетърпение очаквам да се срещна със зрителите в България!\".  \r\n„Участник в телефонни измами направи пълни самопризнания, оставиха го в ареста“, е друго заглавие от страниците на изданието. Задържан с помощта на следово куче по улиците на Казанлък участник в телефонни измами, представял се поне на три пъти под различни имена и успял да измъкне 20 425 лв. от възрастни мъже и жени, получи постоянна мярка за неотклонение \"Задържане под стража\". 58-годишният Петър Петров, който има зад гърба си 11 присъди за различни престъпления, е бил хванат на 11 февруари след сигнал на 72-годишна пенсионерка, хвърлила през тераса на апартамента си 5 735 лв. В хода на досъдебното производство е установено, че съучастник на Петров (по думите му на име Николай Николов) се е обаждал по телефона на пострадалите лица и се е представял за служител на МВР или за лекар. Настоявал е възрастните хора да съдействат на полицията за залавянето на телефонни измамници, като в единия от случаите е поискал парични средства за слагане на ваксина против свински грип. На 16 януари непознат позвънил на 75-годишен казанлъчанин и му съобщил, че се обажда следовател от МВР и че в града върлува група измамници, от които трябва да се пази, поради което следва да продиктува мобилните номера на двата си телефона. След като затворил домашния си телефон, той бил набран по мобилния телефон. На казанлъчанина били дадени указания да приготви наличните си пари, като сумата от 10 300 лв. да пусне през терасата. На 11 февруари по същата схема била убедена 72-годишна пенсионерка да изтегли спестяванията си от банка - 5 735 лв., които хвърлила през терасата, като те по-късно са били намерени и иззети от обвиняемия. По делото е установено също, че на 18 януари непознат се обадил на 69-годишна казанлъчанка, като се представил за доктор Георгиев и заявил, че дъщеря й е в болница, болна е от свински грип и са необходими средства за поставяне на ваксина. В този момент по телефона се включила жена, която плачела и искала помощ. Представящият се за доктор поискал от набелязаната жертва да изтегли налична парична сума в банка. Свидетелката предала, съгласно указанията, сумата от 4 400 лева лично на обвиняемия Петров, който й заявил: \"Идвам от името на доктор Георгиев\". По думите на наблюдаващия прокурор Таня Димитрова мъжът е направил пълни самопризнания както за казанлъшките, така също и за други случаи на територията на Монтана и Стара Загора. „В момента тече проверка на приватизаторите на големите предприятия в България“, е друго заглавие от \"Старозагорски новини\". Думите са цитат от председателят на Комисията по досиетата Евтим Костадинов. Едно дълго чакано през годините осветяване на приватизаторите на големите, стратегическите в България предприятия за принадлежността им към Държавна сигурност е на път да се случи. И евентуално да се дадат отговори как отявлени кадри на социалистическата партия, борещи се за справедливост и равенство, в зората на демократичните промени станаха крупни собственици на фабрики и заводи.", "date": "2019.02.18", "title": "Преглед на основните теми в старозагорски печат"}
{"url": "http://www.focus-news.net/news/2019/02/18/2624685/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-fevruari.html", "text": "„Софийска вода” временно ще прекъсне водоснабдяването в някои части на столицата на 18 февруари. Това съобщиха от пресцентъра на  дружеството . \r\nВъв връзка с реконструкция на уличен водопровод  на бул. „Ген. Едуард Тотлебен\" в Центъра се налага спиране на водоподаването от 09.00 до 19.00 часа на клиентите на „Софийска вода”, живеещи в района на: бул. „Ген. Едуард Тотлебен“ от бул. „Академик Иван Гешов“ до ул. „Константин Иречек“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Баница“ ъгъла с бул. „Ген. Едуард Тотлебен“. \r\nВъв връзка с подмяна на сградно водопроводно отклонение на ул. „Владово“ в жк. „Христо Смирненски“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Спътник“, ул. 593, бул. „Шипченски проход“, ул. „Владово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владово“ ъгъла с ул. „Спътник“. \r\nВъв връзка с подмяна на спирателни кранове на ул. „Васил Левски“ във вилна зона „Мало Бучино“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Хаджи Димитър“, ул. „Стефан Караджа“, ул. „Дъб“, ул. „Христо Ботев“, ул. „Георги Сава Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“ ъгъла с ул. „Стефан Караджа“. \r\nВъв връзка с реконструкция на уличен водопровод на ул. „Ген. Иван Колев в кв. „Кръстова вада“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „ Емилиян Станев“ от ул. „Проф. Марин Големинов“ до ул. „Никола Крушкин - Чолака“. Ул. „Ивайло Петров“, ул. „Йосиф Брадати“, ул. „Никола Крушкин - Чолака“ от  №10 до №16, ул. „Ген. Иван Колев“ от ул. „Димитър Манчев“ до ул. „Проф. Марин Големинов“, ул. „Иван Колев“ от № 40 до № 46. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Алдомировска“ ъгъла с бул. „Генерал Николай Столетов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.18", "title": "„Софийска вода” временно ще прекъсне водоснабдяването в някои части на столицата на 18 февруари"}
{"url": "http://www.focus-news.net/news/2019/02/18/2624672/vecher-makedoniya-ima-volya-za-postiganeto-na-sporazumenie-za-savmesten-kandidat-za-prezident-uveri-liderat-na-dsi.html", "text": "Според председателя на „Демократичен съюз за интеграция“ Али Ахмети е налице воля за постигане на споразумение със СДСМ за издигането на съвместен кандидат за президентските избори в страната, отбелязва електронното издание на македонския вестник  „Вечер“ . \r\nВ интервю за RTK по повод 11-та годишнина от обявяването на независимостта на Косово, Ахмети увери, че е „подал ръка“ на албанската опозиция в страната за издигането на кандидат от албански етнически произход, но за съжаление предложението му е било отхвърлено, \r\n„Протегнах ръка, но албанските опозиционни политически партии излязоха с много обидни възгледи и не я приеха, съжалявам за това. В понеделник ще има среща на коалиционните партньори. Ние защитаваме нашия принцип за президент на държавата със споразумение между партиите, които имат легитимност, т.е. от албанската и от македонската страна. Има желание за постигане на споразумение, но това зависи от партиите, които ще се срещнат в понеделник“, подчерта Ахмети. Тереза Герова", "date": "2019.02.18", "title": "„Вечер“ (Македония): Има воля за постигането на споразумение за съвместен кандидат за президент, увери лидерът на ДСИ"}
{"url": "http://www.focus-news.net/news/2019/02/18/2624687/kardzhali-na-19-fevruari-shte-badat-vracheni-nagradite-ot-konkursa-za-ese-za-levski-na-tema-narodeiiii.html", "text": "На 19 февруари ще бъдат връчени наградите от конкурса за есе за Левски на тема „Народе????“. Това съобщиха от  Пресцентъра на Община Кърджали . По повод 146 години от гибелта на Васил Левски Община Кърджали, Общински комитет “Васил Левски”, Регионална библиотека “Никола Й. Вапцаров” и вестник “Нов живот” обявиха конкурс за есе на тема „Народе????” Конкурсът се провежда в четири възрастови групи: до 11 г., от 12 до 15 г., от 16 до 19 г., над 19 г. Критериите за оценка са ясно формулирана теза, лично и творческо отношение към темата, езикова и стилистична култура. \r\nЦеремонията по награждаването на класираните участници ще се състои след общоградското  поклонение пред паметника на Левски в центъра на град Кърджали, по случай годишнината от смъртта на Апостола. Отличените творби ще бъдат отпечатани на страниците на местния вестник “Нов живот”. \r\nДарина ДЕЕНИЧИНА", "date": "2019.02.18", "title": "Кърджали: На 19 февруари ще бъдат връчени наградите от конкурса за есе за Левски на тема „Народе????“"}
{"url": "http://www.focus-news.net/news/2019/02/18/2624689/pazardzhik-ogranicheno-e-dvizhenieto-na-mps-po-otsechkata-selo-dyulevo-strelcha-poradi-remont.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.18", "title": "Пазарджик: Ограничено е движението на МПС по отсечката село Дюлево-Стрелча поради ремонт"}
{"url": "http://www.focus-news.net/news/2019/02/18/2624686/ministar-krasimir-valchev-shte-poseti-gabrovo-i-sevlievo.html", "text": "Министърът на образованието и науката Красимир Вълчев ще бъде в Габрово и Севлиево днес. Това съобщиха от пресцентъра на  Министерство на образованието и науката.   В Габрово министърът ще участва в работна среща на регионалните управления на образованието. През деня министър Вълчев ще проведе работна среща с директори на училища и детски градини от Севлиево, в която ще участват и представители на местната власт и синдикалните структури в системата на образованието. Министърът ще посети и ПГМЕТ “Ген. Иван Бъчваров“ в града.", "date": "2019.02.18", "title": "Министър Красимир Вълчев ще посети Габрово и Севлиево"}
{"url": "http://www.focus-news.net/news/2019/02/18/2624690/der-spiegel-iranska-politicheska-sekta-se-podgotvya-v-albaniya-za-svalyaneto-na-rezhima-v-teheran.html", "text": "По информация на водещото германско издание  Der Spiegel  в Албания се обучават членове на политическа секта, която иска да свали режима в Техеран. \r\nНад две хиляди членове на Организацията на муджахидините на иранския народ (ОМИН), класифицирана като терористична от властите в Иран и Ирак, се обучават в лагер в северозападната част на Албания. Действията им са подкрепени от администрацията на държавния глава на САЩ Доналд Тръмп, твърди изданието. \r\nЧленове на ОМИН разказват, че провеждат тренировки три пъти седмично, а естеството им – убийство чрез нанасяне на прободна рана в шията, чупене на ръце, избождане на очи и пр.  \r\nЛагерът е с размерите на 50 футболни игрища и е защитен с високи огради. Намира се само на около 35 минути с автомобил от колоритната столица Тирана, но в него хората живеят като в капсула на времето, уверяват от редакцията. Твърди се, че повечето от близо двете му хиляди обитатели нямат мобилни телефони, часовници или календари.  \r\nЗа изготвяне на материала изданието е провело интервюта с 15 членове на ОМИН. От разказите им става ясно, че наред с други задачи се обучават в разпространяването на фалшиви новини за Иран в социални мрежи като „Туитър“ и „Фейсбук“. Част от тях са натоварени и със задачата да се опитват да привлекат нови членове.  \r\nСпоред  Der Spiegel  причината, поради която Албания подкрепя групировката, остава неясна. От Министерството на вътрешните работи в Тирана са отказали да коментират информацията за лагера. Тереза Герова", "date": "2019.02.18", "title": "Der Spiegel: Иранска политическа секта се подготвя в Албания за свалянето на режима в Техеран"}
{"url": "http://www.focus-news.net/news/2019/02/18/2624693/sport-frantsiya-specheli-klasicheskata-smesena-shtafeta-na-svetovnata-kupa-po-biatlon-v-sasht-balgariya-zavarshi-na-16-o-myasto.html", "text": "Франция спечели класическата смесена щафета на Световната купа по биатлон на олимпийското трасе в Солт Лейк Сити в САЩ. \r\nКентен Фийон Майе, Симон Дестьо, Селия Емоние и Ане Шевалие изминаха трасето за 1:03:51.4 час и използваха само три допълнителни патрона. \r\nГермания остана на втора позиция на 13.5 секунди с шест допълнителни патрона и без наказателна обиколка, а Норвегия с голямата си звезда Йоханес Тингес Бьо завърши на трето място на 1:02.2 минута след победителите, с 11 допълнителни патрона и две наказателни обиколки. \r\nБългарската щафета Димитър Герджиков, Владимир Илиев, Даниела Кадева и Милена Тодорова завърши на 16-о място.  \r\nСледващата седмица в Минск ще се проведе европейското първенство по биатлон, а на 7 март в Йостерсунд започва световния шампионат.", "date": "2019.02.18", "title": "Спорт: Франция спечели класическата смесена щафета на Световната купа по биатлон в САЩ, България завърши на 16-о място"}
{"url": "http://www.focus-news.net/news/2019/02/18/2624691/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Няма затворени пътища, проходите са отворени за всички моторни превозни средства. Временно са въведени някои ограничения за движение на територията на областта поради извършването на ремонтни дейности. Едното важи по път I-9 в участъка Обзор – Слънчев бряг от км 180+000 до км 202+000 и е в сила до 15 март т.г. Ограничение е въведено и в участъка Варна – Бургас в района на с. Баня от км 183+920 до км 184+595, където се извършва ремонт на водосток. Работният участък е върху едната пътна лента с дължина до 50 м. Скоростта на движение се ограничена до 50 км/ч. Срокът е до 31 май т.г. \r\nБез затруднения се осъществява движението в първия работен ден от седмицата както по пътищата в областта, така и по основните пътни артерии на Бургас. Струпване на автомобили се наблюдава в районите на някои от възловите кръстовища в града – „Сан Стефано“ и „Христо Ботев“, „Спортна“ и „Индустриална“ и „Сан Стефано“ и „Стефан Стамболов“.", "date": "2019.02.18", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/02/18/2624694/veliko-tarnovo-chasove-po-profesionalno-orientirane-zapochvat-v-uchilishtata-v-grada-karierni-konsultanti-otkrivat-priemna-v-obshtinskiya-informatsionen-tsentar.html", "text": "Часове по професионално ориентиране започват във великотърновските училища. Това съобщиха от пресцентъра на  Община Велико Търново . Срещите с учениците ще са отворени, а за участие в тях ще бъдат канени представители на бизнеса, предприемачи и хора с успешна реализация и кариерно израстване в различни сфери. \r\nИнициативата е на кмета на Велико Търново Даниел Панов, а организацията на събитията в училищата вече е възложена от дирекция „Образование, младежки дейности и спорт“ на екипа от специалисти по кариерно консултиране и ориентиране към общинския Център за подкрепа и личностно развитие.  \r\nПървото събитие е днес в Основно училище „Димитър Благоев“. Там ще гостува шеф-готвач от популярната верига заведения и ресторанти „Бианко“. На 21 февруари (четвъртък) е планирана среща в Професионалната гимназия по моден дизайн, където учениците ще разговарят с дизайнера, предприемач и общински съветник Атанас Парушев. Двете събития ще се проведат от 13.30 ч. На 28 февруари (четвъртък) инициативата продължава в Основно училище „Христо Ботев“, където участие са потвърдили представители на сладкарската фабрика „Престиж – 96“ във Велико Търново. Срещата започва в 13.45 ч. \r\nЦелта на инициативата е по-малките ученици да получат съвети и помощ при избор на специалност в гимназиите и средните училища, а по-големите – да се запознаят с възможностите за професионална реализация както след средното, така и след висшето образование, да опознаят профилите на различните професии и др.  \r\nНа 21 февруари ще заработи и приемна на кариерните консултанти в информационния център в сградата на Община Велико Търново. В рамките на учебната година всеки четвъртък от 14.00 до 16.30 ч. експертите ще се срещат с ученици и млади хора. Целта на новата услуга е да се популяризира и разшири дейността по ранното и навременно кариерно консултиране и  ориентиране на младите хора като част от общата подкрепата на учениците при избора им на образование и професия.", "date": "2019.02.18", "title": "Велико Търново: Часове по професионално ориентиране започват в училищата в града, кариерни консултанти откриват приемна в Общинския информационен център"}
{"url": "http://www.focus-news.net/news/2019/02/18/2624695/blagoevgrad-fakelno-shestvie-shte-se-provede-v-petrich-po-povod-146-godini-ot-gibelta-na-apostola-na-svobodata.html", "text": "Факелно шествие ще се проведе в Петрич по повод 146 години от гибелта на Апостола на свободата. Това съобщиха от пресцентъра на  Общината . В програмата на Община Петрич е заложено началото на проявите за годишнината от обесването на Васил Левски да бъде поставено с откриването на изложба на тема „Левски в българската литература“ от 10.00 часа днес в НЧ „Братя Миладинови“. В 11.00 часа в Исторически музей ще бъде представена експозицията „Апостолът на свободата“. В 13.00 часа ще започне церемонията по награждаване на участниците в областния конкурс „Левски-пример за величие“, организиран от ЦПЛР-ОДК в Петрич. В 18.00 часа от градския площад ще започне и факелното шествие в памет на Апостола. От 18.30 часа пред паметника на  Народните будители ще бъде поставено началото на литературно-музикален спектакъл „Дела трябват, а не думи“. Програмата, посветена на 146 години от обесването на Васил Левски в Петрич, ще приключи с полагането на цветя и венци.  \r\nОбщина Петрич кани всички жители да се присъединят и отдадат заслужена почит към делото на Апостола.", "date": "2019.02.18", "title": "Благоевград: Факелно шествие ще се проведе в Петрич по повод 146 години от гибелта на Апостола на свободата"}
{"url": "http://www.focus-news.net/news/2019/02/18/2624679/plovdiv-vazpomenatelna-tseremoniya-shte-se-sastoi-na-ploshtad-vasil-levski-v-karlovo-po-povod-146-godini-ot-gibelta-na-apostola-na-svobodata.html", "text": "В Карлово продължават събитията от възпоменателно отбелязване на 146 години от гибелта на Васил Левски. Това съобщиха за  Радио „Фокус“ – Пловдив  от Община Карлово. В 18.00 часа ще се състои възпоменателна церемония на площад „Васил Левски“, а в 19.00 часа в зрителната зала на НЧ „Васил Левски“ ще бъде представен възпоменателен ученически спектакъл „Васил Левски – един неосъществен сценарий“. \r\nНа 19 февруари от 09.00 часа в храм „Св. Богородица“ в Карлово ще бъдат отслужени архиерейска света Литургия и панихида в памет на Апостола. От 11.00 часа ще се състои възпоменателен митинг-поклонение на площад „Васил Левски“, ще бъдат поднесени венци и цветя пред паметника на Апостола, след което ще тръгне шествие до родната му къща. Програмата по повод годишнината от трагичната гибел на Левски завършва в 18.00 часа в НЧ „Васил Левски“ с представянето на спектакъла „Великденско вино“ на читалищен театър „Елена Снежина“. \r\nВъзпоменателното отбелязване е под патронажа на вицепрезидента на Република България Илияна Йотова. Съорганизатори са Национален музей „Васил Левски“, Фондация „Васил Левски“, 61-ва Стрямска механизирана бригада, СУ „Васил Левски“ и НЧ „Васил Левски – 1861 г.“ \r\nПрограмата по повод годишнината започна още на 11 февруари с откриване на изложба на Стефан Йорданов, посветена на паметта за Левски. На 12 февруари в зала „Васил Караиванов“ бе представен сборникът „Карлово – късчета история“, посветен на първия уредник на Музея на Васил Левски – Никола Славчев. \r\nТони МИХАЙЛОВ", "date": "2019.02.18", "title": "Пловдив: Възпоменателна церемония ще се състои на площад „Васил Левски“ в Карлово по повод 146 години от гибелта на Апостола на свободата"}
{"url": "http://www.focus-news.net/news/2019/02/18/2624676/ubalsm-n-i-pirogov-vse-oshte-e-tezhko-sastoyanieto-na-postradaliya-pri-masoviya-poboy-v-kyustendil.html", "text": "Все още е тежко състоянието на пострадалия при масовия побой в Кюстендил. Това съобщиха от пресцентъра на  УМБАЛСМ \"Н. И. Пирогов\".  Пациентът, който беше транспортиран от Кюстендил вчера с черепно-мозъчна травма продължава да е в изключително тежко състояние. Опериран е. Остава под активно наблюдение и интензивно лечение в реанимация, където се борят за живота му. \r\nПо информация на болницата друг от пострадалите при побоя също е опериран. Ръката му е с тежки увреди. Предстоят му поредица от операции. Без непосредствена опасност за живота към момента.", "date": "2019.02.18", "title": "УБАЛСМ \"Н. И. Пирогов\": Все още е тежко състоянието на пострадалия при масовия побой в Кюстендил"}
{"url": "http://www.focus-news.net/news/2019/02/18/2624688/dobrich-pametta-na-apostola-shte-bade-pochetena-v-kavarna-s-obshtogradsko-poklonenie.html", "text": "България прекланя глава пред живота и делото на Aпостола на българската свобода Васил Левски. В Каварна паметта на Апостола ще бъде почетена с общоградско поклонение в 11.00 часа пред паметника на Васил Левски в Градския парк. Това съобщиха от пресцентъра на  Общината . \r\nОрганизатори са Община Каварна и Исторически музей–Каварна.", "date": "2019.02.18", "title": "Добрич: Паметта на Апостола ще бъде почетена в Каварна с общоградско поклонение"}
{"url": "http://www.focus-news.net/news/2019/02/18/2624698/plovdiv-chast-ot-zhitelite-na-tsentralna-gradska-chast-i-kv-kyuchuk-parizh-sa-bez-piteyna-voda-zaradi-avarii.html", "text": "Част от жителите на Централна градска част и кв. „Кючук Париж“ са без питейна вода заради аварии, съобщиха за  Радио „Фокус“-Пловдив  от водоснабдителното дружество, обслужващо региона. От 09.00 до 17.00 часа без вода ще са живеещите на улиците „Константин Фотинов“ №24 в ЦГЧ и в кв. „Кючук Париж“ на улиците „Чорлу“ и „Георги Кондолов“. Причината е аварии на водопроводи. Екипи на дружеството работят по отстраняването им. \r\nМария РУСЕВА", "date": "2019.02.18", "title": "Пловдив: Част от жителите на Централна градска част и кв. „Кючук Париж“ са без питейна вода заради аварии"}
{"url": "http://www.focus-news.net/news/2019/02/18/2624683/smolyan-s-miting-i-voenni-pochesti-v-grada-shte-badat-otbelyazani-146-godini-ot-gibelta-na-vasil-levski.html", "text": "С митинг, заря, военни почести, факелно шествие и редица други прояви в града ще бъдат отбелязани 146 години от гибелта на Васил Левски. Това съобщиха от пресцентъра на  Общината . От 18.00 часа тръгва факелното шествие от читалище „Балкански просветител” в Райково и ще продължи до двора на ППМГ. В двора на гимназията от 18.30 часа ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101-ви Алпийски полк, Общинският духов оркестър и ученически блок от ППМГ. \r\nЗа поредна година, Смолян ще бъде домакин и на регионално ученическо състезание „Лъвски скок”. То ще се проведе на 19 февруари в Спортна зала „Величко Чолаков“ от 10.30 ч. Регионалното състезание се провежда в чест на 19 февруари – патронен празник на: ППМГ „Васил Левски” – Смолян, ОУ ”Васил Левски” – с. Чавдар, ОУ ”Васил Левски” – с. Змеица от община Доспат, ОУ ”Васил Левски” – с. Ерма река, ОУ ”Васил Левски” – Златоград, ОУ ”Васил Левски” – с. Боровина, общ. Мадан, ОУ ”Васил Левски” - с. Средец, община Неделино и УО „Васил Левски“ – Девин. Именно възпитаниците на тези училища и ученическо общежитие, ще вземат  \r\nучастие в надпреварите. \r\nВ състезанието „Лъвски скок” учениците са разпределени в четири възрастови групи, като училищата имат право да участват като един отбор от І и ІІ група или като един отбор от ІІІ и ІV група. В първите две групи участват по 4 състезатели от всяка възрастова група (2 момичета и 2 момчета) от едно училище. \r\nЗа дисциплината „Щафета с преодоляване на препятствия”, участват 8 състезатели от двете възрастови групи І и ІІ (4 момичета и 4 момчета) от едно училище. \r\nВ дисциплината „Совалково бягане“, участват 8 състезатели от двете възрастови групи - ІІІ и ІV (4 момичета и 4 момчета) от едно училище. Класирането е индивидуално и отборно. Училището събрало най-много точки, от двете дисциплини във възрастовите групи, печели купата „Лъвски скок”. Мероприятието ще премине под егидата на кмета Николай Мелемов.  \r\nОрганизатори на честванията са община Смолян, ППМГ „Васил Левски”, РУО – Смолян и Общински комитет „Васил Левски”.", "date": "2019.02.18", "title": "Смолян: С митинг и военни почести в града ще бъдат отбелязани 146 години от гибелта на Васил Левски"}
{"url": "http://www.focus-news.net/news/2019/02/18/2624701/veliko-tarnovo-v-ednata-lenta-se-osashtestvyava-dvizhenieto-v-uchastak-ot-ul-kliment-ohridski-v-grada-prichinata-e-svlachishte.html", "text": "В едната лента се осъществява движението в участък от ул. „Климент Охридски“ в старата столица, причината е свлачище. В отсечката под крепостта Царевец трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са сухи, времето – ясно и слънчево.  Колони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на старата столица. Всички светофари работят нормално към този час. Движението по главните и второстепенни пътища в региона е интензивно. Времето навсякъде в областта е ясно. Настилките са предимно сухи, в по-усойните места – мокри, заледени и обработени. Нови въведени ограничения в региона няма. Прохода на Републиката е отворен за движение, но остава в сила опасността от падащи камъни.  Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2019.02.18", "title": "Велико Търново: В едната лента се осъществява движението в участък от ул. „Климент Охридски“ в града, причината е свлачище"}
{"url": "http://www.focus-news.net/news/2019/02/18/2624697/yordan-tsonev-dps-nikoy-ne-mozhe-da-stabilizira-upravlenieto-dori-i-dps.html", "text": "Никой не може да стабилизира управлението, дори и ДПС. Това каза заместник-председателят на ПГ на ДПС Йордан Цонев в предаването „Здравей, България“ по  Нова телевизия  за напрежението около Изборния кодекс. „Това управление няма кой да го стабилизира. Никой не може да го стабилизира, дори и ДПС. То е нестабилно по своя генезис, защото е създадено идейно нехомогенно“, каза още Цонев и обърна внимание, че оценката на Цветан Цветанов, че такива актове стабилизират управлението, е абсолютно грешна. Цонев  допълни, че ако не се създадат условия за смяна на модела, ДПС не вижда смисъл от предсрочни избори.  \r\nВъв връзка с промените в Изборния кодекс, свързани с преференциите, Цонев обясни: „Първа заблуда, че се махат преференциите“, каза той и уточни, че се вдига прагът. Според него досегашният праг е нечестен от 7%. Той отчете, че последователно през всяка поправка в Изборния кодекс са отправяли предложения. „Очаквахме такава реакция, но онова, което не очаквахме, е абсолютната нечувствителност на обществото за приоритетността на проблема. Ако това за част от обществото е проблем, очаквахме, че за цялото общество ще е проблем лишаването на 2 млн. български граждани от правото да гласуват“, обясни депутатът от ДПС.", "date": "2019.02.18", "title": "Йордан Цонев, ДПС: Никой не може да стабилизира управлението, дори и ДПС"}
{"url": "http://www.focus-news.net/news/2019/02/18/2624703/pregled-na-temite-v-burgaskiya-pechat.html", "text": "„През май Слънчев бряг събира туристическия елит“ е водещото заглавие в днешния брой на бургаския ежедневник „Черноморски фар“. Слънчев бряг ще домакинства голям инвестиционен международен туристически форум в края на май. Той ще се проведе със съдействието на Световния съвет за пътувания и туризъм и с участието на големи интернационални брандове. Това потвърди Николина Ангелкова по време на 36-ата Международна туристическа борса „Ваканция и СПА Експо“ в София. Статията пояснява, че се предвижда в страната да се проведат инвестиционни турове, чрез които потенциални чуждестранни или български вложители ще бъдат запознати с туристическите обекти или с перспективни идейни проекти. „Кметът Николов и министър Кралев обсъдиха възможността за нов стадион“ е друго заглавие от първа страница на днешния брой. Министърът на младежта и спорта Красен Кралев проведе работна среща с кмета на Бургас Димитър Николов. Министър Кралев определени сътрудничеството с Община Бургас като отлично и изрази увереност тази година да бъде  приключен най-големият проект, който министерството има в Община Бургас – многофункционалната спортна зала „Арена Бургас“, пише още вестникът. „Край на сагата с Профсъюзния дом“ е друга статия от страниците на ежедневника. Близо 17 години продължава спорът за собственост между държава, община и 11 частни собственици. До успешна развръзка се достигна след намесата на областния управител Вълчо Чолаков, който действа като медиатор. Статията пояснява, че засега плановете на Областна управа са помещенията да бъдат предоставени за ползване на държавни ведомства. „Тема на деня“ в днешния брой е „Бургаските тийнейджъри все по-затворени за своята сексуалност“. Този извод се налага от резултатите в ново анкетно проучване на тема „Семейно планиране, сексуално и репродуктивно здраве“, проведено сред 163-ма ученици от Бургас и областта. Според него 16% от младите хора не споделят с никого относно тяхната сексуалност. Статията сравнява данни от анкета, проведена преди година, която показва 8% отговорили по същия начин, което означава двойно повече, считащи темата за табу. „Близнаци прекалиха с дрогата, завършиха в болница“ и „Средец отбеляза Освобождението си“ са други заглавия от страниците на днешния брой.", "date": "2019.02.18", "title": "Преглед на темите в бургаския печат"}
{"url": "http://www.focus-news.net/news/2019/02/18/2624702/koha-ditore-problemite-mezhdu-koalitsionnite-partnyori-v-prishtina-lasnaha-na-chestvaniyata-na-godishninata-ot-obyavyavaneto-na-nezavisimostta-na-kosovo.html", "text": "Проблемите между коалиционните партньори в Прищина „лъснаха“ на честванията на 11-тата годишнина от обявяването на независимостта на Косово, коментира електронното издание на водещия местен ежедневник  Koha Ditore . \r\nОт редакцията подчертават, че министър-председателят на най-младата държава на Балканите Рамуш Харадинай не е успял да скрие раздразнението си, когато председателят на парламента Кадри Весели е изнасял речта си на тържественото заседание на органа. В нея той е засегнал въпроси, които от няколко седмици разклащат сериозно коалиционното сътрудничество. \r\nЕдин от тях е този за 100-процентовите мита за внос на стоки от Сърбия и Босна и Херцеговина. „Правителството на Косово няма да падне заради таксите. Това е твърдата ми позиция. То може да падне единствено поради интересите на гражданите и стратегическите партньори на Косово като САЩ и Европейския съюз“, подчерта Весели.  \r\nНо Харадинай, който говори първи на заседанието, спомена само преговорите със Сърбия, а не текущите проблеми в противоположните позиции на коалиционните партньори по отношение на митата. \r\n„Правителството е заинтересовано да постигне споразумение със Сърбия за взаимно признаване със съществуващите граници\", подчерта косовският премиер.   \r\nОт редакцията отбелязват, че след речта си Харадинай е напуснал залата без да поздрави присъстващите. Някои от тях обаче са доловили как лидера на кабинета в Прищина прави язвителни коментари по отношение на Весели, докато се е оттеглял към отделна стая.  Тереза Герова", "date": "2019.02.18", "title": "Koha Ditore: Проблемите между коалиционните партньори в Прищина „лъснаха“ на честванията на годишнината от обявяването на независимостта на Косово"}
{"url": "http://www.focus-news.net/news/2019/02/18/2624705/plovdiv-prohodat-troyan-karnare-ostava-zatvoren-za-dvizhenie-na-vsichki-motorni-prevozni-sredstva.html", "text": "Проходът Троян-Кърнаре остава затворен за движение на всички моторни превозни средства. Това съобщиха за  Радио „Фокус“- Пловдив  от Областно пътно управление.  Целогодишна е забраната за движение на моторни превозни средства по пътя Белица-Загражден-Давидково, в участъка от км 13 до км 18. Забранено е движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е също преминаването на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Повишена опасност от падащи камъни има по пътищата в планинските райони на Пловдивска област. Водачите трябва да шофират внимателно по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец, тъй като там има опасност от свличане на земна и скална маса. \r\nАвтомобилният трафик в Пловдив е интензивен. Засилено е движението по булевардите „Христо Ботев“, „Цар Борис III Обединител“, „Източен“, „Руски“, „Васил Априлов“ и „Шести септември“, както по входно-изходните артерии. Пътните настилки в града са сухи. Затворен за движение е участък от ул. „Христо Г. Данов“, в отсечката между ул. „Антим I“ и ул. „Свети Климент“, заради строително-ремонтни дейности. Като обходен маршрут водачите могат да използват трасето ул. „Антим I“ – ул. „Скайлер“ – ул. „Софроний Врачански“. \r\nМария РУСЕВА", "date": "2019.02.18", "title": "Пловдив: Проходът Троян-Кърнаре остава затворен за движение на всички моторни превозни средства"}
{"url": "http://www.focus-news.net/news/2019/02/18/2624704/veliko-tarnovo-s-10-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция в града . Водният стоеж на реката е 334 см., а температурата на водата 5 градуса. Слънчево, топло и тихо ще остане и днес времето над българския участък на Дунав. Максималните температури ще са между 13° и 15°.", "date": "2019.02.18", "title": "Велико Търново: С 10 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/18/2624696/otbelyazvame-146-godini-ot-gibelta-na-vasil-levski.html", "text": "Навършват се 146 години от гибелта на Васил Левски. На 18 февруари е изпълнена смъртната присъда на Апостола на свободата. През 1873 г. край София е обесен Васил Левски. \r\nВасил Иванов Кунчев (Левски), наричан още Дякона или Апостола, е роден в град Карлово на 18 юли 1837 г. Учи в родния си град, а след това в Стара Загора. През 1858 г., с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост. След разпускането на легията Левски се присъединява към четата на дядо Ильо войвода. \r\nПрез 1863 г. се прехвърля в Румъния, но след кратък престой се завръща в България. От 1864 до 1866 г. учителства в с. Войнягово и организира „патриотични дружини“ за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втора легия. След разпускането й прави опит да премине в България с чета, но е заловен от сърбите и затворен в Зайчар. Така неуспехът на четническата тактика го довежда до идеята, че изходът на национално – освободителната борба е в пренасяне на нейния център в България. Идеята му се състой в изграждане на революционни комитети вътре в самите български земи, които да се превърнат в центрове българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. В резултат на 11 декември 1868 г. и на 1 май 1869 г. Левски предприема две обиколки из страната. За първата си обиколка той получил известна материална подкрепа от Българското общество в Букурещ, а за втората бил подпомогнат от либералната група „Млада България“, която го снабдила и със специална прокламация на български и турски език, издадена от името на „Привременно правителство в Балкана“. На 26 август се завръща в Букурещ, за да участва в създаването на БРЦК, но тъй като идеите му не са приети от революционерите в Румъния на 26 май 1870 г. Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застанал изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработил проектопрограма и проектоустав на БРЦК и ги изпратил до революционните комитети за обсъждане и мнение. По негова инициатива в края на април и началото на май 1872 г.в Букурещ било свикано първото Общо събрание на БРЦК, на което Левски получава и специално пълномощие за действие в българските земи. Възгледите на Апостола за изграждане на ВРО и нейните задачи са изложени в изработената от него „Нареда на работниците за освобождението на българския народ“ (1871 г.). В уводната и част е формулирана целта на организацията: „С една обща революция да се направи коренно преобразование на сегашната държавна деспотско-тиранска система и да се замени с демократска република (народно управление). На същото това място, което нашите прадеди със силата на оръжието и със своята кръв (са) откупили, в което днес безчовечно беснеят турските кесаджии и еничари и в което владее правото на силата, да се издигне храм на истината и прaвата свобода, а турският чорбаджилък да даде място на съгласието, братството и съвършеното равенство между всички народности. Българи, турци, евреи и др. ще бъдат равноправни във всяко отношение: било във вяра, било в народност, било в гражданско отношение, било в каквото и да било. Всички ще спадат под един общ закон, който по вишегласие на всички народности ще се изработи.“ За всяко отклонение от тази цел „Наредата“ предвиждала смъртно наказание. Останалите и параграфи се отнасят до организационната структура на ВРО, правата и задълженията на революционните дейци и наказанията за извършените от тях провинения. След като получава пълномощието от БРЦК. Васил Левски се завръща в България и продължава по-нататъшното изграждане на ВРО. Основава нови комитети не само в Северна, но и в Южна България, включително и в Македония. Точно когато дейността му достига своя най-голям размах на 22 септември 1872 г. в Арабаконашкия проход (дн. Ботевградски проход), Средна Стара планина, въпреки забраната от негова страна, е ограбена турска пощенска кола. Акцията е организирана от Общи, взети са 125 000 гроша, които трябвало да бъдат използвани за нуждите на Вътрешната революционна организация. В отговор турските власти предприемат масови арести на населението в този край, задържани са и голям брой членове на революционните комитети в Тетевен, Орхание (дн. Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави Димитър Общи след залавяне му. Благодарение на тях властта попада и по следите на В. Левски. За да бъде предпазена от пълно унищожение ВРО, БРЦК иска от Апостола да вдигне въстание в България. Той обаче отказва, тъй като въпреки постигнатите успехи смята, че подготовката за въстание не е достатъчна. С риск на живота си Пазарджик Левски се отправил към Ловеч, за да може да прибере и запази архивите на организацията. След това има намерение да се прехвърли в Румъния. На 26 декември 1872 г. пристига в Къкринското ханче, откъдето възнамерява да тръгне за Търново и Букурещ. При пътуването от Ловеч до Къкрина е придружаван от Никола Цветков. \r\nНа 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак. \r\nВ края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не довежда до съществен резултат. \r\nЛевски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена. \r\nВасил Левски се налага като лидер на ВРО, идеолог, организатор и ръководител на българското национално- освободително движение. Далновиден и талантлив организатор, той обобщава опита на революционното движение до този момент и пръв достига до съзнанието за необходимостта от предварителна подготовка чрез създаването на революционни комитети и пренасяне на центъра на организирането на националната революция в българските земи. Убеден демократ, Левски вярвал в силите на българите сами да извоюват своята свобода, защото „който ни освободи, той ще ни зароби“. Проповядва идеята за „свята и чиста република“, за общество и държава, в която всички „да бъдат напълно свободни там, гдето живее българинът – в България, Тракия, Македония“. \r\nВ цялата страна се организират възпоменателни церемонни, на които ще бъде почетена паметта на Левски. Те ще продължат и на 19 февруари.", "date": "2019.02.18", "title": "Отбелязваме 146 години от гибелта на Васил Левски"}
{"url": "http://www.focus-news.net/news/2019/02/18/2624706/gabrovo-ogranicheno-e-dvizhenieto-mezhdu-kvartalite-chehlevtsi-i-velchevtsi-v-grada.html", "text": "Ограничено е движението между кварталите „Чехлевци“ и „Велчевци“ в Габрово. В отсечката от км 10+940 до км 11+829, съвпадаща с ул. „Малина“ текат строителни дейности. Движението се осъществява през улици в урбанизирана територия на града. Поставена е необходимата сигнализация, увериха за  Радио „Фокус“ – Велико Търново  от Областно пътно – управление – Габрово. Обходният маршрут за кв. „Чехлевци“ е по път III-5004, път II-44 и път III-4404. Срокът за приключване на дейностите е края на февруари. Условията за пътуване в региона са нормални за сезона. Времето е предимно ясно и слънчево, трафикът – интензивен. Настилките са сухи, но в по-усойните места има заледени и обработени участъци. Нека водачите са внимателни. Отворен за движение е прохода Шипка, но остава в сила забраната за товарни автомобили над 12 тона. В района на по-големите водни басейни и котловините има лека мъгла. Нови въведени ограничения в областта няма. За изминалото денонощие не са регистрирани и тежки пътни инциденти. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. Нека водачите карат внимателно по път III-5006 Габрово – Стоманеците, тъй като  км 7+060 има пропаднал участък на асфалтова настилка. Една от лентите за движение е стеснена, като е поставена необходимата сигнализация. Срокът за приключване на ремонта е края на февруари. \r\nЛуиза ТРАНЧЕВА", "date": "2019.02.18", "title": "Габрово: Ограничено е движението между кварталите „Чехлевци“ и „Велчевци“ в града"}
{"url": "http://www.focus-news.net/news/2019/02/18/2624708/smolyan-nyama-vavedeni-ogranicheniya-po-prohodite-i-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Пътните настилки са мокри, на места по високите и усойни части са заснежени, но са почестени и обработини с пясък и сол. Няма въведени ограничения по проходите и републиканските направления в областта. Остава затворен пътят от отклонението за НАО „Рожен“ посока Лъки до границата са ОПУ – Пловдив, като се очаква пътят да бъде отворен до края на деня. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.18", "title": "Смолян: Няма въведени ограничения по проходите и пътищата в областта"}
{"url": "http://www.focus-news.net/news/2019/02/18/2624707/shumen-s-normalna-intenzivnost-e-dvizhenieto-po-republikanskite-patishta-v-oblastta.html", "text": "С нормална интензивност е движението по републиканските пътища в област Шумен, предаде репортер на  Радио „Фокус“- Шумен . Интензивен е трафикът в централната градска зона на Шумен, по основните булеварди, както и в посока Индустриален парк. Светофарните уредби в града функционират без промяна. Пътните настилки са сухи. Времето е ясно и слънчево. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.02.18", "title": "Шумен: С нормална интензивност е движението по републиканските пътища в областта"}
{"url": "http://www.focus-news.net/news/2019/02/18/2624710/blagoevgrad-postanovkata-taynata-vecherya-na-dyakona-levski-shte-bade-predstavena-v-zala-peyo-yavorov.html", "text": "Спектакълът „Тайната вечеря на Дякона Левски“ ще бъде поставен на сцена в Благоевград. Това съобщиха от пресцентъра на  Общината . Постановката е на театър \"Българска армия“ и ще бъде играна от 19.00 часа в зала „Пейо Яворов“. В нея участват Вeселин Калановски, Антоанета Добрева - Нети, Милен Миланов, Георги Новаков, Стойко Пеев, Александър Дойнов, Георги Къркеланов, Тигран Торосян, Радосвета Василева,Веселин Ранков, Иван Радоев, Владислав Виолинов, Иван Налбантов, Луизабел Николова. Автор на „Тайната вечеря на Дякона Левски“ е Стефан Цанев, режисьор и сценарист Асен Шопов, за костюмите се грижи Цвета Маринова.  \r\nСюжетът разказва за нощта преди обесването на Апостола на свободата. Моментът, в който Дякона ще изповядва сам себе си, а зрителят ще се опита да намери отговор на стряскащите и до днес въпроси за предателството, за идеалите, за цената на свободата. Предателство, идеали, саможертва, грях, прошка, свобода – тези теми от сюжета са скелетът на представлението, върху който актьорите трупат плът и душа. \r\nСпектакълът е с продължителност 2 часа. Билети могат да бъдат закупени на касата на зала \"Пейо Яворов\". Предвидени са отстъпки за ученици. За резервации и информация - 0884/ 115 138 и 0877/ 373 489.", "date": "2019.02.18", "title": "Благоевград: Постановката „Тайната вечеря на Дякона Левски“ ще бъде представена в зала „Пейо Яворов“"}
{"url": "http://www.focus-news.net/news/2019/02/18/2624711/sofiya-14-tona-toksichni-i-lesno-zapalimi-vareli-sa-ustanoveni-v-promishlenata-zona-na-selo-yana-rabotata-na-teren-prodalzhava.html", "text": "14 тона токсични и лесно запалими варели са установени в промишлената зона на село Яна, работата на терен продължава. Това каза за  Агенция „Фокус“  директорът на Дирекция „Аварийна помощ и превенция“ към Столична община Красимир Димитров. \r\nТой уточни, че сигналът за замърсяването е подаден в петък вечерта в 22.00 ч. от Столичния инспекторат. По думите му сигналът е бил за остра задушевна миризма и евентуално изхвърлени варели в промишлената зона на село Яна.  \r\n„По заповед на кмета на столицата г-жа Фандъкова е създаден временен щаб, в който сме привлекли служители на РИОСВ, Изпълнителната агенция по околна среда и води, „Пожарна безопасност и защита на населението“, кметът на района е уведомен. Започнахме заедно с 5-о Районно полицейско управление да извършваме дейности по установяване на въпросното извършено деяние. Започнахме измерване на място“, каза той. По думите му замерването е установило, че мястото, където са били изхвърлени варелите, е опасно и токсично, както и че елементите са лесно запалими. „Така че има опасност за живота и здравето на хората в района, непосредствено до варелите. Направихме заедно с 5-то районно полицейско управление блокада на район от около 1,5 км“, обясни Димитров.  \r\nТой уточни, че в събота е замерен въздухът и е отчетено, че няма вредни емисии. „Остана въпросът заедно със Софийска градска прокуратура и с 5-о районно полицейско управление в неделя сутринта с лицензирана за обработка и третиране на опасност фирма към Столична община да предприеме мерки по изкарване спешно на тези варели от мястото, където са изхвърлени до площадка за третиране на отпадъците. Вчера само бяха 14 тона запонираните вещества като варели. Днес продължава работата на фирмата до изчистване на почвата. Има още останали варели“, допълни още Димитров.  \r\nДеница КИТАНОВА", "date": "2019.02.18", "title": "София: 14 тона токсични и лесно запалими варели са установени в промишлената зона на село Яна, работата на терен продължава"}
{"url": "http://www.focus-news.net/news/2019/02/18/2624709/dnevno-bosna-i-hertsegovina-harvatski-diplomat-obvini-zhelko-komshich-za-otstranyavaneto-si-ot-post.html", "text": "Посланикът на Босна и Херцеговина при ООН Ивица Дронжич написа прощално писмо до генералния секретар на международната организация Антониу Гутериш, в което твърди, че отстраняването му от поста е отмъщение на члена на Тристранното председателство Желко Комшич, отбелязва електронното издание на сараевския вестник  Dnevno . \r\nВ текста Дронжич изразява съжаление за прекратяване на мандата му и изтъква причините за уволняването му. „След общите избори в Босна и Херцеговина, проведени през октомври миналата година, новоизбраният хърватски член на председателството, когото босненците избраха в резултат на дупка в Конституцията и Закона за изборите... той отзова всички хървати, които са служили като посланици и генерални консули, общо 11, само заради тяхната националност, а аз случайно бях един от тях, въпреки че имах безупречна дипломатическа кариера, която продължи повече от 32 години“, пише Дронжич в писмото си до Гутериш. \r\nДипломатът увери, че е служил Босна и Херцеговина с гордост и чест и отбеляза, че ще се окаже един от постоянните представители на ООН с най-кратък мандат – пет месеца. \r\nКомшич, който според някои хървати е нелегитимен член на Председателството на Босна и Херцеговина, бе избран на последните избори. Едно от първите му решения беше отстраняването от длъжност на 11 хърватски посланици, назначени от неговия предшественик Драган Чович, припомня изданието. Тереза Герова", "date": "2019.02.18", "title": "Dnevno (Босна и Херцеговина): Хърватски дипломат обвини Желко Комшич за отстраняването си от пост"}
{"url": "http://www.focus-news.net/news/2019/02/18/2624712/dimitar-margaritov-kzp-potrebitelyat-ne-mozhe-da-bade-zadalzhen-da-podpishe-dogovor-koyto-ne-e-prochel.html", "text": "Не е сключен договор, ако общуването е вървяло само по телефона или по друг комуникационен канал, без да са положени подписи върху хартиен носител или по реда на Закона за електронния подпис, което става със специално регламентирана процедура. Това каза председателят на Комисията за защита на потребителите Димитър Маргаритов пред  БНТ , съобщиха от пресцентъра на Комисията. Поводът е наскоро влязло в сила, потвърдено от Върховния административен съд, решение на КЗП за нелоялна практика на телеком, изисквал суми на свой „клиент” по несъществуващ договор. \r\n„Ако просто Ви се обадят, дори да се съгласите да сключите определен договор с дадени условия, докато не се случи подписването му, няма как да бъдете обвързани от това, което в този договор се предвижда като клаузи”, обясни Маргаритов. По отношение на изискването от някои търговци на подпис върху таблет, при което човек не може да види текста на подписвания от него договор, председателят на КЗП разясни, че никой не може да бъде задължен по какъвто и да било начин да подпише нещо, което не е прочел. „Понякога в офисите в обстановка с повече хора се създава впечатление, че няма време и трябва на момента нещо да се случи. Това не е така, всеки потребител има право преди да подпише един договор, да се запознае внимателно с общите му условия, включително при необходимост и у дома”, добави той.  \r\nПредседателят на КЗП каза още, че трябва много да се внимава при телефонни обаждания със специални оферти от представители на телекомуникационните компании. „Честа практика е, когато имате срочен договор, малко преди изтичането му, да Ви се обадят по телефона и да Ви изкушават с доста на пръв поглед изгодни оферти, да Ви представят новите планове като специални за Вас като лоялен клиенти и т.н. Трябва да се знае, че когато изтече един срочен договор, той се трансформира автоматично в безсрочен. Това е голямо удобство и предимство за потребителя, защото той може да го прекрати с едномесечно предизвестие”, посочи Маргаритов. Той уточни, че понякога при сключване на срочен договор има преференциални условия и след изтичането му, те може да спрат да важат. Но бихме могли да останем на тях за месец, в който да решим дали да запазим този договор или да го прекратим и да сключим нов. \r\n„Когато условията се третират като специални, преференциални, за лоялни клиенти и пр. и по телефона се отправят апели, че важат само за два дни, защото тази промоция приключва, това също не бива да бъде уловка и потребителите да остават с впечатление, че нещо много изгодно им се предлага. Трябва по-скоро да помислят внимателно дали, ако допълнителни услуги се наслагват към ползваните досега, те са им необходими. В днешно време, когато телекомуникацията е основният начин за общуване, много хора се изкушават допълнително да бъдат добавени услуги към техните планове, но нека имаме предвид и това, че винаги – независимо от това за какъв период от време то е било гратис, идва моментът, в който се плаща и реалната цена за използваните услуги. Тогава можем да останем неприятно изненадани от сметки за неща, които не са ни трябвали или не сме използвали, а ще се наложи да платим”, предупреди Маргаритов.  \r\nАко сме били подведени при представяне на офертата, а впоследствие се окаже, че договорът е с по-различни параметри, то ние сме станали жертва на нелоялна практика. След нейното установяване от контролните органи, имаме право да развалим договора и да получим обратно платеното от нас, обясни още председателят на КЗП.  \r\nДимитър Маргаритов припомни, че след произнасяния на Комисията телекомите вече не могат да създават пречки пред клиентите си при прекратяване на договор: „Не могат да Ви задължат, ако искате да подадете заявление за предсрочно прекратяване на договор, това да стане в точно определен офис, или на точно определена дата, или попълвайки точно определена бланка. Всичко е въпрос на воля на потребителя, на възможност той да си упражни правото там, където за него е подходящо и никой не може да утежнява излишно условията, при които той може да постъпи, както е намерил за добре.”  \r\nПри предсрочно прекратяване на договор с телеком, принципът е, че максималната дължима неустойка е до три месечни такси. „Може да има нюанси, свързани с преференциални условия. Затова нека потребите знаят, че когато се пристъпи конкретно към оформянето на отношенията по прекратяването, следва да прочетат внимателно в каква степен ползваните до момента от тях преференциални условия отпадат и какъв ще бъде планът, по който ще ползват съответната услуга занапред”, добави в края на разговора Маргаритов.", "date": "2019.02.18", "title": "Димитър Маргаритов, КЗП: Потребителят не може да бъде задължен да подпише договор, който не е прочел"}
{"url": "http://www.focus-news.net/news/2019/02/18/2624714/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Усилията на коалиционните партньори в Скопие за издигането на съвместен кандидат за президентските избори, отбелязването на годишнината от обявяването на независимостта на Косово и напрежението в отношенията му със САЩ, а също и обвиненията на опозиционната „Нова демокрация“ срещу правителството на гръцкия премиер Алексис Ципрас са част от основните теми, върху които акцентират водещите балкански печатни издания. \r\n***  Според председателя на „Демократичен съюз за интеграция“ Али Ахмети е налице воля за постигане на споразумение със СДСМ за издигането на съвместен кандидат за президентските избори в страната, отбелязва електронното издание на македонския вестник  „Вечер“ . \r\nВ интервю за RTK по повод 11-та годишнина от обявяването на независимостта на Косово, Ахмети увери, че е „подал ръка“ на албанската опозиция в страната за издигането на кандидат от албански етнически произход, но за съжаление предложението му е било отхвърлено, \r\n„Протегнах ръка, но албанските опозиционни политически партии излязоха с много обидни възгледи и не я приеха, съжалявам за това. В понеделник ще има среща на коалиционните партньори. Ние защитаваме нашия принцип за президент на държавата със споразумение между партиите, които имат легитимност, т.е. от албанската и от македонската страна. Има желание за постигане на споразумение, но това зависи от партиите, които ще се срещнат в понеделник“, подчерта Ахмети. \r\n***  Америка е бясна от отказа на властите в Прищина и косовския министър-председател Рамуш Харадинай да отменят 100-процентовите мита за вноса на стоки от Сърбия и Босна и Херцеговина в страната. Вашингтон изпрати заплашително писмо до управляващите в най-младата държава на Балканите, но таксите са все още в сила. Какво следва? \r\nИма ли някаква сила, която може да принуди Прищина и Харадинай и да отмени митата? По данни на електронното издание на белградския  Blic  след предишния провал, САЩ са готови да предприемат по-екстремни действия, чрез които да ударят директно върху политическите лидери в Прищина.  \r\nИзточник на изданието твърди, че САЩ обмислят конкретни действия, чрез които обаче да не засегнат обикновените граждани на Косово. Следователно, по всяка вероятност те са насочени към армията на Косово, към възможно блокиране на оръжейните доставки за нея или спирането на кранчето за пари, използвани за инвестиции в изграждането на институциите в Прищина. Не на последно място Вашингтон планира и да се откаже от гостоприемството си към косовските лидери. Последното вече бе демонстрирано след отказа на САЩ да издадат виза за Рамуш Харадинай, който планираше участие в събитие в страната.  \r\n„САЩ открито настояват диалогът да бъде деблокиран, но не искат санкциите да бъдат насочени срещу хората. Засега е сигурно, че биха могли да се насочат към Косовските сили за сигурност (КСС) например под формата на оборудване, което е било договорено – като бронираните превозни средства, но също и чрез контакти с най-висшите служители в КСС. Друга линия на натиск е парите, които Прищина получава от САЩ за изграждане на демократични институции“, пояснява събеседникът на изданието.  \r\nПоради отказа да отменят митата, Белият дом изпрати заплашително писмо до косовските лидери (Харадинай, Хашим Тачи и Кадри Весели), в което не скри недоволството си от ината на Прищина, коментират от редакцията. \r\n***  Проблемите между коалиционните партньори в Прищина „лъснаха“ на честванията на 11-тата годишнина от обявяването на независимостта на Косово, коментира електронното издание на водещия местен ежедневник  Koha Ditore . \r\nОт редакцията подчертават, че министър-председателят на най-младата държава на Балканите Рамуш Харадинай не е успял да скрие раздразнението си, когато председателят на парламента Кадри Весели е изнасял речта си на тържественото заседание на органа. В нея той е засегнал въпроси, които от няколко седмици разклащат сериозно коалиционното сътрудничество. \r\nЕдин от тях е този за 100-процентовите мита за внос на стоки от Сърбия и Босна и Херцеговина. „Правителството на Косово няма да падне заради таксите. Това е твърдата ми позиция. То може да падне единствено поради интересите на гражданите и стратегическите партньори на Косово като САЩ и Европейския съюз“, подчерта Весели.  \r\nНо Харадинай, който говори първи на заседанието, спомена само преговорите със Сърбия, а не текущите проблеми в противоположните позиции на коалиционните партньори по отношение на митата. \r\n„Правителството е заинтересовано да постигне споразумение със Сърбия за взаимно признаване със съществуващите граници\", подчерта косовският премиер.   \r\nОт редакцията отбелязват, че след речта си Харадинай е напуснал залата без да поздрави присъстващите. Някои от тях обаче са доловили как лидера на кабинета в Прищина прави язвителни коментари по отношение на Весели, докато се е оттеглял към отделна стая. \r\n***  Посланикът на Босна и Херцеговина при ООН Ивица Дронжич написа прощално писмо до генералния секретар на международната организация Антониу Гутериш, в което твърди, че отстраняването му от поста е отмъщение на члена на Тристранното председателство Желко Комшич, отбелязва електронното издание на сараевския вестник  Dnevno . \r\nВ текста Дронжич изразява съжаление за прекратяване на мандата му и изтъква причините за уволняването му. „След общите избори в Босна и Херцеговина, проведени през октомври миналата година, новоизбраният хърватски член на председателството, когото босненците избраха в резултат на дупка в Конституцията и Закона за изборите... той отзова всички хървати, които са служили като посланици и генерални консули, общо 11, само заради тяхната националност, а аз случайно бях един от тях, въпреки че имах безупречна дипломатическа кариера, която продължи повече от 32 години“, пише Дронжич в писмото си до Гутериш. \r\nДипломатът увери, че е служил Босна и Херцеговина с гордост и чест и отбеляза, че ще се окаже един от постоянните представители на ООН с най-кратък мандат – пет месеца. \r\nКомшич, който според някои хървати е нелегитимен член на Председателството на Босна и Херцеговина, бе избран на последните избори. Едно от първите му решения беше отстраняването от длъжност на 11 хърватски посланици, назначени от неговия предшественик Драган Чович, припомня изданието. \r\n***  Лидерът на гръцката опозиция – Кириакос Мицотакис от „Нова демокрация“, предупреди, че продължителният период на политическа несигурност е нанесъл щети на крехката икономика на страната, като изпраща смесени сигнали на чуждестранни и местни инвеститори, съобщава електронното издание на водещия атински ежедневник  Kathimerini . \r\nВ интервю за германска медия Мицотакис заяви, че за разлика от други страни от Европейския съюз, които са влезли в спасителни програми като Португалия и Кипър, Гърция не е успяла да постигне високи темпове на растеж или да възстанови достъпа до пазара. \r\n„Въпреки че страната все още е в криза, тя може бързо да излезе от нея чрез прилагане на необходимите реформи\", увери консервативният лидер, предлагайки за пример фискалната политика на своята партия. \r\nМицотакис многократно призоваваше за „справедлива сделка\" с партньорите на Атина от ЕС с цел намаляване на целите за първичен бюджетен излишък в Гърция, като заяви, че ако бъде избран за министър-председател, той ще „използва фискалното пространство за намаляване на данъците, които обременяват гражданите и бизнеса, за да стимулира растежа и подобряване на инвестиционния климат“. \r\nЗапитан за Преспанското споразумение, Мицотакис отново го описа като „лоша сделка. Седемдесет процента от населението е и все още се противопоставя напълно на споразумението, договорено от [премиера Алексис] Ципрас\", увери председателят на най-голямата опозиционна партия в Гърция. \r\n***", "date": "2019.02.18", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/02/18/2624715/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите се движат около 0 градуса. Времето е ясно, слънчево и тихо. Съоръженията и ски курортите работят с изключение на Банско, поради подготовка за  световното. Лавинната опасност е ниска. Въпреки това планинските спасители препоръчват движението да става само по зимната маркировка. Не са регистрирани инциденти през изминалото денонощие в планините.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2019.02.18", "title": "ПСС: Отлични са условията за туризъм в планините"}
{"url": "http://www.focus-news.net/news/2019/02/18/2624700/kyustendil-obshto-12-dushi-sa-zadarzhani-vav-vrazka-s-masovoto-sbivane-pred-zavedenie-v-grada.html", "text": "Общо 12 души са задържани във връзка с масовото сбиване пред заведение в Кюстендил. Това съобщи пред журналисти старши комисар Елиан Стамболийски, директор на Областна дирекция на МВР – Кюстендил, предаде репортер на  Радио „Фокус” – Кюстендил . Късно снощи е задържан и издирваният 19-годишен младеж, за когото се смята, че е причинил смъртта на 35-годишен мъж от града. Проверени са десетки адреси във връзка с издирването на лицето. Събрани са записи от множество камери. Разпитани са над 20 лица, част от разпитите са били пред съдия, работата по случая продължава. Според старши комисар Елиан Стамболийски 19-годишният младеж сам се е предал. В полицията е докаран от майка му. Не е давал обяснения. На въпрос дали знае, че в профила си в една от социалните мрежи задържаният е написал, че не той е убиецът, старши комисар Елиан Стамболийски заяви, че знае за това, че социалните мрежи се следят от страна на полицията. Установени са и лицата, нанесли тежка телесна повреда на мъжа, който е настанен за лечение в Институт „Пирогов”. Едното лице е задържано, а другото се намира в болницата в Кюстендил. Това лице също ще бъде задържано.  \r\nВенцеслав ИЛЧЕВ", "date": "2019.02.18", "title": "Кюстендил: Общо 12 души са задържани във връзка с масовото сбиване пред заведение в града"}
{"url": "http://www.focus-news.net/news/2019/02/18/2624717/sofiya-131-dushi-sa-noshtuvali-v-tsentara-za-krizisno-nastanyavane-na-bezdomni-hora-v-kv-zaharna-fabrika.html", "text": "131 души са нощували в Центъра за кризисно настаняване на бездомни хора в кв. „Захарна фабрика” в София. Това съобщи за  Агенция „Фокус”  директорът на Центъра Йорданка Темелкова. \r\nДеница КИТАНОВА", "date": "2019.02.18", "title": "София: 131 души са нощували в Центъра за кризисно настаняване на бездомни хора в кв. „Захарна фабрика”"}
{"url": "http://www.focus-news.net/news/2019/02/18/2624699/blic-sarbiya-amerika-e-byasna-ot-otkaza-na-prishtina-da-premahne-mitata-podgotvya-direkten-udar-sreshtu-liderite-na-kosovo.html", "text": "Америка е бясна от отказа на властите в Прищина и косовския министър-председател Рамуш Харадинай да отменят 100-процентовите мита за вноса на стоки от Сърбия и Босна и Херцеговина в страната. Вашингтон изпрати заплашително писмо до управляващите в най-младата държава на Балканите, но таксите са все още в сила. Какво следва? \r\nИма ли някаква сила, която може да принуди Прищина и Харадинай и да отмени митата? По данни на електронното издание на белградския  Blic  след предишния провал, САЩ са готови да предприемат по-екстремни действия, чрез които да ударят директно върху политическите лидери в Прищина.  \r\nИзточник на изданието твърди, че САЩ обмислят конкретни действия, чрез които обаче да не засегнат обикновените граждани на Косово. Следователно, по всяка вероятност те са насочени към армията на Косово, към възможно блокиране на оръжейните доставки за нея или спирането на кранчето за пари, използвани за инвестиции в изграждането на институциите в Прищина. Не на последно място Вашингтон планира и да се откаже от гостоприемството си към косовските лидери. Последното вече бе демонстрирано след отказа на САЩ да издадат виза за Рамуш Харадинай, който планираше участие в събитие в страната.  \r\n„САЩ открито настояват диалогът да бъде деблокиран, но не искат санкциите да бъдат насочени срещу хората. Засега е сигурно, че биха могли да се насочат към Косовските сили за сигурност (КСС) например под формата на оборудване, което е било договорено – като бронираните превозни средства, но също и чрез контакти с най-висшите служители в КСС. Друга линия на натиск е парите, които Прищина получава от САЩ за изграждане на демократични институции“, пояснява събеседникът на изданието.  \r\nПоради отказа да отменят митата, Белият дом изпрати заплашително писмо до косовските лидери (Харадинай, Хашим Тачи и Кадри Весели), в което не скри недоволството си от ината на Прищина, коментират от редакцията. Тереза Герова", "date": "2019.02.18", "title": "Blic (Сърбия): Америка е бясна от отказа на Прищина да премахне митата, подготвя директен „удар“ срещу лидерите на Косово"}
{"url": "http://www.focus-news.net/news/2019/02/18/2624718/die-welt-germanski-vlak-s-okolo-240-patnitsi-deraylira-v-predgradiyata-na-bazel.html", "text": "Високоскоростен влак на германските железници с около 240 пътници дерайлира в предградията на швейцарския град Базел, съобщава националният ежедневник  Die Welt . \r\nПри инцидента, който се е случил в неделя вечер, няма пострадали, потвърдиха от „Дойче Бан“ в сутрешните часове на деня, без да предоставят допълнителни подробности за произшествието.  \r\nКомпозицията се е движела по направление от Източната гара в Берлин. По информация от швейцарските власти след инцидента влакът е бил евакуиран, а линията в Базел – блокирана до разчистване на релсите. Железопътният транспорт в Германия не е засегнат.  \r\nОстава неясно защо се е стигнало до дерайлирането на влака. От редакцията подчертават, че това не е първият по рода си инцидент. През ноември 2017 г. в Базел дерайлира друг влак, пътуващ за швейцарския град от Хамбург с 500 пътници. Тогава също не бе съобщено за пострадали. Тереза Герова", "date": "2019.02.18", "title": "Die Welt: Германски влак с около 240 пътници дерайлира в предградията на Базел"}
{"url": "http://www.focus-news.net/news/2019/02/18/2624719/pregled-na-osnovnite-temi-vav-velikotarnovskiya-pechat.html", "text": "„Живеещи в кв. „Варуша“ се оплакват на Бойко Борисов“ е заглавие на първа страница на  областния всекидневник „Янтра ДНЕС” .  Близо 100 суши се включиха в протестна подписка срещу ремонта в старинния квартал „Варуша“ във В. Търново. Хората са недоволни заради непроходимите улици, потънали в кал и с огромни изкопи … Пред кого ще бъде представена подписката, кой се е включил в нея и какво искат жителите на „Варуша“, прочетете във всекидневника. „Цените на горивата тръгнаха нагоре“, пише още вестникът. С над 10 стотинки поскъпнаха средните цени на горивата във В. Търново през последния месец, показа проверка на „Янтра ДНЕС“. В момента най-масовият бензин А95 се продава за 2.06 лв/л, при средна цена за страната от 2.02 лв/л. … Колко струват останалите горива, какви са разликите с другите градове и на какво се дължи поскъпването, разберете от страниците на вестника. „Осъдиха двама мъже, откраднали кола, пречела на единия“  е новина от криминалната хроника. На страница 5-та има интервю с психолога Адриан Аврамов, който заявява „Всяка трета жена е в „токсична“ връзка“. В изданието има и материал за изложбата „Арт Розалиада“, която „събра творби на автори от девет държави“. „Болярите“ започнаха с класика“, е новина от спортните страници. „Приятели реставрираха дома на Христо Иванов – Големия, където е отсядал Левски“  е заглавие от другия  областен ежедневник „Борба“.  Една от емблематичните къщи в старо Търново е реставрирана от четирима приятели и отново посреща гости. На 18 февруари, във връзка с отбелязването на 146 години от обесването на Васил Левски новите собственици канят всички желаещи да разгледат тайното скривалище в подножието на сградата … От къде е дошла идеята за реставрацията, какво бе направено и какво още могат да видят посетителите на къщата, научаваме от вестника.  „Бизнес училище „ЕвроАзия“ в Стопанска академия ще правят с помощта на д-р Нгуен Ван Чъ“, е друга новина от първа страница. Бизнесменът д-р Нгуен Ван Чъ от Виетнам, възпитаник на Стопанска академия „Димитър А. Ценов“, осигури едноседмично посещение в Сингапур за двама свищовски студенти. Нгуен Ван Чъ завършва висшето си образование в Свищов през 1984 г. със спец „Обработка и проектиране на икономическа информация“ … Каква е целта на посещението и от кога ще заработи новото бизнес училище, прочетете във вестника. „Принцесата на Саксония дари болнично обзавеждане в старата столица“, пише още „Борба“. „Психично болен опитал да подпали фургон в Свищов“ е новина от криминалната хроника. В областния ежедневник ще намерите и материал за нова паркова зона, която предстои да бъде обособена на входа на Арбанаси.", "date": "2019.02.18", "title": "Преглед на основните теми във великотърновския печат"}
{"url": "http://www.focus-news.net/news/2019/02/18/2624692/yordan-tsonev-dps-pitame-se-dali-tsenata-na-edin-evrodeputat-ot-vmro-nyama-da-podpali-etnicheskata-cherga-na-balgariya.html", "text": "Питаме се дали цената нa един евродепутат от ВМРО няма да подпали етническата черга на България. Това каза зам.-председателят на ПГ на ДПС Йордан Цонев в предаването „Здравей, България“ по  Нова телевизия  във връзка с масовия побой в Кюстендил. „Коментарът е еднозначен по отношение на тези деяния. Ние можем само да съжаляваме и да изказваме негодуванието си от такъв тип негодувания“, каза Цонев и посочи, че към фамилията в Кюстендил не е бил прилаган закона в цялата си строгост. По думите му по криминалните деяния, от какъвто и характер да са те, са виновни отделни физически лица. „Те трябва да бъдат наказвани с цялата строгост на закона. Абсолютно неправилно е, която и да е престъпност да бъде етнизирана. Навсякъде в света е забранено да се води статистика на криминалните деяния по етническа престъпност. Неслучайно“, обясни Цонев. По думите му това води до друг вид конфликти в обществото и опасности. „Решаването на проблема за интеграцията на ромите е доста комплексен и по него много сме говорили“, заяви още Цонев.  \r\n„Много от случаите ние виждаме как ВМРО се възползва от това и етнизира проблема. Питаме се дали цената на един евродепутат няма да подпали етническата черга на България. Помолих от името на ДПС, защото преди това го беше направил председателят на ДПС Мустафа Карадайъ, институциите да вземат отношение по това, което правят отделни представители на правителството, да кажем като вицепремиера Каракачанов. Да не етнизира престъпността“, подчерта още Цонев.", "date": "2019.02.18", "title": "Йордан Цонев, ДПС: Питаме се дали цената нa един евродепутат от ВМРО няма да подпали етническата черга на България"}
{"url": "http://www.focus-news.net/news/2019/02/18/2624720/slavka-chakarova-kmet-na-chepelare-podobreniyata-prez-poslednite-3-godini-sa-mnogo-no-ima-po-kakvo-oshte-da-se-raboti.html", "text": "В община Чепеларе подобренията през последните години са много, но има по какво да се работи. Това каза за сутрешния блок „Добро утро, България“ на  Радио „Фокус“  кметът Славка Чакърова 3 години след началото на мандата й. Според нея добрите резултати се дължат на сработването на екипа й, както и промените в начина на работа на администрацията към общината. Все по-добрата реклама, заедно с все по-богатия културен и спортен календар, водят до популяризиране на Чепеларе като туристическа дестинация и признаването му за курортен град, обясни Славка Чакърова. „Ние успяхме да отбележим траен ръст в приходите чрез увеличаване на събираемостта. В края на 2018 година недоборите все още бяха в стряскащ размер. Успяхме да покрием и стари задължения в размер на 2 млн. лева. Радостната новина за мен и екипа ми е, че през последните 3 години не си позволих да взимам нови кредити, с които да погасявам старите задължения. Тази година бюджетът ни е изключително реалистичен, но стартираме в много трудни условия. Няма да получим изравнителната субсидия заедно с още 18 общини, засегнати от новия механизъм по тази субсидия. Министерство на финансите ще започне да удържа и целевата субсидия за капиталови разходи, която е в размер на 450 хил. лева. През 2019 година ще разчитаме единствено на средства по европейските програми, като сме подали 3 проекта по програмата за развитие на селските райони – очакваме да завършат с добър резултат“, обясни Славка Чакърова и отчете и трудностите през изминалите 3 години от мандата си, най-голяма от които – трудното балансиране, изглаждане на несъответствията и търсене на компромис в работата с Общинския съвет в Чепеларе. Демографските показатели също са притеснителни, отчете кметът. Заедно с това обаче образованието, спортът и фолклорът остават приоритети за общината, допълни Чакърова, като припомни, че децата на Чепеларе отново могат да тренират сноуборд и биатлон. Най-голяма гордост сред проектите на курортния град през изминалите 3 години остава започналата рехабилитация, саниране и ремонт на училището в Чепеларе, уточни Славка Чакърова.  \r\nЙоланда ПЕЛОВА", "date": "2019.02.18", "title": "Славка Чакърова, кмет на Чепеларе: Подобренията през последните 3 години са много, но има по какво още да се работи"}
{"url": "http://www.focus-news.net/news/2019/02/18/2624721/sofiyska-voda-vremenno-shte-prekasne-vodosnabdyavaneto-v-nyakoi-chasti-na-kv-banishora-na-19-fevruari.html", "text": "На 19 февруари 2019 г. (вторник), във връзка с подмяна на сградно водопроводно отклонение до бл.1 жк. „Банишора“, се налага спиране на водоподаването от 09.00 до 19.00 часа на клиентите на „Софийска вода”, живеещи в района на ул. „Алдомировска“ от бул. „Ген. Николай Столетов“ до ул. „Габър“. Това съобщиха от пресцентъра на  \"Софийска вода\" .  \r\nМожете да следите развитието на всички планирани теренни дейности в реално време чрез Виртуалния информационен център на дружеството -  \r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „„Алдомировска “ ъгъла с бул. „Ген. Николай Столетов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121. \r\n“Софийска вода” АД предварително се извинява на своите клиенти за причинените временни неудобства.", "date": "2019.02.18", "title": "Софийска вода временно ще прекъсне водоснабдяването в някои части на кв. \"Банишора\" на 19 февруари"}
{"url": "http://www.focus-news.net/news/2019/02/18/2624723/sport-grigor-dimitrov-otstapi-sas-sedem-pozitsii-v-svetovnata-ranglista.html", "text": "Григор Димитров отстъпи със седем позиции в световната ранглиста и през новата седмица българинът заема 31-ва позиция в класацията на АТП. Падането му се дължи на отказа на Дититров от участие в турнира по тенис в Ротердам заради контузия в рамото. Очаква се той да се върне на корта в края на месеца, което означава, че ще пропусне участие и в надпреварата в Акапулко. \r\nВ „Топ 10“ има две промени. Кей Нишикори измести Роджър Федерер от шестото място в световната ранглиста. Швейцарецът вече е седми в класацията. \r\nНачело остава Новак Джокович, следван от Рафаел Надал и Александър Зверев.", "date": "2019.02.18", "title": "Спорт: Григор Димитров отстъпи със седем позиции в световната ранглиста"}
{"url": "http://www.focus-news.net/news/2019/02/18/2624722/blagoevgrad-nyama-danni-za-obrazuvali-se-koloni-ot-avtomobili-na-granichnite-punktove-kulata-i-ilinden.html", "text": "Нормално натоварен е трафикът на граничните пунктове „Кулата“ и „Илинден“. Това съобщиха за Радио „Фокус“ – Пирин от Главна дирекция „Гранична полиция“. Няма данни за образували се колони от автомобили. Без проблеми се извършва и движението на границата със Северна Македония. Трафикът на пунктовете „Златарево“ и „Станке Лисичково“ е с нормална интензивност. \r\nЛивия НИНОВА", "date": "2019.02.18", "title": "Благоевград: Няма данни за образували се колони от автомобили на граничните пунктове „Кулата“ и „Илинден“"}
{"url": "http://www.focus-news.net/news/2019/02/18/2624724/api-ogranichava-se-dvizhenieto-v-aktivnata-lenta-ot-km-156-do-km-162-na-am-trakiya-v-posoka-sofiya-poradi-remontni-deynosti-do-21-fevruari.html", "text": "До 21 февруари 2019 г. се ограничава движението в активната лента от км 156 до км 162  на \"АМ Тракия\" в посока София поради ремонтни дейности. Трафикът ще се осъществява в изпреварващата лента. Това съобщиха от пресцентъра на  Агенция \"Пътна инфраструктура\" .  \r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация и указанията на сигналистите. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.02.18", "title": "АПИ: Ограничава се движението в активната лента от км 156 до км 162  на \"АМ Тракия\" в посока София поради ремонтни дейности до 21 февруари"}
{"url": "http://www.focus-news.net/news/2019/02/18/2624713/kristian-vigenin-bsp-napuskame-ns-kato-posledna-stapka-v-zashtita-na-demokratsiyata.html", "text": "Всички други възможности са изчерпани. Последният удар на управляващите са промените в Изборния кодекс и нежеланието им да започнат процедура по избор на нова ЦИК, както е предвидено по закон. Това е достатъчно сериозно основание, за да защитим демокрацията - да направим тази последна и рязка крачка, с която се надявам да събудим съзнанието на управляващите\". Това каза по БТВ народният представител от ПГ на \"БСП за България\" Кристиан Вигенин в коментар за решението на левицата - депутатите на БСП да напуснат Народното събрание, съобщиха от пресцентъра на  партията . Той припомни, че те ще се върнат в пленарната зала, ако бъде върнат Изборният кодекс и бъде стартиран избор на нова ЦИК. Вигенин обясни, че мандатът на Комисията изтича в края на март, а процедурата по нов избор започва два месеца преди, или един месец след изтичането на мандата й. \"Ако това се беше случило през миналата седмица, както бяхме предложили, щяхме да сме в законовите норми\", поясни той. Вигенин беше категоричен, че няма абсолютно никакъв риск по избора на членове на нова Комисия, каквито аргументи изтъкнаха управляващите. \"Последните промени в ИК, гласувани в последния момент, са за да си осигурят управляващите служебна победа и да се опитат, чрез тях, да си направят една по-благоприятна среда за вота. Това е удар по изборната свобода и права на хората\", коментира Вигенин. Той припомни думите на Цветан Цветанов, че промените са сделка между ГЕРБ и ДПС. \"Това беше видно и в залата. Колегите от ГЕРБ стояха и гузно натискаха копчетата за гласуване\", каза народният представител. \"На всички стана ясно, че това управление зависи от ДПС. В момента имаме една задкулисна подкрепа, ДПС спасява ГЕРБ във всички важни гласувания, а патриотите са пред разпад. Това правителство не е същото, което започна в началото на мандата\", коментира Вигенин. Депутатът от левицата допълни, че предсрочните избори идват и е въпрос на време това да се случи.", "date": "2019.02.18", "title": "Кристиан Вигенин, БСП: Напускаме НС като последна стъпка в защита на демокрацията"}
{"url": "http://www.focus-news.net/news/2019/02/18/2624725/pazardzhik-evrodeputatat-momchil-nekov-organizira-v-preskonferentsiya-na-tema-perspektivi-pred-evropa-v-oblastniya-grad.html", "text": "Евродепутатът от Групата на Прогресивния алианс на социалистите и демократите Момчил Неков и областният председател на БСП-Пазарджик Петя Цанкова организират пресконференция на тема „Перспективи пред Европа“, съобщиха от пресцентъра на  БСП  в областния град. Срещата ще се проведе в Пресклуба на БТА в Пазарджик от 10.30 часа.", "date": "2019.02.18", "title": "Пазарджик: Евродепутатът Момчил Неков организира в пресконференция на тема „Перспективи пред Европа“ в областния град"}
{"url": "http://www.focus-news.net/news/2019/02/18/2624726/varna-54-godishen-mazh-e-zaginal-pri-pozhar-v-kashta.html", "text": "54-годишен мъж е загинал при пожар в къща. Това съобщиха от пресцентъра на  ОДМВР-Варна . Тази сутрин, около 07.25 часа, на телефон 112 е постъпил сигнал за пожар, горящ в къща, намираща се на ул. „Розова долина” във Варна. \r\nНа място са изпратени два противопожарни екипа, които успяват да овладеят огъня и да потушат пожара. След ликвидиране на произшествието е установено, че в къщата е загинал 54-годишен мъж. По случая има образувано досъдебно производство. Изясняват се причините и обстоятелствата, довели до инцидента.", "date": "2019.02.18", "title": "Варна: 54-годишен мъж е загинал при пожар в къща"}
{"url": "http://www.focus-news.net/news/2019/02/18/2624732/pazardzhik-grazhdanski-obrazovatelen-dialog-v-ramkite-na-platformata-evropa-v-nashiya-dom-shte-se-provede-v-oblastniya-grad-na-19-fevruari.html", "text": "Зам.-министърът на образованието Деница Сачева ще проведе среща в Пазарджик по темата „Образование и мотивация на младите хора за повече знания и перспективи за развитието на България и Европа“ на 19 февруари, съобщиха от пресцентъра на  ПП ГЕРБ-Пазарджик . Инициативата е част от събитията, включени в платформата на ГЕРБ за граждански диалог „Европа в нашия дом“. Участие в срещата ще вземат областният координатор на ГЕРБ-Пазарджик Найден Шопов, народните представители от 44 Народно събрание Даниела Малешкова, която е член на комисията по образование и наука, Десислава Костадинова, член на комисията по култура и медии, Десислава Тодорова, член на комисията по околна среда и води, както и общинският ръководител на ГЕРБ-Пазарджик Гинче Караминова. В рамките на форума ще бъдат обсъдени националните и местните политики в сферата на образованието. На вниманието на обществеността и на участниците ще бъде представено развитието на общините в Пазарджишка област, управлявани от ГЕРБ, както и приносът на европейската солидарност за това.  \r\nЦелта е гражданската платформа по темата за образованието да мотивира повече млади хора да работят чрез образование и професионално  израстване  за просперитета на България и Европа. Срещата в Пазарджик е шеста от платформата на ГЕРБ за граждански диалог „Европа в нашия дом“.", "date": "2019.02.18", "title": "Пазарджик: Граждански образователен диалог в рамките на платформата „Европа в нашия дом“ ще се проведе в областния град на 19 февруари"}
{"url": "http://www.focus-news.net/news/2019/02/18/2624728/blagoevgrad-avariyni-remontni-deynosti-se-izvarshvat-po-tretoklasen-pat-108-avtomagistrala-struma-selo-ribnik.html", "text": "Въведена е забрана за движението, но само на товарни автомобили с тегло над 12 тона по третокласен път 108 автомагистрала Струма Струма – село Рибник заради аварийни ремонтни дейности за срок до 31 юли. Това съобщиха за  Радио „Фокус“ – Пирин  от Областно пътно управление – Благоевград. Друг ограничение за преминаването на всички моторни превозни средства в областта е наложено по главен път Е-79 в участъка Кресна – Долна Градешница в района на км 402+365. Причината е извършване на ремонтни дейности на моста на жп линия „София – Кулата“. То ще бъде в сила до 30 март. Преминаването се извършва по обходен маршрут, който заобикаля съоръжението, и се регулира от светофарна уредба. Към този час трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. Няма образували се задръствания или колони от автомобили. Не са регистрирани тежки пътни инциденти. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nНатоварен е трафикът в Благоевград, на места се образуват колони от автомобили. Няма регистрирани инциденти на пътя. Със забавяне се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми се осъществява преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. \r\nЛивия НИНОВА", "date": "2019.02.18", "title": "Благоевград: Аварийни ремонтни дейности се извършват по третокласен път 108 автомагистрала Струма – село Рибник"}
{"url": "http://www.focus-news.net/news/2019/02/18/2624729/shumen-zasileni-proverki-nad-tovarnite-avtomobili-i-avtobusite-zapochva-na-teritoriyata-na-oblastta.html", "text": "Засилени проверки над товарните автомобили и автобусите започва от днес на територията на ОДМВР- Шумен. Полицейската операция е по линия на ТИСПОЛ и ще се провежда на територията на всички държави-членки на ЕС. В проверките ще бъдат включени служители на криминална и икономическа полиция. Това съобщиха от пресцентъра на  ОДМВР-Шумен . Стриктно ще се следи дали водачите спазват скоростните режими, правоспособни ли са, ползват ли обезопасителни колани, редовни ли са документите на водачите и превозните средства. По време на проверките ще се осъществява контрол за валидна задължителна застраховка „Гражданска отговорност“, както и дали е заплатена необходимата винетна такса за ползване за определен срок на пътища от републиканската мрежа. Създадена е организация за сформиране на съвместни екипи с полицейски екипи и служители на „Автомобилна администрация“. Операцията ще продължи до 24 февруари.", "date": "2019.02.18", "title": "Шумен: Засилени проверки над товарните автомобили и автобусите започва на територията на областта"}
{"url": "http://www.focus-news.net/news/2019/02/18/2624731/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-fevruari.html", "text": "На 19 февруари 2019 г. (вторник), във връзка с подмяна на сградно водопроводно отклонение до бл.1 в жк. „Банишора“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Алдомировска“ от бул. „Ген. Николай Столетов“ до ул. „Габър“. Това съобщиха от пресцентъра на  \"Софийска вода\" . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „„Алдомировска “ ъгъла с бул. „Ген. Николай Столетов“. \r\nНа 19 февруари 2019 г. (вторник), във връзка с подмяна на сградно водопроводно отклонение на ул.“3-ти март“ гр. Бухово, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\nул. „Чавдар войвода“ от ул. „3-ти март“ до ул. „Шипка“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „3-ти март “ ъгъла с ул. „Чавдар войвода“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.02.18", "title": "„Софийска вода” временно ще прекъсне водоснабдяването в някои части на столицата на 19 февруари"}
{"url": "http://www.focus-news.net/news/2019/02/18/2624733/sliven-v-ravninnata-chast-na-oblastta-patnite-nastilki-sa-suhi-dvizhenieto-e-natovareno.html", "text": "В равнинната част на Сливенска област пътните настилки са сухи, движението е натоварено, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари.", "date": "2019.02.18", "title": "Сливен: В равнинната част на областта пътните настилки са сухи, движението е натоварено"}
{"url": "http://www.focus-news.net/news/2019/02/18/2624716/elian-stamboliyski-odmvr-kyustendil-sred-zadarzhanite-ot-roda-golyovtsi-nyama-litsa-uchastvali-prez-2009-godina-v-intsidenta-s-ubiystvoto-na-polski-pazach-v-selo-shishkovtsi.html", "text": "Сред задържаните от рода „Гольовци” няма лица, участвали през 2009 година в инцидента с убийството на полски пазач в село Шишковци. Това съобщи пред журналисти старши комисар Елиан Стамболийски, директор на Областна дирекция на МВР (ОДМВР) – Кюстендил, предаде репортер на  Радио „Фокус” – Кюстендил . Старши комисар Елиан Стамболийски посочи, че тази фамилия не е добре приета в квартал „Изток” в Кюстендил. Дори и техните съкварталци не хранят особени симпатии към тях. Причините за това са различни. Има стари вражди. Няколко са основните фамилии, които враждуват по между си - „Ропотамци”, „Кондовци”, „Гольвци”. Голяма част от тях са излежавали повече от една присъди. Старши комисар Елиан Стамболийски заяви, че няма случай, при който преди няколко седмици лица да са влезли в дискотека с колове и ножове. \r\nВенцеслав ИЛЧЕВ", "date": "2019.02.18", "title": "Елиан Стамболийски, ОДМВР – Кюстендил: Сред задържаните от рода „Гольовци” няма лица, участвали през 2009 година в инцидента с убийството на полски пазач в село Шишковци"}
{"url": "http://www.focus-news.net/news/2019/02/18/2624734/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Връчването на годишната награда на Мюнхенската конференция по сигурността на министър-председателите на Гърция и Северна Македония Алексис Ципрас и Зоран Заев, отговорът на Берлин на искането на САЩ за съдене на джихадистите в европейските страни, инцидент с влак на „Дойче Бан“ в Базел и разкрития за лагер в Албания, в който се обучават членове на забранена организация са част от основните теми, върху които акцентират водещите германски печатни издания. \r\n***  Министър-председателите на (вече) Северна Македония и Гърция – Зоран Заев и Алесис Ципрас – бяха отличени с годишната награда на Мюнхенската конференция по сигурността, съобщава германският национален ежедневник  Die Frankfurter Allgemeine Zeitung . \r\nКанцлерът на ФРГ Ангела Меркел лично подчерта примера на правителствените лидери на двете съседни балкански страни. Ципрас и Заев получиха наградата на името на германския дипломат Евалд фон Клайст, давана на политици, които са положили изключителни услуги за запазването на мира и предотвратяване на конфликтите. \r\nОт редакцията подчертават, че наградата на Ципрас бе връчена от министър-председателя на Бавария Маркус Зьодер – бивш застъпник за т.нар. Грекзит. Сам по себе си този факт бележи един от многото колоритни обрати в кариерата на гръцкия премиер, коментира изданието.  \r\nНа Ципрас и Заев бе позволено да обеснят как са стигнали до успешното разрешаване на спора за името – въпреки скептицизма на мнозина, които не вярваха в намирането на компромис и взимането под внимание интересите на съседите. За речите им бе отделен около един час от програмата от последния ден на тазгодишното издание на конференцията. \r\nЦипрас отдели значително внимание за изнасяне на същинска лекция за уроците от историята, а именно прозрението, че прогресът идва единствено чрез съвместни усилия, чрез диалог, сътрудничество и търсене на сходства. Изоставянето на многостранността в полза на едностранността и изолационизма не би защитило националния интерес на отделните държави в дългосрочен план, а по-скоро би било за сметка на последните. „Колективният дълг\" на политиците е да възстановят доверието между своите народи и да инвестират в сътрудничество, подчерта министър-председателят на Гърция. \r\nВсички предишни опити за преодоляване на спора за името с Македония (сега Северна Македония) се провалиха заради „отровната рамка\", в която са действали гръцките политици. „И в крайна сметка“, подчерта Ципрас пред своите слушатели, „цялата тази логика е неспособна да намери смелост и политическа воля да работи решително по пробив с чувство за патриотизъм“. \r\nИзданието не привежда думите на македонския министър-председател Зоран Заев, но медиите вече съобщиха, че той е „споделил“ наградата с премиера Бойко Борисов заради подкрепата на София за разрешаване на спора за името с Гърция. \r\n***  По информация на водещото германско издание  Der Spiegel  в Албания се обучават членове на политическа секта, която иска да свали режима в Техеран. \r\nНад две хиляди членове на Организацията на муджахидините на иранския народ (ОМИН), класифицирана като терористична от властите в Иран и Ирак, се обучават в лагер в северозападната част на Албания. Действията им са подкрепени от администрацията на държавния глава на САЩ Доналд Тръмп, твърди изданието. \r\nЧленове на ОМИН разказват, че провеждат тренировки три пъти седмично, а естеството им – убийство чрез нанасяне на прободна рана в шията, чупене на ръце, избождане на очи и пр.  \r\nЛагерът е с размерите на 50 футболни игрища и е защитен с високи огради. Намира се само на около 35 минути с автомобил от колоритната столица Тирана, но в него хората живеят като в капсула на времето, уверяват от редакцията. Твърди се, че повечето от близо двете му хиляди обитатели нямат мобилни телефони, часовници или календари.  \r\nЗа изготвяне на материала изданието е провело интервюта с 15 членове на ОМИН. От разказите им става ясно, че наред с други задачи се обучават в разпространяването на фалшиви новини за Иран в социални мрежи като „Туитър“ и „Фейсбук“. Част от тях са натоварени и със задачата да се опитват да привлекат нови членове.  \r\nСпоред  Der Spiegel  причината, поради която Албания подкрепя групировката, остава неясна. От Министерството на вътрешните работи в Тирана са отказали да коментират информацията за лагера. \r\n***  Липсват условия за репатрирането на членове на близкоизточната радикална групировка „Ислямска държава“ в Германия. Следователно искането на държавния глава на САЩ Доналд Тръмп е неизпълнимо – или според министъра на външните работи на ФРГ Хайко Маас, съобщава националният ежедневник  Die Zeit .  \r\nПозицията си Маас аргументира с невъзможността към настоящия момент да се установи и провери националността на джихадистите в Сирия. Ето защо – съгласно думите му, изправянето на членовете на „Ислямска държава“ пред правосъдието в родните им страни е „изключително трудно за изпълнение“.  \r\nСпоред външния министър на Германия подобни действия изискват събирането на информация и разследване, което в момента не може да бъде гарантирано. Ако предполагаемите членове на групировката имат германско гражданство, те ще имат право на повторно влизане в страната, поясни първият дипломат на Берлин, като същевременно допълни, че понастоящем в Сирия няма начин заподозрените да бъдат проверени. „Разговаряме по този въпрос с французите и британците“, допълни Маас.  \r\nКритика на изявленията на Тръмп изрази и външнополитическият експерт на Християндемократическия съюз (ХДС) Норберт Рьоттген. „Това изискване на американския президент не е конструктивно нито в тона, нито в съдържанието си\", подчерта председателят на Комисията по външни работи в Бундестага. Той допълни: „Това не е конструктивен, обещаващ подход - да прехвърляте отговорността си напред и назад. Проблемът как да се справим с чуждестранни бойци трябва да бъде решен съвместно“.  \r\nТръмп призова европейските страни като Германия, Франция и Обединеното кралство да приемат обратно на своя земя повече от 800 джихадисти, заловени в Сирия, за да заведат срещу тях дела, припомня изданието. \r\n***  Високоскоростен влак на германските железници с около 240 пътници дерайлира в предградията на швейцарския град Базел, съобщава националният ежедневник  Die Welt . \r\nПри инцидента, който се е случил в неделя вечер, няма пострадали, потвърдиха от „Дойче Бан“ в сутрешните часове на деня, без да предоставят допълнителни подробности за произшествието.  \r\nКомпозицията се е движела по направление от Източната гара в Берлин. По информация от швейцарските власти след инцидента влакът е бил евакуиран, а линията в Базел – блокирана до разчистване на релсите. Железопътният транспорт в Германия не е засегнат.  \r\nОстава неясно защо се е стигнало до дерайлирането на влака. От редакцията подчертават, че това не е първият по рода си инцидент. През ноември 2017 г. в Базел дерайлира друг влак, пътуващ за швейцарския град от Хамбург с 500 пътници. Тогава също не бе съобщено за пострадали. \r\n***", "date": "2019.02.18", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/02/18/2624737/vidin-dvama-mladezhi-sa-zadarzhani-za-grabezh-v-dom-na-69-godishna-zhena-v-selo-dinkovo.html", "text": "За броени часове служители на РУ-Белоградчик и сектор „Противодействие на криминалната престъпност“ в ОДМВР-Видин разкриха извършители на грабеж. За престъпното деяние в полицейския арест са задържани двама младежи. Това съобщиха от пресцентъра на  ОДМВР-Видин . Разследването започнало незабавно, след получен сигнал на тел. 112 в неделя рано сутринта. Към 4.22 часа 69-годишна жителка на село Динково съобщила, че двама маскирани проникнали в дома й и след нанесен побой отнели парична сума. На местопроизшествието незабавно пристигнали екипи на полицията и спешния център, медиците оказали помощ на пострадалата жена. В хода на проведените оперативно-издирвателни и процесуално следствени действия криминалисти разкрили 18-годишните автори на посегателството – единият е местен жител,  другият от село Дондуково, обл. Монтана. В обитавани от тях имоти – в Динково и Дреновец, разследващите открили и иззели общо 446 лева и множество веществени доказателства. Двамата са приведени в ареста и задържани за срок до 24 часа, уведомена е прокуратурата. \r\n18-годишният от Динково, криминално проявен, е в срок на изтърпяване на 3-годишна условна присъда за идентично престъпление, извършено на 26 декември м.г. в същото село.  \r\nРаботата по случая продължава в рамките на образувано досъдебно производство по описа на РУ-Белоградчик.  \r\nВ процес на установяване е съпричастността на двамата младежи към още един грабеж, извършен миналата седмица в селото, който не е бил заявен в полицията.", "date": "2019.02.18", "title": "Видин: Двама младежи са задържани за грабеж в дом на 69-годишна жена в село Динково"}
{"url": "http://www.focus-news.net/news/2019/02/18/2624730/die-zeit-maas-opredeli-kato-neizpalnimo-iskaneto-na-tramp-za-chlenovete-na-islyamska-darzhava.html", "text": "Липсват условия за репатрирането на членове на близкоизточната радикална групировка „Ислямска държава“ в Германия. Следователно искането на държавния глава на САЩ Доналд Тръмп е неизпълнимо – или според министъра на външните работи на ФРГ Хайко Маас, съобщава националният ежедневник  Die Zeit .  \r\nПозицията си Маас аргументира с невъзможността към настоящия момент да се установи и провери националността на джихадистите в Сирия. Ето защо – съгласно думите му, изправянето на членовете на „Ислямска държава“ пред правосъдието в родните им страни е „изключително трудно за изпълнение“.  \r\nСпоред външния министър на Германия подобни действия изискват събирането на информация и разследване, което в момента не може да бъде гарантирано. Ако предполагаемите членове на групировката имат германско гражданство, те ще имат право на повторно влизане в страната, поясни първият дипломат на Берлин, като същевременно допълни, че понастоящем в Сирия няма начин заподозрените да бъдат проверени. „Разговаряме по този въпрос с французите и британците“, допълни Маас.  \r\nКритика на изявленията на Тръмп изрази и външнополитическият експерт на Християндемократическия съюз (ХДС) Норберт Рьоттген. „Това изискване на американския президент не е конструктивно нито в тона, нито в съдържанието си\", подчерта председателят на Комисията по външни работи в Бундестага. Той допълни: „Това не е конструктивен, обещаващ подход - да прехвърляте отговорността си напред и назад. Проблемът как да се справим с чуждестранни бойци трябва да бъде решен съвместно“.  \r\nТръмп призова европейските страни като Германия, Франция и Обединеното кралство да приемат обратно на своя земя повече от 800 джихадисти, заловени в Сирия, за да заведат срещу тях дела, припомня изданието. Тереза Герова", "date": "2019.02.18", "title": "Die Zeit: Маас определи като „неизпълнимо“ искането на Тръмп за членовете на „Ислямска държава“"}
{"url": "http://www.focus-news.net/news/2019/02/18/2624738/kyustendil-izvarshva-se-podmyana-na-mantineli-po-patya-gorna-koznitsa-bobov-dol.html", "text": "Извършва се подмяна на мантинели по пътя Горна Козница – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Срокът е до 22 февруари. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 21 февруари. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 28 февруари 2019 година. Движението по автомагистрала „Струма“, главен път Е-79 и пътя Радомир – Кюстендил ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.02.18", "title": "Кюстендил: Извършва се подмяна на мантинели по пътя Горна Козница – Бобов дол"}
{"url": "http://www.focus-news.net/news/2019/02/18/2624736/hristo-prodanov-bsp-za-balgariya-ne-se-samoizolirame-zastavame-izvan-sdruzhenieto-mezhdu-vsichki-partii-v-parlamenta-koito-zastrashavat-demokratsiyata.html", "text": "БСП не се самоизолира, но застава извън сдружението между всички партии в Парламента, които застрашават демокрацията. Това каза за сутрешния блок „Добро утро, България“ на  Радио „Фокус“  Христо Проданов, зам-председател на ПГ на БСП за България след вчерашното решение на Пленума на левицата да напуснат Народното събрание. Според Проданов привидно балансът у нас се крепи успешно от ГЕРБ и ДПС, но резултатите от техните решения в пленарна зала застрашат основните принципи на парламентаризма и държавността. Условията, които БСП постави за връщането си в Парламента, целят гражданите отново да могат свободно и честно да избират политическите си представители във властта, обясни Проданов. „БСП в критични за демокрацията моменти, когато обсъжда въпроси, важни а България, съумява да се обедини и да даде ясни сигнали пред обществото. Виждаме едно сдружаване между всички партии, като за мен това е най-изненадващо за Воля и Обединени патриоти, докато ГЕРБ и ДПС винаги са били в колаборация – било то скрита и явна. Това все повече излиза на повърхността. Както видяхме и в деня, в който се гласуваха промените в Изборния кодекс, ясно си пролича кои партии съставят истинското мнозинство – ГЕРБ и ДПС“, коментира зам.-председателят на ПГ на БСП за България. Левицата очаква да се създаде общ фронт от леви, десни, граждански и НПО организации, които да имат за цел запазване на демокрацията у нас във всички нейни форми, уточни Христо Проданов. БСП ще търси подкрепата не само на гражданите, а и на леви и ляво-центристки партии, допълни той. Проданов прогнозира, че предсрочни парламентарни избори у нас може да има заедно с европейските през месец май.  \r\nЙоланда ПЕЛОВА", "date": "2019.02.18", "title": "Христо Проданов, БСП за България: Не се самоизолираме – заставаме извън сдружението между всички партии в Парламента, които застрашават демокрацията"}
{"url": "http://www.focus-news.net/news/2019/02/18/2624742/mvr-zapochna-operatsiya-za-kontrol-na-tovarnite-avtomobili-i-avtobusite.html", "text": "От днес до 24 февруари се провежда операция на Пътна полиция за контрол на товарните автомобили и автобусите. Тя е част от календара на TISPOL – Европейската мрежа на службите на Пътна полиция и подобни действия има на територията на всички държави-членки. Това съобщиха от  пресцентъра на МВР. \r\nОперациите за контрол над товарните автомобили и автобусите имат за цел да се обърне внимание на водачите, че последиците и броят на загиналите и ранените при пътнотранспортно произшествие с участието на тежки машини и автобуси са значително по-големи в сравнение с другите тежки ПТП. Основните причини за възникналите инциденти с участието на товарни автомобили и автобуси са неспазване времето за почивка от водачите, превишаването на скоростта, употребата на алкохол и упойващи вещества, превоз на необезопасени товари както и претоварването на автомобилите.  \r\nПроверките ще се осъществяват съвместно със служители на Изпълнителна агенция “Автомобилна администрация”. В проверките ще се включат служители на криминална и икономическа полиция.", "date": "2019.02.18", "title": "МВР: Започна операция за контрол на товарните автомобили и автобусите"}
{"url": "http://www.focus-news.net/news/2019/02/18/2624740/blagoevgrad-v-bansko-shte-se-provede-izneseno-zasedanie-na-komisiyata-po-okolnata-sreda-i-vodite-kam-44-to-narodno-sabranie.html", "text": "В Банско ще се проведе изнесено заседание на Комисията по околната среда и водите към 44-то Народно събрание, член на която е и народния представител от Банско Александър Мацурев. Това съобщиха от пресцентъра на  Община Банско .  \r\nВ рамките на работната си програма парламентаристите ще проведат среща с кмета Георги Икономов от 15.30 ч. в Заседателната зала на администрацията, като ще разгледат също ключови обекти в сферата на околната среда, изградени в общината.", "date": "2019.02.18", "title": "Благоевград: В Банско ще се проведе изнесено заседание на Комисията по околната среда и водите към 44-то Народно събрание"}
{"url": "http://www.focus-news.net/news/2019/02/18/2624741/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил” , ще поставим ще поставим акцент върху изготвеният план-прием за професионални и профилирани гимназии, както и средните училища на територията на област Кюстендил за учебната 2019 – 2020 година. Утвърдени са общо 43 паралелки. От тях 25 са професионални и 18 са профилирани. Събеседник по темата ще бъде Светослав Василев, зам.-кмет на Община Кюстендил с ресор „Култура, образование, туризъм, младежки дейности и спорт“. В Кюстендил се проведе предварителен кръг за избор на „Девойка Кюстендилска пролет 2019“. От 24 записали се девойки за участие, пред комисията се представиха 23. За титлата тази година ще се борят 14 претендентки. Повече за подготовката за конкурса ще научим от Дима Укалска, началник на отдел „Култура и духовно развитие“ към Община Кюстендил. В предаването ще ви срещнем с Мирослава Таскова, експерт в Регионален исторически музей – Кюстендил. Повод за срещата е предстоящата детска музейна работилница, посветена на културата на храненето в древността. Тази седмица се отбелязват 46 години от смъртта на инициатора за спасяването на българските евреи – Димитър Пешев. По този повод ще говорим с историка доцент д-р Ангел Джонев.  Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.02.18", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/02/18/2624743/varna-suhi-sa-patnite-nastilki-v-oblastta.html", "text": "Сухи са пътните настилки във Варна и областта, предаде репортер на  Радио „Фокус“ – Варна . Движението по автомагистрала „Черно море“ от км 0 до км 8 се осъществява двупосочно в едно платно в посока Варна – Бургас поради ремонтни дейности. Придвижването се осъществява при пълно затваряне на платното посока Бургас – Варна и се пренасочва в платно посока Бургас. Движението по път І-9 в участъка Кранево – Варна при км 83 е ограничено за движение на МПС над 10 т.  \r\nСияна БУХЛАРСКА", "date": "2019.02.18", "title": "Варна: Сухи са пътните настилки в областта"}
{"url": "http://www.focus-news.net/news/2019/02/18/2624739/nzz-stotitsi-dzhihadisti-sa-zaloveni-halifatat-na-islyamska-darzhava-ostavya-toksichno-nasledstvo.html", "text": "Водената от САЩ международна коалиция срещу халифата на близкоизточната групировка „Ислямска държава“ е на път да спечели войната. В следващите няколко дни се очаква терористичната милиция да загуби последното контролирано от нея населено място в източната част на Сирия. Войната продължи почти пет години, но „прочистването“ от джихадисти ще бъде дори още по-продължително. Европейците се опитват да игнорират този факт последните месеци, но американският президент Доналд Тръмп им напомни чрез съобщение в социалната мрежа „Туитър“ този уикенд: „САЩ призовават Великобритания, Франция, Германия и всички други европейски съюзници да поемат повече от 800 бойци от „Ислямска държава“ и да ги изправят пред съда“, пише Кристиан Вайсфлог в статия за швейцарския вестник  Die Neue Zeurcher Zeitung .  \r\nВ триумфалния си марш срещу „Ислямска държава“, подкрепените от САЩ кюрдски „Сирийски демократични сили“ досега са заловили 1100 бойци, над две хиляди жени и деца от 41 страни. Този брой ще се увеличи през следващите няколко дни. Според различни оценки, други 500 до 1000 бойци биха могли да бъдат задържани след превземането на последното контролирано от джихадистите населено място. Общо около 4500 души от Европа се включиха в джихада в Сирия и Ирак - 1900 от Франция, 960 от Германия и 850 от Великобритания. Четири случая са известни и от Швейцария. \r\nЛондон и Париж обаче не бързат да търсят отговорност от своите граждани. За да предотврати завръщането на джихадисти на своя земя, Великобритания лиши от паспорт над 100 души, притежаващи двойно гражданство. На първо място, репатрирането на джихадистите е изключително непопулярно. Второ, те представляват значителен риск за сигурността и ще доведат до огромни икономически разходи. И трето, за независимия съд често е трудно да докаже вината на отговорните за престъпленията, извършени в Сирия. Швейцария досега е възприемала позицията, че не е възможно те да предлагат консулска помощ на затворниците, тъй като няма дипломатически отношения с кюрдските власти. \r\nВъпреки това, след като Доналд Тръмп обяви през декември предстоящото оттегляне на 2 000 американски войници от Сирия, изглежда, че е започнало раздвижване по въпроса. В отговор на това самите кюрди заплашваха да освободят всички лишени от свобода, ако бъдат изоставени от техните международни съюзници. Според съобщенията на френските медии, Париж планира бързото репатриране на джихадисти. „Поради американското оттегляне и нестабилност френското правителство се опасява, че ще загуби следите на джихадистите и предпочита репатрирането, за да ги изправи пред правосъдието“, съобщиха наскоро местните медии.  \r\nС туита си от събота Тръмп очевидно иска да запази натиска върху европейците. Ако не ги е грижа, след оттеглянето на американските войници от Сирия ще бъдат принудени да освободят бойците на „Ислямска държава“, предупреди лидерът на Вашингтон.  Тръмп обаче бе категоричен: разбира се, проблемът с джихадистите е преди всичко европейски. Само около 130 души са напуснали САЩ за джихада в Сирия и Ирак. Въпреки това, „Ислямска държава“ е извършила кървави нападения в страната. Затова и в интерес на Вашингтон е да обезвреди възможно най-устойчиво токсичното наследство на „халифата“. Евентуалното оттегляне на американците от Сирия може да застраши това. \r\nВъпреки това искането за по-голямо участие на Европа е оправдано. Би било разумно да се разработи съвместна стратегия за Сирия и целия Близък изток, за да се премахне благодатната почва за екстремизъм в дългосрочен план. Тереза Герова", "date": "2019.02.18", "title": "NZZ: Стотици джихадисти са заловени: Халифатът на „Ислямска държава“ оставя токсично наследство"}
{"url": "http://www.focus-news.net/news/2019/02/18/2624744/ministar-ekaterina-zaharieva-shte-uchastva-v-sreshta-za-blizkoiztochniya-miren-protses.html", "text": "Вицепремиерът и министър на външните работи Екатерина Захариева ще участва на 18-19 февруари 2019 г. в среща в Дъблин, посветена на Близкоизточния мирен процес. Това съобщиха от пресцентъра на  МВнР . Домакин на форума е вицепремиерът и министър на външните работи и търговията на Ирландия Саймън Ковъни. Поканени са малък брой министри на външните работи от Европа и Азия. Целта е на непублична среща в неформална атмосфера, която предразполага към откровен разговор, да се обсъди сегашното състояние на Близкоизточния мирен процес и неговите перспективи.", "date": "2019.02.18", "title": "Министър Екатерина Захариева ще участва в среща за Близкоизточния мирен процес"}
{"url": "http://www.focus-news.net/news/2019/02/18/2624727/prof-rumen-milanov-bivsh-direktor-na-nsbop-golemiyat-problem-za-natsionalnata-sigurnost-e-kakvo-e-pravil-fedotov-tuk-i-kakvi-sa-bili-tselite-mu-a-ne-sluchayat-gebrev.html", "text": "Големият проблем за националната сигурност е какво е правил „Федотов“ тук и какви са били целите му, а не случаят „Гебрев“. Това каза проф. Румен Миланов – бивш директор на НСБОП, в интервю за предаването „Тази сутрин“ по  бТВ . \r\nВъв връзка със случая „Гебрев“ проф. Миланв коментира, че в медиите този случай се отъждествява със случая „Скрипал“. „Но аз не бих сложил знак за равенство. И в двата случая има непрофесионално изпълнение, но в медиите се говори за ГРУ, а чак толкова да е паднало нивото на ГРУ, не вярвам. Ако лицето „Федотов“ е служител на ГРУ, дали е бил забелязан от нашите служби – това е по-важният елемент от системата ни за националната сигурност. Какво е правило това лице тук, само ли е било, с какви цели? Това е по-големият проблем за националната сигурност, отколкото това деяние срещу Гебрев. Не мога да кажа дали това е слабост на службите, защото не знаем каква е реалната картина в ДАНС. Но мое лично мнение е, че зад разследването на английския сайт пак стоят тайни служби“, заяви той. \r\nПроф. Миланов коментира и случая с Димитър Желязков. „Как ще бъдат представени всички доказателства и как той ще представи контрааргументи на своите обвинения, предстои да разберем. Дали той е стоял дълго, или кратко в Турция е излишно да се коментира. Тази процедура в нашия закон се регламентира до 3 месеца, така че това е съвсем реалистично време“, обясни проф. Миланов. Попитан дали според него през това време е преразпределено влиянието по Южното Черноморие, той посочи, че се съмнява, че Димитър Желязков контролира бизнеса на юг. „И това е заради елементарната причина, че не може да се сравнява 1998 г. с 2019 г. Тъй като икономката винаги има три цвята – бял, сив и черен. И сега вече икономиката се развива, върви към белия сектор и влиянието на такива фактори намалява“, обясни проф. Миланов и посочи, че големият процент от хората са в бялата икономика и не се отчитат на никого. „Така че вървим към бялата икономика“, заяви той. \r\nПроф. Миланов коментира и случая с паричните преводи от Венецуела към български сметки. „Когато говорим за пране на пари, има два важни пункта. Първият е, къде е предикатното престъпление – т.е. откъде са придобити парите. Вторият важен елемент е как да се минимализира възможността да се финансира терористична дейност. В конкретния случай това са преведени средства, които са от Държавната петролна компания на Венецуела и веднага възниква въпросът – те придобити ли са по престъпен начин или са приведени в България с цел да бъдат ползвани в случай на някаква криза – т.е. има промяна на политическата конюнктура“, обясни той. \r\nПо думите му този скандал удря поредния черен печат на България, който свързан с изпиране на пари. „Удря, защото ние позволяваме това да се случва. Правилният път е ние сами да направим проверка да разберем дали има финансови потоци, но явно сме пропуснали този момент. С появата на американския посланик случаят вече придобива политическо измерение“, заяви проф. Миланов.", "date": "2019.02.18", "title": "Проф. Румен Миланов, бивш директор на НСБОП: Големият проблем за националната сигурност е какво е правил „Федотов“ тук и какви са били целите му, а не случаят „Гебрев“"}
{"url": "http://www.focus-news.net/news/2019/02/18/2624749/dobrich-478-sa-uchastnitsite-v-iii-oblasten-konkurs-retsital-za-da-ya-ima-balgariya.html", "text": "На 23 февруари 2019 г. ще се проведе третото издание на Областен конкурс рецитал „За да я има България“, организиран от Община Добрич и ДТ „Йордан Йовков“. Рецитатори от общините Добрич, Добричка, Тервел, Крушари, Балчик, Генерал Тошево и Каварна ще покажат своите умения в областта на художественото слово. Това съобщиха от пресцентъра на  Община Добрич . Произведения от българската поезия, проза и драматургия, посветени на България, нейните герои, природни красоти, забележителности, обичаи и традиции ще пресъздадат талантливите деца и млади хора на областта. Конкурсът, посветен на 3 март – Национален празник на България ще даде възможност за изява на индивидуални изпълнители от четири възрастови групи – подготвителна група, I-IV клас, V-VII клас, VIII-XII клас.", "date": "2019.02.18", "title": "Добрич: 478 са участниците в III Областен конкурс рецитал „За да я има България“"}
{"url": "http://www.focus-news.net/news/2019/02/18/2624751/mvr-edin-chovek-e-zaginal-a-19-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 19 са пострадали при 11 тежки катастрофи в страната през изминалото денонощие. Това съобщиха от пресцентъра на  МВР . На територията на София са регистрирани 23 леки пътнотранспортни произшествия, при които няма пострадали. От началото на годината в страната са станали 676 катастрофи, при които са загинали 56 души, а 848 са ранени.", "date": "2019.02.18", "title": "МВР: Един човек е загинал, а 19 са пострадали при катастрофи в страната през изминалото денонощие"}
{"url": "http://www.focus-news.net/news/2019/02/18/2624748/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Връчването на годишната награда на Мюнхенската конференция по сигурността на министър-председателите на Гърция и Северна Македония Алексис Ципрас и Зоран Заев, искането на държавния глава на САЩ Доналд Тръмп за връщане и съдене на джихадистите в Европа, както и предложенията на британския министър на отбраната Гавин Уилямс за защита на северния фланг на НАТО са част от основните теми, върху които акцентират водещите европейски печатни издания. \r\n***  Министър-председателите на (вече) Северна Македония и Гърция – Зоран Заев и Алесис Ципрас – бяха отличени с годишната награда на Мюнхенската конференция по сигурността, съобщава германският национален ежедневник  Die Frankfurter Allgemeine Zeitung . \r\nКанцлерът на ФРГ Ангела Меркел лично подчерта примера на правителствените лидери на двете съседнии балкански страни. Ципрас и Заев получиха наградата на името на германския дипломат Евалд фон Клайст, давана на политици, които са положили изключителни услуги за запазването на мира и предотвратяване на конфликтите. \r\nОт редакцията подчертават, че наградата на Ципрас бе връчена от министър-председателя на Бавария Маркус Зьодер – бивш застъпник за т.нар. Грекзит. Сам по себе си този факт бележи един от многото колоритни обрати в кариерата на гръцкия премиер, коментира изданието.  \r\nНа Ципрас и Заев бе позволено да обеснят как са стигнали до успешното разрешаване на спора за името – въпреки скептицизма на мнозина, които не вярваха в намирането на компромис и взимането под внимание интересите на съседите. За речите им бе отделен около един час от програмата от последния ден на тазгодишното издание на конференцията. \r\nЦипрас отдели значително внимание за изнасяне на същинска лекция за уроците от историята, а именно прозрението, че прогресът идва единствено чрез съвместни усилия, чрез диалог, сътрудничество и търсене на сходства. Изоставянето на многостранността в полза на едностранността и изолационизма не би защитило националния интерес на отделните държави в дългосрочен план, а по-скоро би било за сметка на последните. „Колективният дълг\" на политиците е да възстановят доверието между своите народи и да инвестират в сътрудничество, подчерта министър-председателят на Гърция. \r\nВсички предишни опити за преодоляване на спора за името с Македония (сега Северна Македония) се провалиха заради „отровната рамка\", в която са действали гръцките политици. „И в крайна сметка“, подчерта Ципрас пред своите слушатели, „цялата тази логика е неспособна да намери смелост и политическа воля да работи решително по пробив с чувство за патриотизъм“. \r\nИзданието не привежда думите на македонския министър-председател Зоран Заев, но медиите вече съобщиха, че той е „споделил“ наградата с премиера Бойко Борисов заради подкрепата на София за разрешаване на спора за името с Гърция. \r\n***  Водената от САЩ международна коалиция срещу халифата на близкоизточната групировка „Ислямска държава“ е на път да спечели войната. В следващите няколко дни се очаква терористичната милиция да загуби последното контролирано от нея населено място в източната част на Сирия. Войната продължи почти пет години, но „прочистването“ от джихадисти ще бъде дори още по-продължително. Европейците се опитват да игнорират този факт последните месеци, но американският президент Доналд Тръмп им напомни чрез съобщение в социалната мрежа „Туитър“ този уикенд: „САЩ призовават Великобритания, Франция, Германия и всички други европейски съюзници да поемат повече от 800 бойци от „Ислямска държава“ и да ги изправят пред съда“, пише Кристиан Вайсфлог в статия за швейцарския вестник  Die Neue Zeurcher Zeitung .  \r\nВ триумфалния си марш срещу „Ислямска държава“, подкрепените от САЩ кюрдски „Сирийски демократични сили“ досега са заловили 1100 бойци, над две хиляди жени и деца от 41 страни. Този брой ще се увеличи през следващите няколко дни. Според различни оценки, други 500 до 1000 бойци биха могли да бъдат задържани след превземането на последното контролирано от джихадистите населено място. Общо около 4500 души от Европа се включиха в джихада в Сирия и Ирак - 1900 от Франция, 960 от Германия и 850 от Великобритания. Четири случая са известни и от Швейцария. \r\nЛондон и Париж обаче не бързат да търсят отговорност от своите граждани. За да предотврати завръщането на джихадисти на своя земя, Великобритания лиши от паспорт над 100 души, притежаващи двойно гражданство. На първо място, репатрирането на джихадистите е изключително непопулярно. Второ, те представляват значителен риск за сигурността и ще доведат до огромни икономически разходи. И трето, за независимия съд често е трудно да докаже вината на отговорните за престъпленията, извършени в Сирия. Швейцария досега е възприемала позицията, че не е възможно те да предлагат консулска помощ на затворниците, тъй като няма дипломатически отношения с кюрдските власти. \r\nВъпреки това, след като Доналд Тръмп обяви през декември предстоящото оттегляне на 2 000 американски войници от Сирия, изглежда, че е започнало раздвижване по въпроса. В отговор на това самите кюрди заплашваха да освободят всички лишени от свобода, ако бъдат изоставени от техните международни съюзници. Според съобщенията на френските медии, Париж планира бързото репатриране на джихадисти. „Поради американското оттегляне и нестабилност френското правителство се опасява, че ще загуби следите на джихадистите и предпочита репатрирането, за да ги изправи пред правосъдието“, съобщиха наскоро местните медии.  \r\nС туита си от събота Тръмп очевидно иска да запази натиска върху европейците. Ако не ги е грижа, след оттеглянето на американските войници от Сирия ще бъдат принудени да освободят бойците на „Ислямска държава“, предупреди лидерът на Вашингтон.  Тръмп обаче бе категоричен: разбира се, проблемът с джихадистите е преди всичко европейски. Само около 130 души са напуснали САЩ за джихада в Сирия и Ирак. Въпреки това, „Ислямска държава“ е извършила кървави нападения в страната. Затова и в интерес на Вашингтон е да обезвреди възможно най-устойчиво токсичното наследство на „халифата“. Евентуалното оттегляне на американците от Сирия може да застраши това. \r\nВъпреки това искането за по-голямо участие на Европа е оправдано. Би било разумно да се разработи съвместна стратегия за Сирия и целия Близък изток, за да се премахне благодатната почва за екстремизъм в дългосрочен план. \r\n***  Британските сили трябва да засилят разполагането на Арктика, за да защитят северния фланг на НАТО от Русия, съобщи Гавин Уилямсън. \r\nМинистърът на отбраната заяви, че Кралските морски пехотинци са започнали десетгодишна програма, която ще предвижда над хиляда войници да обучават всяка година със своите норвежки колеги, пише британският вестник  The Telegraph . \r\nОсвен това той обяви, че новата британска флота самолети за лов на подводници ще лети над Арктика през следващата година при първото им разгръщане. \r\nЕкспертите по сигурността предупредиха Великобритания и нейните съюзници да бъдат изключително предпазливи от намеренията на Русия в Арктика. В неотдавнашен доклад по този въпрос, комисията по отбрана предупреди: „Трудно е да се вярва, че мащабът и обхватът на военните сили, които са разгърнати от Русия в Арктика, изпълняват единствено отбранителни цели“. \r\nРегионът е стратегически за НАТО, тъй като контролира маршрута към Атлантическия океан за руските подводници. \r\nМинистърът на отбраната заяви, че руската подводна дейност в Атлантическия океан се е увеличила десетократно през последните години и, че през 2017 г. Кралският флот е трябвало да прихване 33 руски кораба, приближаващи се към териториалните води на Великобритания, в сравнение със само един инцидент през 2010 г. \r\n***  Европейската мания от Русия е несподелена – Москва просто не се интересува от Стария континент, коментира европейската редакция на изданието  Politico  в статия, посветена на възможното сближаване между Руската федерация и Китай.  \r\nРусия не се интересува от европейската интеграция или от сближаването си с Европа. Тя не се интересува дори от прогнозираната дезинтеграция на Европейския съюз или от приближаване на страни от Запада до нейния начин на мислене. Днес в залите на Кремъл става дума за Китай - и дали Москва може да убеди Пекин да сформира съюз срещу Запада, уверени са в редакцията на изданието. \r\nМанията на Русия за потенциален съюз с Китай беше очевидна в дискусионния клуб „Валдай“, годишното събрание на най-големите външни политически умове на Русия. Това се случи през 2017 г., но и на следващата среща, през 2018 г., идеята сякаш бележи преместване от сферата на думите към сферата на действията.  \r\nПогледът на Русия към Китай се промени значително през последните пет години. Всяка руска реч - от неясните академични среди до тези на министъра на външните работи Сергей Лавров и от самия руски президент Владимир Путин – подкрепя това твърдение. Във въздуха се носи ново усещане, подчертава  Politico .  \r\nПогледът на Русия към Китай се промени значително през последните пет години. Москва изостави всяка надежда, че китайската икономика е пример, който може да подражава. Вместо това, експертите по външната политика сега говорят за това как Русия може да използва Китай за постигане на геополитическите си цели. \r\nКитай знае как да постига икономически растеж – за разлика от Русия. Елитът в Москва - винаги готов да се противопостави на всеки знак на западната хегемония - няма никакъв проблем да признае икономическото превъзходство на Китай. Нещо, което напомня за начина, по който Великобритания отстъпи място на САЩ като доминираща икономическа сила в света, обяснява Сергей Караганов, бивш съветник на Путин, пред изданието. \r\n***", "date": "2019.02.18", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/02/18/2624746/politico-rusiya-kam-kitay-zaedno-mozhem-da-upravlyavame-sveta.html", "text": "Европейската мания от Русия е несподелена – Москва просто не се интересува от Стария континент, коментира европейската редакция на изданието  Politico  в статия, посветена на възможното сближаване между Руската федерация и Китай.  \r\nРусия не се интересува от европейската интеграция или от сближаването си с Европа. Тя не се интересува дори от прогнозираната дезинтеграция на Европейския съюз или от приближаване на страни от Запада до нейния начин на мислене. Днес в залите на Кремъл става дума за Китай - и дали Москва може да убеди Пекин да сформира съюз срещу Запада, уверени са в редакцията на изданието. \r\nМанията на Русия за потенциален съюз с Китай беше очевидна в дискусионния клуб „Валдай“, годишното събрание на най-големите външни политически умове на Русия. Това се случи през 2017 г., но и на следващата среща, през 2018 г., идеята сякаш бележи преместване от сферата на думите към сферата на действията.  \r\nПогледът на Русия към Китай се промени значително през последните пет години. Всяка руска реч - от неясните академични среди до тези на министъра на външните работи Сергей Лавров и от самия руски президент Владимир Путин – подкрепя това твърдение. Във въздуха се носи ново усещане, подчертава  Politico .  \r\nПогледът на Русия към Китай се промени значително през последните пет години. Москва изостави всяка надежда, че китайската икономика е пример, който може да подражава. Вместо това, експертите по външната политика сега говорят за това как Русия може да използва Китай за постигане на геополитическите си цели. \r\nКитай знае как да постига икономически растеж – за разлика от Русия. Елитът в Москва - винаги готов да се противопостави на всеки знак на западната хегемония - няма никакъв проблем да признае икономическото превъзходство на Китай. Нещо, което напомня за начина, по който Великобритания отстъпи място на САЩ като доминираща икономическа сила в света, обяснява Сергей Караганов, бивш съветник на Путин, пред изданието. Тереза Герова", "date": "2019.02.18", "title": "Politico: Русия към Китай: Заедно можем да управляваме света"}
{"url": "http://www.focus-news.net/news/2019/02/18/2624747/sliven-priklyuchi-saniraneto-na-oshte-edin-blok-v-grada.html", "text": "Приключи санирането на още един блок в Сливен. Това съобщиха от пресцентъра на  Община Сливен . Блок № 11 в кв. „Клуцохор“ беше обновен по Националната програма за енергийна ефективност на многофамилни жилищни сгради. Предстои той да бъде въведен в експлоатация. \r\nЖителите на блока споделиха пред кмета Стефан Радев, че вече са усетили подобренията по домовете си и благодариха на общинското ръководство и изпълнителите за добрата работа по обекта. \r\n„Радвам се, че сте се включили в програмата – вие и вашите съседи. Радвайте се на това удобство и ви апелирам да призовете още граждани на Сливен да се възползват от програмата“, заяви от своя страна кметът Радев. \r\nСтроително-ремонтните дейности по жилищната сграда стартираха през септември 2018 г. Блокът е със 7 входа, с различни по брой етажи. Беше извършена топлоизолация на външните стени, хидро и топлоизолация на покрива, ламаринена обшивка и гръмоотвод. Вратите на входоветe бяха подменени. Беше сменена и тази част от дограмата на жилищата и общите части, която не отговаря на изискванията за енергийна ефективност. \r\nСанирането в град Сливен продължава.", "date": "2019.02.18", "title": "Сливен: Приключи санирането на още един блок в града"}
{"url": "http://www.focus-news.net/news/2019/02/18/2624750/ombudsmanat-maya-manolova-shte-nastoyavam-za-sreshta-v-komisiyata-po-transport-kam-sos-i-obsazhdane-na-problemite-na-raboteshtite-v-stolichniya-gradski-transport.html", "text": "Омбудсманът Мая Манолова ще настоява за среща в Комисията по транспорт към Столичния общински съвет (СОС) и обсъждане на проблемите на работещите в столичния градски транспорт. Това каза в сутрешния блок „Добро утро, България“ на  Радио „Фокус“   омбудсманът на Република България Мая Манолова. Работещите в бранша се обърнаха към нея с жалба, свързана с условията на труд, нарушаването на Кодекса на труда по отношение на извънредния труд и почивките. Манолова обясни, че вчера шофьорите са настояли за среща, за да изложат проблемите си „Главната инспекция на труда по техен сигнал и по мое настояване започна проверка в дружеството и предварителната информация, която имам е, че оплакванията и твърденията на хората от градския транспорт в София са основателни. Ще бъдат наложени, най-вероятно, съответни санкции за неспазване на трудовото законодателство, но това няма да реши проблемите“, коментира омбудсманът Мая Манолова. Тя добави още, че е направена подписка за подобряване условията на труд, за по-високи възнаграждения, както и за спазване Кодекса на труда. Очаква се документът да бъде внесен в институцията на омбудсмана и в Столичния общински съвет (СОС). \r\nЙоланда ПЕЛОВА", "date": "2019.02.18", "title": "Омбудсманът Мая Манолова: Ще настоявам за среща в Комисията по транспорт към СОС и обсъждане на проблемите на работещите в столичния градски транспорт"}
{"url": "http://www.focus-news.net/news/2019/02/18/2624745/kyustendil-trafikat-na-gkpp-gyueshevo-e-s-normalna-intenzivnost-patnite-nastilki-sa-suhi.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към момента е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.02.18", "title": "Кюстендил: Трафикът на ГКПП „Гюешево” е с нормална интензивност, пътните настилки са сухи"}
{"url": "http://www.focus-news.net/news/2019/02/18/2624735/plovdiv-nyakolko-sabitiya-shte-se-provedat-v-grada-po-povod-146-godini-ot-gibelta-na-vasil-levski.html", "text": "Няколко събития ще се проведат в Пловдив по повод 146 години от гибелта на Васил Левски, съобщиха за  Радио „Фокус“-Пловдив  от Община Пловдив. От 11.30 часа в библиотеката на Читалище „Съвременник-1986“ ще бъде прожектиран филмът „Дякона“ пред ученици от 1 клас от СУ „Св. Софроний Врачански“. От 12.30 часа в в ОУ „Захари Стоянов“ ще се проведе викторина с ученици от 4 клас на тема „Знам за Апостола“. Проявите продължават от 13.30 часа в Народно читалище (НЧ) „Георги Търнев – 1900“, където ще бъде отбелязана тържествено годишнината от смъртта на Апостола. От 18.00 часа в библиотеката на НЧ „Димитър Благоев – 2008“ ще се състои рецитал с участието на децата от клуб „Сръчковци“ към читалището на тема „Апостоле, ние пазим твоя завет“. \r\nМария РУСЕВА", "date": "2019.02.18", "title": "Пловдив: Няколко събития ще се проведат в града по повод 146 години от гибелта на Васил Левски"}
{"url": "http://www.focus-news.net/news/2019/02/18/2624754/sport-viktoriya-tomova-zapazva-pozitsiyata-si-v-svetovnata-ranglista.html", "text": "Първата ракета на България при дамите Виктория Томова запазва 158-ата си позицията в световната ранглиста. Елица Костова се изкачва със седем позиции до номер 220, а Сесил Каратанчева остава 232-ро място. \r\nБившата номер едно в света Серина Уилямс се завръща в „Топ 10“ тази седмица. Носителката на 23 титли от „Големия шлем“ заема десетата позиция.  \r\nНаоми Осака продължава да е начело на ранглистата. Номер две вече е Симона Халеп, която измества Петра Квитова. Трета е Слоун Стивънс, а Петра Квитова пада с две места до номер четири.  \r\nПета е Каролина Плишкова, а след нея е Елина Свитолина, която се изкачва с едно място. Десетката допълват Кики Бертенс, Арина Сабаленка и Серина Уилямс.", "date": "2019.02.18", "title": "Спорт: Виктория Томова запазва позицията си в световната ранглиста"}
{"url": "http://www.focus-news.net/news/2019/02/18/2624758/ombudsmanat-maya-manolova-rakovodstvata-na-toplofikatsiya-sofiya-se-smenyat-a-stilat-im-na-upravlenie-i-povedenie-e-sashtiyat-aroganten-i-neuvazhitelen-kam-stolichani.html", "text": "Ръководствата на „Топлофикация София“ се сменят, а стилът им на управление и поведение е същият – арогантен и неуважителен към столичани. Това каза за сутрешния блок „Добро утро, България“ на  Радио „Фокус“   омбудсманът на Р България Мая Манолова във връзка с 4-годишните съдебни битки, които води с дружеството срещу отказа им за предоставяне на обществена информация. Тя припомни, че вече е спечелила делото на две инстанции, в резултат на което съдът е разпоредил столичното дружество да предостави информацията на гражданите. Това, което последва обаче е мълчаливият отказ на „Топлофикация София“, уточни Мая Манолова. „Те ми написаха изричен отказ, в който твърдят, че не са дружество, което трябва да дава обществена информация при поискване. Това означава, че това е първият случай, в който има шанс дружеството да даде достъп до обществена информация. До момента всички искания на граждани са били отклонявани, те не са дали  никаква информация по Закона за достъп до обществена  информация. Въпросът е къде е Столичният общински съвет?“, попита Манолова.  Мая Манолова призова Столичния общински съвет да упражни правата на гражданите по отношение на „Топлофикация София“ – не само по отношение на достъпа до обществена информация, но и за регулирането на отношенията между дружеството и хората. Въпросът, който се поставя с тези дела, е принципен, обърна внимание омбудсманът, като уточни, че става въпрос за това дължи ли столичната топлофикация на гражданите на София обяснение как се управлява дружеството и как се харчат събраните от тях пари. Поведението на ръководството на топлофикация не е морално и юридически издържано, каза още Манолова.  \r\nЙоланда ПЕЛОВА", "date": "2019.02.18", "title": "Омбудсманът Мая Манолова: Ръководствата на „Топлофикация София“ се сменят, а стилът им на управление и поведение е същият – арогантен и неуважителен към столичани"}
{"url": "http://www.focus-news.net/news/2019/02/18/2624755/smolyan-narkotichno-veshtestvo-bonzay-e-otkrito-u-35-godishen-lishen-ot-svoboda-v-zatvornicheskoto-obshtezhitie-v-grada.html", "text": "Наркотично вещество „бонзай“ е открито у 35-годишен лишен от свобода в Затворническото общежитие в Смолян. това съобщиха от пресцентъра на ОДМВР – Смолян. На 15 февруари 2019 г. в РУ-Смолян е образувано бързо производство срещу лишения от свобода П. П. на 35 години от град Смолян, който при извършена проверка от надзирател в ЗООТ-Смолян е установено, че на 15 февруари 2019 г., около 11.40 ч., без надлежно разрешително, държи в себе си 1 брой хартиен свитък със съдържание на суха растителна маса с бруто тегло- 0,26 грама, не реагираща при извършения полеви нарко-тест на наркотично вещество „канабис“. По обяснения на 35-годишния мъж,  сухата растителна маса представлява наркотичното вещество „бонзай“. Местопроизшествието е посетено от дежурна оперативна група. Извършен е оглед и е образувано бързо производство. Работата по случая продължава.", "date": "2019.02.18", "title": "Смолян: Наркотично вещество „бонзай“ е открито у 35-годишен лишен от свобода в Затворническото общежитие в града"}
{"url": "http://www.focus-news.net/news/2019/02/18/2624759/a1-on-makedoniya-noviyat-poslanik-na-sasht-v-bosna-i-hertsegovina-pristigna-v-saraevo.html", "text": "Новоназначеният посланик на САЩ в Босна и Херцеговина Ерик Нелсън пристигна в Сараево, предава македонската електронна медия  A1 On . \r\nНелсън поема функциите от вече бившия ръководител на американската мисия в страната Морин Кормак. Преди пристигането си в Сараево, Нелсън увери гражданите на балканската страна, че ще се радва да се запознае с историята, културата и разнообразието й, но и да чуе на какво бъдеще ще се радват жителите й.  \r\nСъгласно думите му, САЩ ще продължат да подкрепят хората, които работят за изграждането на по-просперираща държава, в която върховенството на закона и ефективното правителство обслужват всички граждани на Босна и Херцеговина. \r\nНелсън е кариерен дипломат, който е в бранша от 1980 г. насам. Преди това той е бил изпълнителен секретар и директор на секретариат в Държавния департамент на САЩ.  \r\nПо време на изслушване в Комисията по външни отношения на Сената през октомври 2018 г. Нелсън заяви, че Вашингтон ще запази твърдата си подкрепа за териториалната цялост на Босна и Херцегивуна и ще се опита да допринесе за напредъка на страната.   Тереза Герова", "date": "2019.02.18", "title": "A1 On (Македония): Новият посланик на САЩ в Босна и Херцеговина пристигна в Сараево"}
{"url": "http://www.focus-news.net/news/2019/02/18/2624760/pregled-na-osnovnite-temi-vav-varnenskiya-pechat.html", "text": "„Граждани и администрация обсъждаха ПУП-а на парка в „Аспарухово“, е водещото заглавие във вестник  „Черно море“ . „Жители на варненския район „Аспарухово“ се притесняват от застрояване на Аспаруховия парк. Причината е предвиденият подробен устройствен план, който включва и атракционни обекти. Опасенията бяха разисквани в рамките на обществено обсъждане в което участва и главният архитект на Варна Виктор Бузев. Автомобили в парка, високо строителство, намаляване на зелените площи. Това са основните притеснения на граждани и неправителствени организации, участвали в обсъждането за бъдещето на парка. Живеещите в района искат да бъде запазена целостта на мястото за отдих“, се казва още в старията.  \r\n„Няколко седмици остават до края на ремонта на бул. „В. Левски“, е друга тема във вестника. „Работата по бул. „Васил Левски“ не е малко, но правим всичко възможно, за да спазим уговорените срокове. Изработен е график, който за определени дейности е дори почасов. Спазва се, метеорологичните условия засега също са с нас. Към настоящия момент нямам притеснения, че може да има забавяне“, каза в сутрешния блок на тв „Черно море“ Николай Пашов, директор на фирмата изпълнител на проекта, и така потвърди обявения от кмета на Варна Иван Портних срок за завършване на новия булевард - до края на април. Разбира се, при положение, че и метеорологичните условия през оставащите 10 седмици до крайния срок са благоприятни“, допълва вестникът.  \r\n„Намаляват засегнатите от грипни вируси“, пише още в изданието. „Засегнатите от остри простудни инфекции във Варненска област намаляват. Това сочат последните данни от Регионалната здравна инспекция. През миналата седмица към общопрактикуващия си лекар са се обърнали 216 души със 17 по- малко от предходната. Най-засегнатата група с 86 болни е тази на хората между 30 и 64 г. Случаите на грип са 10. Половината от тях са при деца от 5 до 14 години“, пише още във в материала.", "date": "2019.02.18", "title": "Преглед на основните теми във варненския печат"}
{"url": "http://www.focus-news.net/news/2019/02/18/2624762/sliven-kv-balgarka-e-bez-voda-zaradi-avariya.html", "text": "Част от Сливен е без вода заради авария, съобщиха от  ВиК-Сливен . Поради извършване на авариен ремонт до 14. 00 ч. е прекъснато водоподаването в кв. „Българка“. При възможност водоподаването ще бъде възстановяване по-рано. След това е възможно временно повишаване мътността на водата.", "date": "2019.02.18", "title": "Сливен: Кв. „Българка“ е без вода заради авария"}
{"url": "http://www.focus-news.net/news/2019/02/18/2624761/targovishte-50-godishen-mazh-e-zadarzhan-za-umishlen-palezh-na-kashta-v-popovo.html", "text": "50-годишен мъж е задържан за умишлен палеж на къща в Попово. Това съобщиха от пресцентъра на  ОДМВР-Търговище . \r\nИзвършител на палеж на къща е задържан в РУ-Попово. На 15 февруари 2019 г. в 7.40 ч в оперативната дежурна част на РУ-Попово е получен сигнал за горяща къща в гр. Попово, собственост на 45-годишна жена и нa 50-годишен мъж, и двамата от гр. Попово. В резултат на инцидента са унищожени 90 кв. м покривна конструкция, покъщнина и 25 кв. м покривна конструкция на съседна постройка, намираща се на същия адрес. Пожарът е погасен от служители на РСПБЗН-Попово с един противопожарен автомобил, като за гасенето му са използвани 8000 л вода. По време на инцидента в къщата не е имало хора. \r\nСлед проведените от служители на РУ-Попово незабавни оперативно-издирвателни и процесуално-следствени действия е установено, че пожарът е предизвикан умишлено от 50-годишния мъж. Той е задържан в РУ-Попово на основание чл. 72, ал. 1, т. 1 от Закона за МВР. Повдигнато му е обвинение за извършено престъпление по чл. 330 от Наказателния кодекс и му е наложена принудителна административна мярка „Забрана за напускане на страната“. По случая е образувано досъдебно производство по  описа на РУ-Попово.", "date": "2019.02.18", "title": "Търговище: 50-годишен мъж е задържан за умишлен палеж на къща в Попово"}
{"url": "http://www.focus-news.net/news/2019/02/18/2624756/knyaz-nikita-dmitrievich-lobanov-rostovski-konstantinopolskiyat-miren-dogovor-e-mnogo-prenebregvan-v-balgariya-a-toy-dava-osnovata-za-sazdavane-na-nezavisimo-knyazhestvo-balgariya.html", "text": "Константинополският мирен договор е много пренебрегван в България, а той дава основата за създаване на независимо Княжество България. Това каза пред журналисти княз Никита Дмитриевич Лобанов Ростовски пред журналисти преди научна конференция, посветена на 140-та годишнина от подписването на Константинополския мирен договор, предаде репортер на  Агенция „Фокус“.   „Константинополският мирен договор е много пренебрегван в България, като се счита за второстепенен. Роднината ми е подписал този договор. Той дава легитимна основа за създаване на независимо Княжество България и вследствие на това за Търновската конституция“, заяви още Лабанов. По думите му това е било възможно само поради личността на княз Лобанов Ростовский, защото той е бил личен приятел на султана. Князът заяви, че е тук, за да пропагандира това, за да чуе всички мисли, които ще противоречат на всички зложелатели по този въпрос. \r\nДеница КИТАНОВА", "date": "2019.02.18", "title": "Княз Никита Дмитриевич Лобанов Ростовски: Константинополският мирен договор е много пренебрегван в България, а той дава основата за създаване на независимо Княжество България"}
{"url": "http://www.focus-news.net/news/2019/02/18/2624763/kyustendil-obshtina-dupnitsa-e-domakin-na-konferentsiya-za-predpriemachestvo-i-obsht-biznes-po-proekti-s-obshtina-kriva-palanka.html", "text": "Община Дупница е домакин на конференция за предприемачество и общ бизнес по проекти с община Крива Паланка. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му конференцията ще се проведе от 18 до 21 февруари. Домакин е Община Дупница. Началото ще бъде от 11.00 часа в залата на общината. Целта на конференцията е да се задълбочат взаимоотношенията между гражданите, неправителствени организации, бизнес и общински административни организации с община Крива Паланка. Всички заинтересовани лица могат да вземат участие в конференция и дискусия, която е насочена в частност към развитието на младите хора, стимулиране взимането на участие в различни спортни и културни инициативи, включително и възможности спортът да се превърне в туристически продукт и възможност за предприемачество сред населението. Ден по-късно е предвидено да бъде организирано представяне на организации в сферата на спорта от двете общини, които да демонстрират и споделят своите умения и опит, както и възможностите за развитие от ранна детска възраст до нашите старини. Събитието ще се проведе в спорната зала на Дупница, като ще присъстват клубове по бойни изкуства, тенис на маса, шахмат. \r\nВенцеслав ИЛЧЕВ", "date": "2019.02.18", "title": "Кюстендил: Община Дупница е домакин на конференция за предприемачество и общ бизнес по проекти с община Крива Паланка"}
{"url": "http://www.focus-news.net/news/2019/02/18/2624752/ombudsmanat-maya-manolova-parlamentat-oryaza-veche-dadeni-prava-na-balgarskite-grazhdani-s-poslednite-popravki-na-izborniya-kodeks-preferentsiyata-veche-e-imitatsiya-i-zabluda.html", "text": "Парламентът оряза вече дадени права на българските граждани с последните поправки на Изборния кодекс. Това каза за сутрешния блок „Добро утро, България“ на  Радио „Фокус“  омбудсманът на Република България Мая Манолова. По думите й чрез отнемането на реално преференциално гласуване изборните права на българските граждани са нарушени и цялата власт остава в партийните централи, които ще подреждат листите. Тя припомни, че през 2015 г. на референдума 2,5 млн. българи поискаха изцяло мажоритарни избори. На изборите през последните години над 1,5 млн. души гласуват преференциално и депутатите им дължат отговор защо им отнеха това право. Преференцията вече е имитация и заблуда, обясни тя. „Изборният кодекс даваше възможност за реално преференциално гласуване, което да размества листите така, както ги предпочитат гражданите. Вече дадените права на българите бяха отнеси с последните поправки, което е изключително тревожно. Преференцията беше включена още при създаването на Изборния кодекс, пред 2014 г. Не беше лесно да убедя депутатите, че е необходимо да има преференция както на европейски избори от 5%, така и на парламентарни и местни и че тя трябва да бъде съчетана с интегрална бюлетина. Хората тъкмо свикнаха да гласуват в интегрална бюлетина, да отбелязват предпочиталите от тях кандидати. И сега този удар и посегателство от страна на парламента върху правото им да гласуват за личността“, уточни Мая Манолова. Тя припомни, че подготвя конституционна жалба. Омбудсманът заяви, че няма да се поколебае да даде промените за Изборния кодекс в Конституционния съд (КС) както по отношение на преференцията, отмяната на пълната обжалваемост на актовете на изборните комисии, така и за смяната на подсъдността за обжалване на актовете на изборната администрация. Нечестно спрямо гражданите е лишаването им от машинно и електронно гласуване, добави Манолова. \r\nЙоланда ПЕЛОВА", "date": "2019.02.18", "title": "Омбудсманът Мая Манолова: Парламентът оряза вече дадени права на българските граждани с последните поправки на Изборния кодекс, преференцията вече е имитация и заблуда"}
{"url": "http://www.focus-news.net/news/2019/02/18/2624764/mkd-makedoniya-besa-nas-afrim-gashi-poluchi-novo-ime.html", "text": "„Алтернатива“ е името на новата партия на Африм Гаши, прието след отказа на привържениците му от спора за това кой е наследник на партията БЕСА, съобщава скопското електронно издание  МКД . \r\nЦентралното събрание на крилото на БЕСА, водено от Гаши, взе решение за формирането на нова партия с цел да бъде прекратен съдебният процес за изясняване на „истинския“ наследник на БЕСА.  \r\nОт редакцията уточняват, че председател на БЕСА остава Билал Касами.  Тереза Герова", "date": "2019.02.18", "title": "МКД (Македония): БЕСА нас Африм Гаши получи ново име"}
{"url": "http://www.focus-news.net/news/2019/02/18/2624765/plovdiv-okrazhnata-prokuratura-vnese-v-sada-obvinitelen-akt-spryamo-politseyski-sluzhiteli-za-grabezh-i-podkup-vzet-chrez-iznudvane.html", "text": "Окръжна прокуратура-Пловдив внесе в съда обвинителен акт спрямо П.А., на 33 г.,  и С.М., на 45 г., за това, че в съучастие като извършител и в съучастие с неизвестен извършител, са отнели чужди движими вещи – 5 000 кутии цигари, марка „Busi-nees royals“, на обща стойност 37 500 лева, 1 500 евро, 200 турски лири, 960 лева и кожен калъф за документи, всичко отнето на обща стойност 41 500 лева, от владението на М.М., с намерението противозаконно да ги присвоят, като са употребили за това сила и заплашване и грабежът е в големи размери – престъпление по чл. 199 ал. 1 т.1 във вр. чл. 198 ал.1 във вр. чл. 20 ал. 2 във вр. ал. 1 от Наказателния кодекс. По делото е установено, че обвиняемият П.А. през посочения период бил служител на ОД на МВР-Пловдив. Това съобщиха от пресцентъра на  Апелативна прокуратура-Пловдив . \r\nНа съд са предадени и С.М., на 45 г., В.Г., на 32 г., Г.И., на 38 г., и Ж.К., на 33 г., за това, че в качеството си на длъжностни лица – полицейски служители, за С.М., като старши полицай към отдел „Охранителна полиция“ при ОД на МВР-Пловдив, а за В.Г., Г.И., и Ж.К., като полицейски служители към РУ на МВР- гр. Раковски, са поискали от М.М., и приели чрез другиго, дар-пари в размер на 20 000 лева, които не им се следват, за да нарушат службата си, като не предприемат действия по предотвратяване, пресичане и разкриване на престъпление от общ характер – чл. 234 ал. 1 от НК – държане на акцизни стоки без бандерол, за което са имали информация и данни, в нарушение на разпоредбите на Закона за МВР, длъжностната характеристика и НПК, като подкупа е извършен чрез изнудване, посредством злоупотреба със служебното положение – престъпление по чл. 302 т.1 и т.2 във вр. чл. 301 ал.2 във вр. ал. 1 във вр. чл.20 ал. 2 във вр. ал. 1 от Наказателния кодекс.  \r\nПрез декември 2016 г., в гр. Пловдив, М.М. превозвал цигари без бандерол. Когато стигнал до кръстовище до парк „Лаута“, спрял на светофар. Обвиняемите П.А. и С.М. имали предварителна информация за това какво превозва М.М., поради което спрели автомобила и го отклонили за проверка в парка. Там разпоредили на М.М. да слезе, поставили му белезници на ръцете и го заплашили, че ако не им се подчинява ще влезе в затвора. През това време на мястото  пристигнал друг автомобил, марка  „Фолксваген Пасат“, в който натоварили 5 000 кутии цигари без бандерол от буса на М.М., като в претоварването помагало неустановено по делото лице. От кожена чанта в колата на М.М. били отнети и горепосочените пари.  \r\nНа 15 март 2017 г. М.М. бил призован да се яви в РУ на МВР-Раковски, като преди това обвиняемите С.М., Г.И., В.Г. и Ж.К. се били договорили да го извикат, за да му съобщят, че знаели за наличието на голямо количество цигари без бандерол в микробуса му. Те му показали снимка, обяснили, че „работата е сериозна“ и поискали 20 000 лева, за да не предприемат спрямо него законови мерки. Уговорено било парите да бъдат предадени на полски път край село Войводиново, обл. Пловдив. Там обвиняемият С.М. чакал в черен джип. Взел парите от свидетел, изпратен от пострадалия, скъсал снимката и му казала да си върви.  Паричната сума били разделени между четиримата обвиняеми.  Спрямо обвиняемият Г.И. е взета мярка за неотклонение „парична гаранция“, като той е бил задържан до 31 декември 2018 г. , наложена му е забрана да напуска пределите на страната. В.Г. и Ж.К. също са с мярка за неотклонение „парична гаранция“, а обвиняемите С.М. и П. А. са с мярка за неотклонение „задържане под стража“ по друго наказателно производство.  \r\nПредвиденото от закона наказание за грабежа, за който на двама от обвиняемите е повдигнато обвинение, е лишаване от свобода от 5 до 15 години. По обвинението за подкуп, повдигнато спрямо четирима обвиняеми, законът е предвидил наказания лишаване от свобода от 3 до 10 години, глоба до 20 000 лева и лишаване от права.", "date": "2019.02.18", "title": "Пловдив: Окръжната прокуратура внесе в съда обвинителен акт спрямо полицейски служители за грабеж и подкуп, взет чрез изнудване"}
{"url": "http://www.focus-news.net/news/2019/02/18/2624769/plovdiv-obshtina-karlovo-pochisti-nereglamentirano-zamarsyavane-v-mestnostta-mogilata.html", "text": "Община Карлово почисти нерегламентирано замърсяване в местността „Могилата“ на кв. Сушица, образувано от изхвърлени строителни отпадъци. Това съобщиха за  Радио „Фокус“-Пловдив  от Общината. Забранено е изхвърлянето на строителни отпадъци, образувани от ремонтна дейност, селското стопанство и животновъдството в покрайнините на населеното място, напомнят контролните общински органи. Третирането и транспортирането на отпадъци при извършване на текущ ремонт или реконструкция на сгради и съоръжения от физически и юридически лица, за които не се изисква разрешение за строеж, се организират от притежателите на отпадъците, от изпълнителя на строителството или разрушаването, или от друго лице чрез заявка и заплащане на специализиран контейнер. В контейнери – 4 куб. м, тип „лодка“ се изхвърлят отпадъци с еднократно количество от 1 куб. м. Поставянето на тези съдове е в съответствие с Наредбата за управление на отпадъците в община Карлово, с цел предотвратяване и образуване на нерегламентирани замърсявания. \r\nГражданите трябва да спазват утвърдения ред за третиране на конкретния вид отпадъци, регламентиран с Наредба за управление на отпадъците на територията на Община Карлово и да сигнализират при установяване на нарушители и/или новообразувани нерегламентирани замърсявания на общинската администрация.", "date": "2019.02.18", "title": "Пловдив: Община Карлово почисти нерегламентирано замърсяване в местността „Могилата“"}
{"url": "http://www.focus-news.net/news/2019/02/18/2624767/burgas-v-balgarovo-otbelyazvat-praznichno-svetovniya-den-na-vodata.html", "text": "Световният ден на водата за шеста поредна година ще бъде отбелязан в град Българово, община Бургас. Това съобщиха от пресцентъра на  Общината . Организатори на събитието са Кметство гр. Българово, Читалище „Съгласие 1905“, Основно училище „Васил Левски“ и Пенсионерски клуб „Тодор Първанов“. През годините темите, посветени на Световния ден на водата, с които Българово е отбелязал празника, са „Чешмите на Българово“ (2014 г.), „Децата и водата“(2015 г.), „Бистра водица“ (2016 г.), „Силата на водата“ (2017 г.) и „Геотермални води в Българово“ (2018 г.). За 2019 година организаторите се обръщат към българските корени, водата вплетена в българския фолклор. Водата в преданията, легендите, приказките и наричанията. Водата в народните обичаи и традиции. Затова тази година темата на конкурса е „Жива вода“. Желанието е малки и големи, стари и млади да открият и опишат – легенди, ритуали, обичаи свързани с водата от своя роден край, град или село да разкажат легенда или фолклорен празник с водата. Да направят възстановка на народни игри или народни обичаи свързани с водата.  \r\nЛюбителите на изобразителното изкуство и рисуването, на фотографията могат да представят своите рисунки, картини или снимки по темата. Темата за водата и фолклора е тема, която може да провокира идеи и решения, разкази и игри. Организаторите очакват предложения от деца и възрастни, както от град Българово, така и от цялата страна. Отбелязването на Световния ден на водата и конкурса „Жива вода“ ще се състои на 23 март 2019 година (събота), от 11.00 часа в Читалище „Съгласие-1905“ - Българово. Участниците ще са разделени на групи – разказ, легенда, наричания на водата и фолклора; картина, рисунка, снимка за водата и фолклора и възстановка на обичай, пиеса или друга кратка театрална форма за водата и фолклора. Наградите за всяка група ще имат финансово и материално измерение. Участниците могат да изпращат своите работи на адрес: гр. Българово, „Читалище – Съгласие 1905“, ул. „Първи май“ № 1, до 20 март 2019 година – 17.00 часа.  \r\nОтбелязването на Световния ден на водата 2019 в Българово ще се проведе под патронажа на госпожа Ивелина Василева – председател на комисията по околна среда и води в Народното събрание.", "date": "2019.02.18", "title": "Бургас: В Българово отбелязват празнично Световния ден на водата"}
{"url": "http://www.focus-news.net/news/2019/02/18/2624768/montana-chetirima-dushi-sa-postradali-sled-sbivane-pred-mehana-vav-varshets.html", "text": "Четирима души са пострадали след сбиване пред механа във Вършец. Това съобщиха от пресцентъра на  ОДМВР-Монтана . Сбиването е станало на 17 февруари около 03.38 ч. между 6-ма мъже пред механа на ул. „Република” в гр. Вършец. Местопроизшествието е посетено от дежурен автопатрул, който установил, че между 4-ма жители на Костинброд (на 48 г., 23 г., 41 г. и 23 г.) и двама вършечани (22 г. и 23 г.) е възникнал скандал, който прераснал в сбиване, при което вършечаните нанесли множество удари по лицето и тялото на 4-мата мъже, които се прибирали след дискотека в близкия хотел, в който били отседнали. Пострадалите са прегледани от екип на ФСМП, който е установил множество хематоми и кръвонасядания . По случая е образувано досъдебно производство в РУ Вършец по чл. 131, ал. 1 от НК. Двамата жители на Вършец са задържани за срок от 24ч. в РУ Берковица. Работата по случая продължава РУ Вършец.", "date": "2019.02.18", "title": "Монтана: Четирима души са пострадали след сбиване пред механа във Вършец"}
{"url": "http://www.focus-news.net/news/2019/02/18/2624766/knyaz-nikita-dmitrievich-lobanov-rostovski-podari-na-ruskiya-poslanik-v-balgariya-n-pr-anatoliy-makarov-kartina-i-plakat-svarzani-s-konstantinopolskiya-miren-dogovor.html", "text": "В началото на Международната конференция, посветена на 140 години от Константинополския мирен договор княз Никита Дмитриевич Лобанов Ростовски подари на руския посланик в България н. пр. Анатолий Макаров картина и плакат, свързани с отбелязваните събития, предаде репортер на  Агенция „Фокус“  „Искам да ви подаря картината, която отбелязва този момент. Спомням си, че стените на посолството ви са обширни, затова поръчах голяма картина, която да виси там“, каза князът на руския посланик. Н. пр. Анатолий Макаров от своя страна благодари на княз Дмитриевич Лобанов Ростовски. Князът подари и на Военноисторическия музей в Плевен копие от Константинополския договор. Копието прие директорът на музея Емилия Зорнишка. По време на откриването на международната конференция, посветена на 140 години от Константинополския мирен договор, поетът Георги Константинов прочете стихотворение, създадено с конференцията. \r\nДеница КИТАНОВА", "date": "2019.02.18", "title": "Княз Никита Дмитриевич Лобанов Ростовски подари на руския посланик в България н. пр. Анатолий Макаров картина и плакат, свързани с Константинополския мирен договор"}
{"url": "http://www.focus-news.net/news/2019/02/18/2624770/montana-neizvestni-izvarshiteli-sa-otkradnali-3000-lv-ot-chasten-dom-v-s-gorno-ozirovo-pod-predlog-che-prodavat-slanina.html", "text": "Неизвестни извършители са откраднали 3000 лв. от частен дом в с. Горно Озирово под предлог, че продават сланина. Това съобщиха от пресцентъра на  ОДМВР-Монтана . Кражбата е станала на 17 февруари около 12.00 ч. 33-годишен вършечки жител е подал сигнал на телефон 112 за извършена кражба. Според сигнала на 12 февруари около 11.00 ч. под предлог, че продават сланина, неизвестни извършили кражба на сумата от 3 000 лв. от частен дом в село Горно Озирово, собственост и обитаван от 87-годишната му баба. По случая е образувано досъдебно производство в РУ Вършец по чл. 194, ал.1 от НК.", "date": "2019.02.18", "title": "Монтана: Неизвестни извършители са откраднали 3000 лв. от частен дом в с. Горно Озирово под предлог, че продават сланина"}
{"url": "http://www.focus-news.net/news/2019/02/18/2624772/burgas-filmat-zhivi-komini-otkriva-sofiya-film-fest-na-brega.html", "text": "Филмът „Живи комини” открива „София филм фест на брега“. Това съобщиха от пресцентъра на  Община Бургас . Най-новият филм на Радослав Спасов „Живи комини“  (награди за най-добра второстепенна женска и мъжка роля и за музика на кинофестивала „Златна роза“) отвежда зрителя в планинско село, обитавано от столични интелектуалци. След смъртта си един от тях, бохем и шегаджия, оставя сценарий за погребението си и видеозаписи, с които го режисира. Купил е и място в гробището, където обаче се натъкват на скала… Междувременно в кръчмата от екрана текат неговите изповеди и шеги и скръбната церемония неусетно прераства във веселие. Филм за любовта, която човек оставя и след себе си. „Живи комини“ е сниман в живописното село Ковачевица, а прототипи на героите са действително съществуващи личности и с помощта на черти от техните характери режисьорът рисува картина на едно отминало време, което хората помнят с различни ценности, морал, взаимоотношения, приятелство и силна любов. Филмът е с участието на актьорите Ивайло Христов, Мария Коцева, Никола Додов, Валентин Ганев, Иван Савов, Бистра Кечеджиева-Кунчева, Димитър Коцев – Шошо, Борислав Чучков, Христо Бойчев, Ангелина Славова, Илиана Китанова, Рая Пеева, Николай Урумов и др. Оператори са Кирил Проданов и Делян Георгиев, музиката е дело на Веселин Митев. „Живи комини“ е продукция на Дрийм тийм филмс ООД – Евтим Милошев, Иван Спасов, Габриел Георгиев, с подкрепата на ИА „НФЦ“. Радослав Спасов е оператор, сценарист и режисьор. Завършва ВГИК, Москва. Оператор е на 26 филма, сред които култовите „Авантаж“, „Лачените обувки на незнайния воин“, „Мера според мера“, „Време разделно“, „А сега накъде“, „Мъжки времена“, „Вилна зона“ и много други. Режисьор е на „Сирна неделя“ (1993), „Откраднати очи“ (2005),  „Пеещите обувки“ (2016) и „Живи комини“ (2018). Носител е на многобройни национални и международни награди.  \r\n„Търся отговор на различни въпроси, или по-точно ги задавам – какво става с нас сега, когато сме вече де юре европейци? Опитваме ли се да се съизмерим с различна ценностна система, губим ли нещо от своята в този процес на приобщаване към досега забраненото или чуждото? Впрочем всички филми, на които съм режисьор, изследват влиянието върху нашата духовност и морал на политически, етнически и социални катаклизми. „Сирна неделя“ е филм за вътрешните поражения върху личността в опит да се впише в системата на авторитарната държава. В „Откраднати очи“ героите ми са от два етноса – тя е туркиня водач на протест, той – войник от специалните части, използвани по време на така наречения „възродителен процес“. Имат общ грях – невинна жертва и заедно преминават през лабиринта на изкуплението. „Пеещите обувки“ може би има елементи на епос. Образът на главната героиня е изграден върху някои мотиви от живота и кариерата на певицата Леа Иванова. Тя преодолява изпитанията, които времето ù налага, преминава през няколко епохи, запазвайки своето житейско и творческо кредо. Това е филм за оцеляването на таланта във водовъртежа на политическите промени…“. Радослав Спасов в интервю за „АРТизанин“. На премиерата в Бургас на 14 март ще присъстват режисьорът Радослав Спасов и актьорите Мария Коцева и Димитър Коцев.", "date": "2019.02.18", "title": "Бургас: Филмът „Живи комини” открива „София филм фест на брега“"}
{"url": "http://www.focus-news.net/news/2019/02/18/2624757/smolyan-s-vazstanovka-na-zasedanie-na-revolyutsionen-komitet-chepelare-shte-pochete-vasil-levski.html", "text": "От 11.00 часа пред народно читалище „Родопска искра – 1880“ – Чепеларе с възстановка на заседание на революционен комитет, Чепеларе ще отбележи 146 години от гибелта на Васил Левски. Това съобщиха от  Община Чепеларе . Във възстановката ще участва детският театрален състав към читалището. След нея ще бъде открита и изложба, посветена на делото на Апостола и наречена „Левски“. \r\nОт 14.00 часа пред паметника на Васил Левски в село Малево, който бе открит преди година, също ще бъде почетена паметта на Апостола, с участието на самодейци от народно читалище „Отец Паисий 1909“ в селото.", "date": "2019.02.18", "title": "Смолян: С възстановка на заседание на революционен комитет, Чепеларе ще почете Васил Левски"}
{"url": "http://www.focus-news.net/news/2019/02/18/2624753/kyustendil-direktorat-na-oblastnata-direktsiya-na-mvr-st-komisar-elian-stamboliyski-se-sreshtna-s-uchastnitsi-v-mirniya-protest-sled-masoviya-boy-pri-koyto-zagina-35-godishen-mazh.html", "text": "Директорът на Областна дирекция на МВР (ОДМВР) – Кюстендил се срещна с участници в мирния протест пред сградата на ОДМВР след масовия бой, при който загина 35-годишен мъж, предаде репортер на  Радио „Фокус” – Кюстендил . Старши комисар Елиан Стамболийски информира хората за извършените действия относно масовото сбиване и убийството на 35-годишен мъж. Той съобщи на протестиращите, че е задържано и лицето, за което се предполага, че е нанесло фаталните удари. Хората посочиха, че искат нещата да се променят и местното население да не бъде тормозено от шайка престъпници, които през последните 30 години са толерирани с помощи и протекции.  \r\nПрисъстващите пред сградата на Областна дирекция на МВР – Кюстендил споделиха със старши комисар Елиан Стамболийски, че проблемът е в цялата държава. Хората заявиха, че са наясно, че полицаите работят, но са необходими крути мерки в цялата държава. Беше поискано да се направи пълна проверка на родовете и фамилиите в циганската махала, да се проверят и магазините, които се стопанисват от тях. „Преди няколко седмици правихме обстойна проверка на всички търговски обекти в квартал „Изток”. Оказа се, че са повече от 90. Огромна част от тях бяха затворени”, каза старши комисар Елиан Стамболийски. По думите му се прави всичко възможно. \r\nВенцеслав ИЛЧЕВ", "date": "2019.02.18", "title": "Кюстендил: Директорът на Областната дирекция на МВР ст. комисар Елиан Стамболийски се срещна с участници в мирния протест след масовия бой, при който загина 35-годишен мъж"}
{"url": "http://www.focus-news.net/news/2019/02/18/2624775/blic-sarbiya-turisticheskite-agentsii-predlagat-dve-istinski-perli-za-praznichna-idiliya-v-gartsiya-prez-2019-g.html", "text": "Големите сръбски туристически агенции предлагат две истински перли за празнична идилия в Гърция през 2019 г., предава сръбското електронно издание  Blic , като коментира най-предпочитаните предложения за лятна почивка и посрещане на предстоящите великденски и майски празници в едни от най-красивите хотели по Егейското и Йонийското крайбрежие на страната. Изданието пише, че колоритната и вълнуваща люлка на европейската цивилизация и култура всяка година увеличава броя на туристите, които я посещават, а най-привлекателни за тях се оказват нереално красивата природа, богатото културно-историческо наследство, неповторимият чар на малките градчета и селца и приятният средиземноморски климат. Според „Blic” всичко това прави ваканцията в Гърция неповторима. Изданието допълва, че условията за почивка и ползването на туристическите съоръжения е съобразено и приложимо за всички възрасти.    \r\nНа този фон като най-примамливо предложение на туристическите агенции медията определя Уранополис, разположен на най-десния, трети ръкав на Халкидическия полуостров, откъдето започва монашеската република Атон. \r\nСръбското издание се захласва както по морето, което тук се прелива от тюркоазено синьо до синьо, така и по високите планини, надничащи в дълбочина и по мозайката от зелени скали, обкръжила градчето от всички страни, предава Радио „Фокус“ в рубриката „Балкански туристически часовник“. \r\nВ тази наистина идилична атмосфера туристическите агенции предлагат семейна почивка от седем нощувки в петзвездния хотел \"Александрос Палас\" за двама възрастни и две деца до шест години или едно дете до дванадесет години, 37 % отстъпка на обща стойност от 370 евро, като в цената освен ол инклузива са включени релаксиращи масажи и козметични процедури в спа център. \r\nНе по-малко примамливо изглежда и втората топ оферта в четиризвездния хотел \"Порто Рио\", разположен на самото Йонийско крайбрежие, само на 8 км от Патра. В него сръбските туристи могат да посрещнат великденските или майските празници срещу пълен семеен пансион за 155 евро. \r\nСпоред \"Blic\" двете гръцки оферти се радват на небивал интерес не само заради топлия климат, но и заради традиционно топлото посрещане, което сърбите винаги са получавали в приятелска Гърция.", "date": "2019.02.18", "title": "Blic (Сърбия): Туристическите агенции предлагат две истински перли за празнична идилия в Гърция през 2019 г."}
{"url": "http://www.focus-news.net/news/2019/02/18/2624776/burgas-nagradiha-pobeditelite-v-natsionalnoto-sastezanie-po-tvorchesko-pisane-na-angliyski-ezik-sred-sa-tyah-dve-momicheta-ot-grada.html", "text": "През уикенда се проведе церемония по награждаване на победителите в деветото Национално състезание по творческо писане на английски език. Това съобщиха от пресцентъра на  Община Бургас . Седмокласничката Александра Сариева от ОУ „П.Р. Славейков“ и дванадесетокласничката Елизавета Малянова от СУ „Св. св. Кирил и Методий“ защитиха славата на Бургас като водещ образователен център в страната. Двете наши момичета спечелиха злато в две от общо седем възрастови категории. В състезанието участваха над 4000 ученици от 173 училища в цялата страна. На церемонията по награждаване присъстваха класиралите се на първо, второ и трето място в седемте възрастови категории, техните учители по английски език, родители, както и официални гости. Наградите осигуриха организаторите от фондация „Корпус за образование и развитие-КОРПЛЮС“, както и от партньорите им от Посолството на САЩ в България, Американския университет, Британския съвет, издателствата „Клет“, „Експрес“ и др. Присъстващите бяха поздравени с видеообръщение от Орлин Павлов, любим изпълнител на участниците в състезанието, определен след допитване.", "date": "2019.02.18", "title": "Бургас: Наградиха победителите в Националното състезание по творческо писане на английски език, сред са тях две момичета от града"}
{"url": "http://www.focus-news.net/news/2019/02/18/2624778/burgas-v-gradskata-hudozhestvena-galeriya-dechko-stoev-v-pomorie-beshe-predstavena-knigata-ikoni-ot-tsarkvata-preobrazhenie-gospodne.html", "text": "В Градската художествена галерия „Дечко Стоев“ в Поморие беше представена книгата „Икони от църквата „Преображение Господне“ в Поморие (ХV – ХХ в.)“. Това съобщиха от пресцентъра на  Община Поморие . Неин автор е д-р Александра Ф. Трифонова, главен асистент по византийско изкуство към Центъра за славяно-византийски проучвания „Проф. Иван Дуйчев“ при СУ „Св. Климент Охридски“. Организираната от Българо-гръцко дружество „Анхиало“ среща беше открита от доц. д-р Милчо Скумов, който накратко представи професионалното и научно развитие на д-р Трифонова. На събитието присъства проф. д.и.н. Щелиян Щерионов, ръководител на Департамент „Демография“ при Института за изследване на населението и човека, БАН. Той описа авторката на книгата като безспорен професионалист, утвърдил се в изкуствоведската гилдия познавач на църковното изкуство, учен с ясна и логична мисъл, умеещ живо и увлекателно да разказва, емоционален, но обективен и критичен. Изтъкна, че повествованието на Трифонова се изгражда върху обстойното познаване на нашата и чуждоезичната литература, основава своето изследване на автентичен иконографски, архивен и епиграфски материал. Според проф. д.и.н. Щерионов тази книга успешно може да се превърне в модел за изследване на църковното ни културно-историческо наследство, но същевременно е предназначена и за широката публика като четиво, осигуряващо знания по отношение на този тип обекти и артефакти. Д-р Трифонова разказа историята на създаването на книгата, представяйки нейното съдържание в резюме. Направено е общо историческо въведение за Анхиало, в което са включени църковната и политическата история, както и християнското изкуство. Изложени са данни за историята и архитектурата на храма „Преображение Господне“. Иконите в църквата са разгледани хронологично. Пет от тях, от края на XV до първата половина на XVII век, са дело на анонимни местни зографи, а една е на анонимен западен зограф, най-вероятно от Венеция. Особен интерес представляват иконите, които изобразяват светии, популярни само в обитаваните от гърците региони, както и тези, които загатват за връзки на Анхиало със Света Гора и по-точно с манастира Ватопед. От XX век са представени пет икони, от които една е точно датирана. Съобщени са данни за авторите на иконите, както и надписи с ценни сведения за историята на храма.", "date": "2019.02.18", "title": "Бургас: В Градската художествена галерия „Дечко Стоев“ в Поморие беше представена книгата „Икони от църквата „Преображение Господне“"}
{"url": "http://www.focus-news.net/news/2019/02/18/2624781/vasil-dolapchiev-sayuz-na-slepite-nad-19-ot-horata-s-telk-nad-16-g-sa-otpadnali-ot-sistemata-za-podkrepa-sled-promenite-v-naredbata-za-meditsinskata-ekspertiza.html", "text": "Над 19% от хората с ТЕЛК над 16 г. са отпаднали от системата за подкрепа след промените в Наредбата за медицинската експертиза. Това каза на пресконференция Васил Долапчиев, председател на УС на Съюза на слепите, предаде репортер на  Агенция „Фокус“ . \r\n„В средата на миналата година с приемането на Закона за хората с увреждания се разбрахме 6 месеца по-късно да направим анализ. След като анализирахме предоставената ни информация за периода 3 август – 18 декември 2018 г., се получи една доста притеснителна картина. Цифрите будят тревоги. Извадката, с която работихме за лица над 16-годишна възраст, показва, че броят на преосвидетелстваните ТЕЛК-ове са били 35 368 броя, а за лица под 16 години – 3519 ТЕЛК-а,“, посочи Долапчива.  \r\n„Оформи се следната картина – за лицата над 16 години 66,3% запазват степента на увреждане, която са имали преди преосвидетелстване и след промените в новата методика. 14,5% преминават в по-висока степен на увреждане. Лицата, паднали в по-ниска степен на увреждане, са 19,2%“, заяви Долапчиев. Той посочи, че при лицата под 16-годишна възраст, загубили правата си, са 16%.  \r\n„Министър Кирил Ананиев потвърди участието си в дебата за преосмисляне на Наредбата за медицинска експертиза“, заяви Долапчиев. \r\nЦветилена СИМЕОНОВА", "date": "2019.02.18", "title": "Васил Долапчиев, Съюз на слепите: Над 19% от хората с ТЕЛК над 16 г. са отпаднали от системата за подкрепа след промените в Наредбата за медицинската експертиза"}
{"url": "http://www.focus-news.net/news/2019/02/18/2624773/premierat-i-lider-na-gerb-boyko-borisov-svika-zasedanie-na-izpalnitelnata-komisiya-na-partiyata-vav-vrazka-s-promenite-v-izborniya-kodeks.html", "text": "Председателят на ГЕРБ и министър-председател на България Бойко Борисов свика заседание на Изпълнителната комисия на партията, съобщиха от  пресцентъра на ГЕРБ.  Заседанието се провежда в момента в централата на ПП ГЕРБ, а темата, която се разисква са последните промени в Изборния кодекс. След заседанието ще се проведе пресконференция за представителите на медии.", "date": "2019.02.18", "title": "Премиерът и лидер на ГЕРБ Бойко Борисов свика заседание на Изпълнителната комисия на партията във връзка с промените в Изборния кодекс"}
{"url": "http://www.focus-news.net/news/2019/02/18/2624771/a1-on-makedoniya-balgarskiyat-parlament-shte-ratifitsira-protokola-za-chlenstvoto-na-makedoniya-v-nato-v-sryada-na-zasedanieto-shte-prisastva-talat-dzhaferi.html", "text": "Председателят на Събранието в Скопие Талат Джафери ще присъства на заседанието на българския парламент за ратификацията на Протокола за членството на Северна Македония в НАТО, насрочено за сряда, 20 февруари, предава скопската електронна медия  A1 On . \r\nПарламентарната комисия по отбрана одобри протокола на 15 февруари и препоръча депутатите да го приемат.  \r\nПредседателят на Комисията генерал Константин Попов заяви, че Северна Македония може да разчита на пълна подкрепа и сътрудничество от страна на България по пътя към пълноправно членство в НАТО. \r\nПърва документът ратифицира Гърция, а след нея – Словения и Албания. Тереза Герова", "date": "2019.02.18", "title": "A1 On (Македония): Българският парламент ще ратифицира Протокола за членството на Македония в НАТО  в сряда, на заседанието ще присъства Талат Джафери"}
{"url": "http://www.focus-news.net/news/2019/02/18/2624780/sofiya-politsiyata-raboti-po-izyasnyavaneto-na-tezhak-intsident-v-novi-iskar.html", "text": "Полицията работи по изясняването на тежък инцидент в Нови Искър. Това потвърдиха за  Агенция \"Фокус\"  от пресцентъра на МВР. Очаквайте подробности.", "date": "2019.02.18", "title": "София: Полицията работи по изясняването на тежък инцидент в Нови Искър"}
{"url": "http://www.focus-news.net/news/2019/02/18/2624782/plovdiv-goryal-e-tyutyunev-sklad-v-rayona-na-avtogara-yug.html", "text": "Отново горя тютюнев склад в Пловдив. Сигнал за пожара в тютюнев склад зад Автогара Юг, до бензиностанция, е постъпил тази сутрин, малко след 10.00 часа. Това съобщи за  Радио „Фокус”-Пловдив  инспектор Цвятко Дешев, говорител на Регионална дирекция „Пожарна безопасност и защита на населението”-Пловдив. Три противопожарни автомобила са били изпратени незабавно на място. „Там се оказва, че горят отпадъци на първия етаж в помещение”, каза Дешев. \r\nПожарът е бил локализиран много бързо и вече е потушен. На място остава 1 противопожарен автомобил. \r\nЦветана ТОНЧЕВА", "date": "2019.02.18", "title": "Пловдив: Горял е тютюнев склад в района на Автогара Юг"}
{"url": "http://www.focus-news.net/news/2019/02/18/2624784/sport-zapochnaha-predsezonnite-testove-vav-formula-1.html", "text": "Започнаха предсезонните тестове за шампионата във Формула 1. Както и миналата година, те се провеждат на пистата „Каталуния“ край Барселона. Стартът им бе даден седмица по-рано от обичайното. Причината – метеорологичните условия: времето е слънчево и подходящо за тестовете.  \r\nПървите четири дни ще протекат по обичайния график – сутрешна сесия от 10:00 до 14:00 българско време и следобедна от 15:00 до 19:00. Втората фаза на предсезонните тестове ще се проведе от 26 февруари до 1 март. \r\nСезонът започва на 17 март с Гран при на Австралия на пистата „Албърт Парк“.", "date": "2019.02.18", "title": "Спорт: Започнаха предсезонните тестове във Формула 1"}
{"url": "http://www.focus-news.net/news/2019/02/18/2624777/rumen-petkov-abv-v-balgariya-nyama-selo-dzhon-no-ima-selo-totleben-aksakov-i-gurko.html", "text": "В България няма село Джон, но има село Тотлебен, Аксаков и Гурко. Това каза председателят на АБВ Румен Петков по време на научна конференция, посветена на 140-ата годишнина от подписването на Константинополския мирен договор, предаде репортер на  Агенция „Фокус“ . Той отбеляза, че през последните две години има много поводи да се обсъждат българо-руските отношения и изброи 140-годишнината на Плевенската епопея, 140-годишнината от Освобождението на България и 140- годишнината от подписването на Константинополския мирен договор и в средата на година 140-годишнината от дипломатически отношения България – Русия. \r\n„Обсъждаме една от най-героичните битки за свобода. Битка, която е породена от стремежа на братския руски народ да освободи България. Битка, нямаща икономически интереси в основата си. Битка,след която Русия не продаде на България един трамвай. Битка, в която 140 хил. руски войни дадоха най-свидното си – живота. Битка, в която всъщност се видя кой къде е, защото британския премиер пише на кралицата дни преди Плевенската епопея, че ако Плевен падне, това ще е най-тежкия ден за Великобритания момент“, каза Петков и отчете, че Патриархът на българската литература Иван Вазов възкликна „Плевен, падна, ден велик“. „Не може да не ни е тъжно, че съдбата на България на Берлинския конгрес се решава без участието на българите. Не може да не ни е тежко, че много пъти съдбата на нашата страна е решавана в наше отсъствие и за наша сметка“, допълни председателят на АБВ. Той обясни, че когато говорим за Константинополския договор, трябва да си дадем сметка, че в резултат на този договор Русия опрощава задължения на Турция, заради свободата на България.    \r\nДеница КИТАНОВА", "date": "2019.02.18", "title": "Румен Петков, АБВ: В България няма село Джон, но има село Тотлебен, Аксаков и Гурко"}
{"url": "http://www.focus-news.net/news/2019/02/18/2624785/odmvr-sofiya-izdirva-ochevidets-na-tezhak-paten-intsident.html", "text": "ОДМВР-София търси свидетели и очевидци за съдействие при разследването на тежкия пътен инцидент, възникнал около 11.55 часа на 12 февруари т.г., на пътя София-Петрохан, в района на Бучин проход, между леки автомобили „Ауди 80“ и „Фолксваген Голф“, при който загинаха двама души. Това съобщиха от пресцентъра на ОДМВР-София.  \r\nУмолява се водачът на микробуса, заснет в района на инцидента, да се свърже с най-близкото управление на МВР за оказване на съдействие на разследващите органи при ОДМВР – София.", "date": "2019.02.18", "title": "ОДМВР-София издирва очевидец на тежък пътен инцидент"}
{"url": "http://www.focus-news.net/news/2019/02/18/2624783/kaloyan-pargov-bsp-sofiya-aparatite-za-samotaksuvane-v-sinya-i-zelena-zona-imat-li-fiskalna-vrazka-s-nap.html", "text": "Имат ли апаратите за самотаксуване в \"синя\" и \"зелена\" зона за паркиране в центъра на София фискална връзка с НАП? Това пита председателят на БСП - София и на групата на социалистите в СОС Калоян Паргов, съобщиха от  пресцентъра на БСП-София.  Въпросът му е във връзка с измененията, налагани от Наредба Н-18, която задължава да бъдат направени промени на около 170 000 фискални устройства в страната до края на март. Измененията във въпросния документ, които предизвикаха бурно негодувание от бизнеса и заплахи за протести, бяха приети в края на септември миналата година. Те предвиждат всяка издадена касова бележка да бъде изпращана почти в реално време - до 5 минути - към сървърите на НАП. Досега този процес, според данни на приходната агенция, е отнемал месец. Друга новост е задължително да бъде отпечатван QR-код върху всяка касова бележка. За тази цел обаче са необходими сериозни софтуерни промени и поредна смяна на касовите апарати. \r\n\"Промените в Наредба Н-18 засягат пряко общинското дружество \"Център за градска мобилност\" ЕАД, коментира Калоян Паргов, който е заместник-председател на Комисията по транспорт и туризъм в СОС. - В тази връзка настоявам директорът Румяна Милова да информира всички членове на Комисията по транспорт и туризъм, както и обществеността за процеса на работа по промяна на софтуера за фискална връзка с НАП. Както и да докладва дали \"Център за градска мобилност\" ЕАД ще се справи с тези промени в указания срок до края на март 2019 г. Освен това, макар и не много, в София има апарати за самотаксуване в \"синя\" и \"зелена\" зона. В тази връзка бих искал да чуя от госпожа Милова дали те имат фискална връзка с НАП към този момент и дали софтуерът вече е или предстои да бъде съобразен с новите изисквания на Наредба Н-18?\". \r\nКалоян Паргов и останалите общински съветници от групата на БСП са притеснени от твърденията на експерти, че най-затруднени от промените, въведени от Наредба Н-18, ще бъдат фирмите за градски и обществен транспорт. Затова настояват за бърза и изчерпателна информация от страна", "date": "2019.02.18", "title": "Калоян Паргов, БСП-София: Апаратите за самотаксуване в \"синя\" и \"зелена\" зона имат ли фискална връзка с НАП"}
{"url": "http://www.focus-news.net/news/2019/02/18/2624786/georgi-parvanov-prezident-2002-2012-balgarite-sa-priznatelni-na-rusiya-zhalko-e-che-ponyakoga-se-yavyavat-polititsi-koito-sazdavat-druga-sreda.html", "text": "Българите са признателни на Русия, жалко е, че понякога се явяват политици, които създават друга среда. Това каза Георги Първанов, президент на България в периода 2002-2012 и основател на ПП АБВ, по време на научна конференция, посветена на 140-та годишнина от подписването на Константинополския мирен договор, предаде репортер на  Агенция „Фокус“.   „Този форум е интересен. Той е част от една поредица от мога да ги нарека от исторически четения, за да избягам от тази нова купешка дума – форум, които ние сме правили в Стара Загора, в Плевен и на много други места. Отзвукът определено е позитивен. Българите имат нужда от подобни разговори, обсъждания. Българинът има изострена историческа памет. Между другото бях подранил с програмата и се  наложи да си уплътня някои друга минута в първата книжарница, която ми попадна. Още на актуалния равт, видях четири книги, сега издадени наскоро, посветени на събитията около Руско-Турската освободителна война. От другата страна имаше още толкова за Левски. Т.е. българинът чете и чете историческа литература и това е една добра новина“, отчете Георги Първанов.  \r\nПо отношение на темата за Константинополския договор, Първанов отчете: „Сигурно има много конкретни измерения  към момента на Освобождението, но има и един отложен във времето, когато България обявява своята независимост с част от тези репараци, които са заложени в Константинополския мирен договор, не знам дали съм прецизен, се откупува българската независимост и така в България става и независимост. Русия ни освободи, с цената на много усилия и с цената на жертви от предишните години“. По думите му по време на Освобождението Русия е имала своите трудности в онзи период, но в името на идеала, заради чувството към българите и към славяните, свободата е станала факт. „Затова откакто се знаем Руско-Турската война от 1878 г. е Освободителна. Тя е освободителна, скъпи приятели, не по силата на укази, постановления или други формални документи, тя е освободителна в съзнанието на хората. Това са само щрихи, макар и немалобройни“, допълни още Първанов.  \r\nДеница КИТАНОВА", "date": "2019.02.18", "title": "Георги Първанов, президент 2002-2012: Българите са признателни на Русия, жалко е, че понякога се явяват политици, които създават друга среда"}
{"url": "http://www.focus-news.net/news/2019/02/18/2624774/kmetat-na-selo-voyvodinovo-dimitar-tosev-100-tona-meso-ot-izgoreliya-tseh-kriyat-opasnosti-za-zhitelite.html", "text": "100 тона месо от изгорелия цех във Войводиново крият опасности за жителите. Това съобщи за  Радио „Фокус”-Пловдив  кметът на селото Димитър Тосев. „Месото се разваля и скоро ще започне да мирише и да стане опасно за населението”, каза кметът. Месото е било подложено на висока температура, а и времето вече е топло. Тосев уточни, че все още разследващите не позволяват на собственика на фирмата и хората му да влязат в цеха и да изнесат месото. То трябва да бъде извозено с камиони до Екарисажа във Варна.„Огледът вече е направен, но достъпът до цеха все още е забранен”, добави Тосев. \r\n„С каквото може ще им помогнем, но реално общината не разполага с никакъв ресурс”, отбеляза Димитър Тосев в отговор на въпрос може ли общината да помогне с нещо на фирмата и на хората, над 200 души, които загубиха работата си. Все още не са ясни причините за пожара. Прокуратурата наблюдава досъдебно производство, назначени са експертизи, разпитват се свидетели. \r\nЦветана ТОНЧЕВА", "date": "2019.02.18", "title": "Кметът на село Войводиново Димитър Тосев: 100 тона месо от изгорелия цех крият опасности за жителите"}
{"url": "http://www.focus-news.net/news/2019/02/18/2624779/rtk-kosovo-v-severna-mitrovitsa-e-izbhunala-bomba-nyama-danni-za-postradali.html", "text": "В сутрешните часове на деня в населената предимно със сърби Северна Митровица е избухнала бомба, предава  RTK . \r\nИнцидентът се е случил около 5:00 часа местно време (6:00 часа българско време) пред фитнес център и за щастие няма пострадали, само материални щети, пояснява медията.  \r\nИзточници разкриват, че собственик на фитнеса е бошняк, който е бил на служба в косовската полиция. Извършителите и мотивите за инцидента оставан неясни към момента. Случаят се разследва. Тереза Герова", "date": "2019.02.18", "title": "RTK (Косово): В Северна Митровица е избухнала бомба, няма данни за пострадали"}
{"url": "http://www.focus-news.net/news/2019/02/18/2624789/mvr-25-godishen-mazh-e-zadarzhan-za-ubiystvoto-na-roditelite-brat-si-i-baba-si-v-novi-iskar.html", "text": "25-годишен мъж е задържан за убийството на родителите, брат си и баба си в Нови Искър. Това съобщиха от пресцентъра на  МВР . Тази сутрин към 10.30 е получен сигнал за тежък криминален инцидент, станал в къща в столичния Нови Искър. По първоначални данни мъж е нанесъл смъртоносни наранявания на родителите си, брат си и баба си. На място са криминалисти на СДВР, които извършват оглед. Задържан е заподозрян за тежкото криминално престъпление – 25-годишен мъж. \r\nДействията по разследването продължават в рамките на образуваното досъдебно производство под наблюдението и ръководството на прокуратурата.", "date": "2019.02.18", "title": "МВР: 25-годишен мъж е задържан за убийството на родителите, брат си и баба си в Нови Искър"}
{"url": "http://www.focus-news.net/news/2019/02/18/2624792/veliko-tarnovo-pochina-74-godishniyat-mazh-koyto-se-podpali-po-nevnimanie-s-tsigara-v-grada.html", "text": "Почина 74-годишният мъж, който се подпали по невнимание с цигара в старата столица. Това съобщиха от пресцентъра на  Областна дирекция на МВР – Велико Търново . Той бе настанен в УМБАЛСМ „Н. И. Пирогов“, където лекарите не са могли да спасят живота му поради тежките изгаряния. „Фокус“  припомня, че пожарът възникна на ул. „Беляковско шосе“ във Велико Търново около 17.00 часа на 1 февруари. На място бе изпратен екип на Районната служба с един противопожарен автомобил и трима пожарникари. На местопроизшествието е извършен оглед от Оперативна спасителна група при Районно управление – Велико Търново. При пристигане дежурният екип установил, че са горели дрехите на лицето, в следствие на което са пострадали откритите части на тялото.  Причините за възникване на пожара са в процес на установяване.", "date": "2019.02.18", "title": "Велико Търново: Почина 74-годишният мъж, който се подпали по невнимание с цигара в града"}
{"url": "http://www.focus-news.net/news/2019/02/18/2624793/blagoevgrad-21-godishen-mazh-e-s-probodna-rana-sled-samorazprava-v-selo-gorno-dryanovo.html", "text": "Сигнал за пострадало лице след физическа саморазправа е получен в РУ-Гоце Делчев. Около 03:15 часа на 17 февруари след спор между двама мъже, който прераснал във физическа саморазправа, 21-годишен мъж от село Горно Дряново е получил прободна рана в дясното бедро, като след оказана медицинска помощ е освободен за домашно лечение без опасност за живота. Това съобщиха от пресцентъра на  ОДМВР – Благоевград . Образувано е досъдебно производство. Работата продължава.", "date": "2019.02.18", "title": "Благоевград: 21-годишен мъж е с прободна рана след саморазправа в село Горно Дряново"}
{"url": "http://www.focus-news.net/news/2019/02/18/2624791/georgi-parvanov-prezident-2002-2012-g-silna-evropa-i-moderna-evropeyska-sigurnost-sa-nevazmozhni-sreshtu-rusiya-ili-bez-neya-apelat-mi-e-debatat-za-evrovota-da-se-izpolzva-i-za-tova.html", "text": "Силна Европа и модерна европейска сигурност са невъзможни срещу Русия или без нея, апелът ми е дебатът за евровота да се използва и за това. Това каза Георги Първанов, президент на България в периода 2002-2012 и основател на ПП АБВ, по време на научна конференция, посветена на 140-та годишнина от подписването на Константинополския мирен договор, предаде репортер на  Агенция „Фокус“.    По думите на Първанов Русия има своя решаващ принос за възраждането на българската държавност и за създаването на новите български институции. \"Руската империя, която не можем да кажем, че е била по това време образец на демократичност, дари императора една от най-модерните европейски конституции\", допълни още Първанов. Той подчерта, че българите няма да забравят Плевен и Стара Загора. „Това не се отнася само за нас тук, събрани в това скромно помещение, става дума за милионите българи, които предават тази памет на своите деца и внуци. Честванията тази, преди пет години или преди десет не са по-малко внушителни, зареждащи от онова, което е имало преди 100 години. Винаги има емоция, която може да усетиш не само на Шипка, а в цялата страна“, допълни Първанов и отчете, че този тип тържества не са важни само като ритуали на историческата памет. „Много важно е, скъпи приятели, драги сънародници, да можем да видим какви са актуалните измерения. Не го приемайте като спекулация. Влизаме в европейски избори. Една от ключовите теми на евроизборите е каква Европа? Аз съм подписал договора между Блъгария и ЕС. Силна Европа е невъзможна, модерната европейска сигурност е невъзможна срещу Русия или дори без Русия. По мое време имах честта и удоволствието да работя с европейски лидери, които го разбираха“, посочи Първанов и заяви, че апелът му е да се използва предстоящи дебат на евровота за това.  \r\nДеница КИТАНОВА", "date": "2019.02.18", "title": "Георги Първанов, президент 2002-2012 г.: Силна Европа и модерна европейска сигурност са невъзможни срещу Русия или без нея, апелът ми е дебатът за евровота да се използва и за това"}
{"url": "http://www.focus-news.net/news/2019/02/18/2624797/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nДеница ДИМИТРОВА", "date": "2019.02.18", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/02/18/2624787/predsedatelyat-na-pg-gerb-tsvetan-tsvetanov-provede-rabotna-sreshta-s-premiera-na-kosovo-ramush-haradinay.html", "text": "Председателят на ПГ ГЕРБ и зам.-председател на партията Цветан Цветанов проведе работна среща с министър-председателя на Косово Рамуш Харадинай. Това съобщиха от пресцентъра на  партията . Харадинай е домакин на регионална Приятелска закуска, която събира политици и общественици от региона и САЩ в духа на открития диалог и взаимност в служба на обществото.  \r\nРамуш Харадинай сподели благодарността си към България и министър-председателя Бойко Борисов за подкрепата за европейското бъдеще на страните от региона по време на Българското председателство на Съвета на ЕС. Министър-председателят на Косово отбеляза, че поставяйки Западните Балкани като акцент сред българските приоритети, страната ни е съумяла да помогне за помиряването и стабилността в региона, като е генерирала истинска добавена стойност за бъдещето на региона и е спомогнала за постигане на целите на Берлинския процес. Харадинай сподели и за срещата само от преди дни с премиера Борисов Борисов в рамките на Мюнхенската конференция по сигурността.", "date": "2019.02.18", "title": "Председателят на ПГ ГЕРБ Цветан Цветанов проведе работна среща с премиера на Косово Рамуш Харадинай"}
{"url": "http://www.focus-news.net/news/2019/02/18/2624798/masovi-ubiystva-v-balgariya-spravka-agentsiya-fokus.html", "text": "25-годишен мъж е задържан за убийството на родителите, брат си и баба си в Нови Искър. По този повод \"Фокус\" припомня масовите убийства в страната през последните години.  Януари 2018г. \r\nПрез януари 2018г. е извършено шесторно убийство в Нови Искър. Шестима души са разстреляни с по няколко куршума – баща, син, доведена дъщеря, приятелят ѝ и баба ѝ. На километри от къщата в кладенец е открита убита и майката. Заподозрян е 56-годишният Росен Ангелов – рецидивист с присъди за блудство с малолетна и кражби. В хода на разследването стана ясно, че той е имал интимна връзка с намерената в кладенец жена. Росен Ангелов избяга от полицията, а докато го издирваха, той се самоуби и бе намерен с куршум в главата. Издирването продължи четири дни. Според разследващите мотивът за убийството от една страна е емоционален заради приключила любовна връзка, а от друга – финансов заради отказ на жената да му помогне в обири на къщи, в които е работила.  На 15 януари 2017г. \r\nБаща, майка и техният син са намерени мъртви в дома им в град Вълчи дол. Разследващите установяват, че става въпрос за двойно убийство с последвало самоубийство след битов скандал. Според данните 65-годишен бивш пожарникар е застрелял първо сина си и съпругата си, а след това се е самоубил. 31 октомври 2017г. \r\nДвойно убийство е извършено в плевенското село Горни Дъбник. Жертвите са баща и дъщеря на 72 и 35 години. За пристъплението е задържан бившия съпруг на жената.  17 май 2016г. \r\nСъседка случайно открива труповете на възрастно семейство в двора на къщата им. Убитите са на 74 и 69 години. За престъплението е задържан техния син - служител на пловдивската „Икономическа полиция”. На 21 януари 2013г. \r\nЧетиричленно семейство е открито мъртво в пловдивския кв. „Кючук Париж”. Това са 32-годишният Георги Т. и 28-годишата му съпруга Николинка Т. и двете им деца – на осем и на три години. И четиримата са били с огнестрелни рани. По-късно става ясно, че се касае за тройно убийство, последвано от самоубийство. Разследващите полицаи са намерили до трупа на мъжа законно притежаван от него пистолет.  На 20 сепетмври 2011г. \r\nТрима души бяха убити, а една жена бе тежко ранена след спор за имот в Ябланица. Скандалът се разразил в семейна вила в града. Загинали са 70-годишна жена, 51-годишният й син и 15-годишният й внук. Разпрата възникнала между 73-годишния Гаврил П. и семейството на 70-годишната му сестра. Докато семейството на сестрата вечеряло, Гаврил П. внезапно нахлул в къщата им и открил огън срещу тях. На място издъхват племенникът на стрелеца Иван и неговият син – Теодор, на 15 години. Лекарите не успяват да спасят живота на 70-годишната Цветанка, а снаха й изпада в кома. По време на стрелбата през прозореца успява да избяга другият внук – Мариян, на 19 години. Минути след това Гавраил пали вилата, построена на около 50 метра от къщата.  На 21 юни 2009г. \r\n21 годишен наркозависим уби майка си, а след това и сестра си и се опита да се отърве от труповете посред бял ден в неделя. Младежът, който е извършил двойното убийство в ж.к. „Младост”, е живеел на 20 етаж на блок 371, заедно с майка си и сестра си. Той бил задържан, докато се опитвал да пренесе тялото на една от жертвите в чувал заедно със строителни отпадъци. На 3 октомври 2010г.   \r\nТелата на мъж и жена, които са живеели на семейни начала, бяха намерени в района на къщата им във вилната зона край пътя от м.с. Черно море към село Рудник. Тялото на жената е открито в автомобила на семейството \"Опел Омега\", паркиран в двора на дома им, а мъжът е намере по-късно в дерето на няколко метра срещу къщата. От полицията са категорични, че трагедията не е плод на семейна драма, а става дума за двойно убийство. След дни за двойното убиство е задържан 34-годишен мъж, осъждан за кражби. На 30 юли 2007 г. \r\nМакедонка и българин са намерени мъртви в квартирата си в столичния квартал “Редута”. Открити са телата на 30-годишния българин от Велико Търново Емил К. и 24-годишната македонска гражданка Биляна Н. Младежите били намерени окървавени на пода, а около тях имало две метални ножици. В стаята също са открити и куршуми. Според разследващите преди да бъдат застреляни двамата са измъчвани. На 10 юли 2000г.   \r\nМалко преди полунощ 22-годишния Георги Й. наръгва и убива бившата си приятелка - 17-годишната Галина И., и нейните братовчедки Ралица Д. и Анастасия М. на 15 и 13 години. Техните тела бяха намерени рано сутринта на следващия ден в двора на училището във Вълчи дол. Според обвинението мотивът на Георги е ревност. За жестокото си престъпление той получава доживотен затвор. На 2 март 1997г. \r\nВ апартамента им в квартал „Гео Милев“ в София са убити мъж, жена и 4-годишният им син. За тройното убийство е обвинен 18-годишният Димитър К., който прави самопризнания и описва детайлно как е застрелял баща си, втората му съпруга и е прерязал гърлото на братчето си. На 25 декември 1974г. \r\nНай-масовото убийство в България е извършено от 17-годишен ученик - Бранимир Д., който часове преди да нахлуе в общежитието, въоръжен с пистолет \"Валтер\" и финландски нож, гледа за пръв път филмът \"Кръстникът\". На 25 декември 1974 г. в 20.45 часа в студентските общежития в кв.\"Дървеница\" е извършено убийство на 6 студенти, а 10 са ранени. Двама от тях почиват по-късно. Единият от убитите и 3-ма от ранените са чужди граждани. По-късно пред разследващите Бранко ще обясни, че е отишъл в общежитието да търси братовчедка си Елена, в която според думите му бил влюбен. 17-годишният Бранимир е задържан, но заключението на петорната съдебно-медицинска експертиза гласи, че той не трябва да носи наказателна отговорност за зловещото деяние, тъй като страда от \"шизофренна психоза\". Решено е, че ученикът трябва да бъде настанен в психиатричната болница в ловешкия затвор.", "date": "2019.02.18", "title": "Масови убийства в България (Справка Агенция „Фокус“)"}
{"url": "http://www.focus-news.net/news/2019/02/18/2624795/afp-siriyskite-kyurdi-prizovaha-evropa-da-ne-gi-izostavya-sled-kraya-borbata-sreshtu-islyamska-darzhava.html", "text": "Алдар Халил, член на сирийската кюрдска Партия „Демократичен съюз\" (ПДС) призова Европа да не изоставя кюрдите след приключването на борбата срещу близкоизточната радикална групировка „Ислямска държава“, предава  AFP . \r\nЕвропейските сили „имат политическа и морална отговорност\" към кюрдите, подчерта Халил в интервю за агенцията, дадено в Париж късно в неделя, предупреждавайки, че кюрдите ще се стремят към закрилата на сирийския президент Башар Асад, ако Европа и САЩ им предоставят такава.  \r\nХалил призова за разполагането на международни сили по границата между кюрдските райони в Северна Сирия и Турция, за да се предотврати нападение на Анкара срещу тях.  \r\n„Франция може да внесе предложение в Съвета за сигурност за нашата защита, която предполага международна сила между нас и турците\", поясни Халил. Тереза Герова", "date": "2019.02.18", "title": "AFP: Сирийските кюрди призоваха Европа да не ги изоставя след края борбата срещу „Ислямска държава“"}
{"url": "http://www.focus-news.net/news/2019/02/18/2624799/hurriyet-vse-poveche-turtsi-se-otpravyat-na-ski-vakantsii-v-balgariya.html", "text": "Все повече турци се отправят на ски ваканции в България, съобщава вестник  Hurriyet , като уточняват, че интересът им се е засилил след кампания на „Търкиш Еърлайнс“, която предлага отстъпки и безплатни услуги в екскурзии до курортите в страната ни и най-вече – до Пампорово.  \r\n„Времето за полет от Истанбул до [столицата на България] София е един час. Разстоянието между София и Пампорово е за три часа. Организирали сме кампания за групи от 10 и повече души на обиколки [до София]“, заяви Мехмет Гюркайнак, директор на офиса на авиокомпанията в София. \r\n„Няма трансфер от летище София до Пампорово. Нощувка и закуска в петзвездните хотели там започва от 45 евро. Ски картите също са безплатни за турските туристи”, допълни Гюркайнак, като уточни, че за закупилите шестдневен престой е осигурено безплатно ски оборудване и уроци. \r\nСофия е силно предпочитана дестинация от турците, според директора на офиса на „Търкиш Еърлайнс“, който подчерта, че седмично до града се изпълняват 18 полета. \r\n„От 1 април ще бъдат извършвани 21 полета за седмица\", похвали се Гюркайнак. \r\nПрез зимния сезон на 2018 г. в Пампорово се наблюдаваше приток на турски туристи – курортът бе посетен от 15 хил. граждани на съседката ни.  \r\n„Турските туристи са наш приоритет. Пампорово посещават предимно турци. Има голям интерес у тях заради ски училището и владеенето на турски език“ от местните, обяснява Мариан Беляков, изпълнителен директор на ски центъра в Пампорово. \r\nОсвен турците, румънците и сърбите също предпочитат зимния ни курорт за ски ваканции. \r\nРазположен в сърцето на Родопите, ски пистите на Пампорово разполагат с 60-километрова мрежа и над 60 хотела с капацитет 7000 легла. Това, което прави Пампорово уникално сред източноевропейските ски курорти, е неговата семейна атмосфера и първокласни ски училища за начинаещи. \r\nДокато Пампорово е подходящ за начинаещи скиори, другите водещи курорти в България, Боровец и Банско, са най-добрите алтернативи за по-напредналите в зимните спортове.  \r\nТурция също предлага чудесни възможности за любителите на ски в много региони като Улудаг в северозападната провинция Бурса, Паландьокен в източната провинция Ерзурум и Карталкая в черноморската провинция Болу. Тереза Герова", "date": "2019.02.18", "title": "Hurriyet: Все повече турци се отправят на ски ваканции в България"}
{"url": "http://www.focus-news.net/news/2019/02/18/2624800/georgi-markov-gerb-shte-vazstanovim-po-podhodyashtiya-nachin-preferentsialnoto-glasuvane.html", "text": "Ще възстановим по подходящия начин преференциалното гласуване. Това каза народният представител от ГЕРБ Георги Марков след заседание на Изпълнителната комисия на ГЕРБ във връзка с последните промени в Изборния кодекс, предаде репортер на  Агенция „Фокус“ . \r\n„След 3 месеца предстоят поредните европизбори – много важни за Европа и за България. Идеята на ГЕРБ е основната тематика в тази предизборна тематика да бъде каква Европа искаме и каква България нея. Искаме да припомним на българските избиратели, което се случи в последната година и половина. В 30-ата юбилейна годишнина на българския преход България успя да стане с една глава над останалите балкански страни и лидер на Балканите. По време на европредседателството ни българският премиер докара тук 28 министър-председатели, вкарахме балканската тема в дневния ред на Европа, нашият премиер накара Тачи и Вучич да си стиснат ръцете и т.н.“, заяви Марков и посочи, че такъв успех България никога не е имала. \r\n„Затова не искаме този успех да се подменя с промените в изборното законодателство. ПП ГЕРБ ще възстанови по подходящия начин т.нар. преференциално гласуване, защото сме единствената политическа сила в България, която се вслуша в гласа на 2,5 млн. български избиратели“, обясни Марков. „Ние считаме, че не може да има избори в България по сегашната пропорционална изборна система, която ни обрича на вечни коалиции“, каза още той. „Другите ги гони страхът, защото при мажоритарни избори ГЕРБ ще има абсолютно мнозинство“, заяви Марков. \r\nТой призова обществото да се успокои, тъй като преференциите остават. \r\nЦветилена СИМЕОНОВА", "date": "2019.02.18", "title": "Георги Марков, ГЕРБ: Ще възстановим по подходящия начин преференциалното гласуване"}
{"url": "http://www.focus-news.net/news/2019/02/18/2624794/georgi-parvanov-prezident-2002-2012-g-ne-mozhe-v-studenata-i-hibridnata-voyna-i-v-progandnite-ataki-pomezhdu-ni-parvata-zhertva-da-bade-istoriyata.html", "text": "Не може в Студената и хибридната война и в прогандните атаки помежду ни първата жертва да бъде историята. Това каза Георги Първанов, президент на България в периода 2002-2012 и основател на ПП АБВ, по време на научна конференция, посветена на 140-та годишнина от подписването на Константинополския мирен договор, предаде репортер на  Агенция „Фокус“.    Първанов коментира, че за временното руско управление не се говори, но се говори за Съветската окупация 1944-1945 г. „Ще направя едно малко отклонение, понеже стана дума за Отечествената война, за освобождението от фашизма“, каза Първанов и отчете, че е имал честта да участва в парада през 2005 г. и  обясни, че пази  огромни фотоси от събитието. „Там сме всички европейски и голяма част от световните лидери. Почти няма отсъстващи 2005 г. 2010 г. някои отсъстваха от фотофемилито. 2015 г. всички помним дискусията, мнозина си намериха повод да не присъстват. Не може да има двойни стандарти към историята. Не може в Студената, в хибридната война, в пропагандните атаки по между ни първата жертва да бъде историята“, допълни Първанов.  \r\nДеница КИТАНОВА", "date": "2019.02.18", "title": "Георги Първанов, президент 2002-2012 г: Не може в Студената и хибридната война и в прогандните атаки помежду ни първата жертва да бъде историята"}
{"url": "http://www.focus-news.net/news/2019/02/18/2624804/bloomberg-sarbiya-i-kosovo-se-podgotvyat-da-razreshat-desetiletniya-si-spor.html", "text": "След като Гърция и Бившата югославска република Македония постигнаха компромис в спора името на страната, международният натиск се прехвърля върху сръбския президент Александър Вучич, за да работи за постигане на споразумение с косовския си колега Хашим Тачи. Това ще позволи на двете страни да се присъединят към Европейския съюз и, поне в случая с Косово, към Организацията на Северноатлантическия договор, коментират в редакцията на американската агенция  Bloomberg . \r\n„И двамата знаем какво искаме\", заяви Вучич, чиято страна е централна в регион в геополитическа борба за влияние между Русия и Запада, в речта си пред Меджународната конференция по сигурността в Мюнхен.   \r\nБивш ученик на покойния Слободан Милошевич, Вучич няма илюзии, че постигането на споразумение ще бъде лесно. И двамата лидери ще трябва да обяснят на избирателите, че нито една от страните няма да получи всичко, което иска. \r\nМакар че визията на Сърбия е потенциален икономически тласък за присъединяване към ЕС, Косово се стреми да затвърди своята независимост и Европа иска да увеличи стабилността на Балканите. \r\nТачи и Вучич достигнаха близо до сделката миналото лято, но перспективата, че тя може да включва размяна на територия на Балканите, сцена на най-тежките сблъсъци в Европа след Втората световна война, предизвика напрежение. Германският канцлер Ангела Меркел заяви, че подобен сценарий ще отвори кутията на Пандора и ще заплаши години на усилия за прекъсване на връзките между етническата принадлежност и националните граници. САЩ се показаха по-благосклонни към идеята.  \r\nРусия и Китай, които подкрепиха отказа на Сърбия да признае Косово, сега казват, че приемат всяка позиция, която Белград защитава. Въпреки това, Русия е предпазлива към всяка сделка, която би могла да ускори членството на Сърбия в ЕС и да намали още повече регионалния й отпечатък. \r\nНа свой ред в Мюнхен Тачи изрази надежда, че 2019 ще бъде годината на споразумение между Белград и Прищина. „Това е най-добрият път за нашите страни и за Западните Балкани\", увери косовският премиер.  \r\nКосово, населено предимно от етнически албанци, обяви независимост през 2008 г., девет години след бомбардировките на НАТО, с които бяха изгонени войските на Милошевич. Нито едно сръбско правителство не е приело независимо Косово. \r\nОтношенията се влошиха миналата година, след като Сърбия блокира влизането на Косово в Интерпол, международната полицейска организация, а Косово въведе 100-процентови мита за внос на сръбски стоки. \r\nДокато и двамата лидери твърдят, че са готови да подновят преговорите, Вучич заяви, че ще трябва най-напред  да бъдат премахнати митата и допълни, че всяка сделка изисква свободно движение на стоки и хора. Тереза Герова", "date": "2019.02.18", "title": "Bloomberg: Сърбия и Косово се подготвят да разрешат десетилетния си спор"}
{"url": "http://www.focus-news.net/news/2019/02/18/2624805/burgas-dve-darveni-postroyki-sa-izgoreli-pri-pozhar-v-kamping-yakoto-myasto-v-zemlishteto-na-selo-lozenets.html", "text": "На 15 февруари т.г. около 23.47 ч. в Районно управление – Царево е получено съобщение за пожар, възникнал в къмпинг „Якото място“ в землището на село Лозенец. Това съобщиха от пресцентъра на  ОДМВР – Бургас . Към мястото на инцидента се отправили два противопожарни автомобила и шестима огнеборци, които потушили огъня. След инцидента изгорели две дървени постройки (едната с площ около 100 кв. м, съдържаща магазинско оборудване, а втората с площ около 80 кв. м, ползвана като складово помещение и офис). От пожара няма пострадали. Причините за пожара, както и стойността на нанесените щети, са в процес на изясняване.", "date": "2019.02.18", "title": "Бургас: Две дървени постройки са изгорели при пожар в къмпинг „Якото място“ в землището на село Лозенец"}
{"url": "http://www.focus-news.net/news/2019/02/18/2624806/narodniyat-predstavitel-ot-bsp-za-balgariya-nikolay-tsonkov-i-obshtinskiyat-savetnik-ivan-takov-shte-provedat-priemna-za-grazhdani-na-19-fevruari.html", "text": "На 19 февруари, от 15.00 до 17.00 часа, народният представител от „БСП за България“ Николай Цонков и общинският съветник Иван Таков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  ГС на БСП-София . \r\nЖелаещите може да се запишат предварително на телефон 02/987 20 86.", "date": "2019.02.18", "title": "Народният представител от „БСП за България“ Николай Цонков и общинският съветник Иван Таков ще проведат приемна за граждани на 19 февруари"}
{"url": "http://www.focus-news.net/news/2019/02/18/2624807/varna-23-godishen-student-e-osaden-uslovno-za-poboy-nad-dvama-mladezhi-po-huliganski-podbudi.html", "text": "23-годишен студент във Варна е осъден на 5 месеца лишаване от свобода, отложено с 3 години изпитателен срок заради побой над двама души по хулигански подбуди. Това съобщиха от пресцентъра на  Районния съд . Инцидентът възникнал на 11 февруари 2017 година. След спречкване, подсъдимият нанесъл няколко удара и причинил леки телесни повреди на други двама младежи. В резултат на сбиването, един от пострадалите получил  контузия в областта на носа и счупване на носни кости. Другият пострадал имал разкъсно-контузни рани по слепоочието, ожулвания, кръвонасядания  и травматичен оток в областта на клепачите. Нанесените  по хулигански подбуди наранявания  довели до временно разстройство на здравето, неопасно за живота. 23-годишният студент е с чисто съдебно минало до момента. Съгласно одобреното от съда споразумение, в тежест на  подсъдимия са всички направени разноски по делото. Съдебният акт е окончателен.", "date": "2019.02.18", "title": "Варна: 23-годишен студент е осъден условно за побой над двама младежи по хулигански подбуди"}
{"url": "http://www.focus-news.net/news/2019/02/18/2624801/georgi-markov-gerb-shte-bade-izbran-nov-sastav-na-tsik-za-evroizborite.html", "text": "Ще бъде избран нов състав на ЦИК за евроизборите. Това каза народният представител от ГЕРБ Георги Марков след заседание на Изпълнителната комисия на ГЕРБ във връзка с последните промени в Изборния кодекс, предаде репортер на  Агенция „Фокус“ . \r\n„За да не ни обвиняват, че нарушаваме закона, и това да стане причина да се ореве Европа, Съвета на Европа, Африканският съюз, че са опорочени изборите, ще се открие процедура по избор на нова ЦИК. Ние още не сме преглътнали Костинброд и съм изумен,че държавният глава намекна за Констинбродската афера с положителен знак“, заяви Марков. „Ние тия работи не сме ги забравили, но гледаме напред. Нашият премиер е достатъчно знаят, за да обръща глава назад“, каза той. \r\nМарков посочи, че оттук нататък няма да се говори повече за изборни правила. „Вървим към Европа, не може да вървим към еврото, а да въвеждаме машинно гласуване, каквото няма никакво в Европа. А държавният глава каза, че ако няма машинно гласуване, щял да бъде опорочен вота. Оттук нататък говорим за Европа, за приноса на ГЕРБ в Европа и за поредната победа на ГЕРБ“, заяви той. \r\nЦветилена СИМЕОНОВА", "date": "2019.02.18", "title": "Георги Марков, ГЕРБ: Ще бъде избран нов състав на ЦИК за евроизборите"}
{"url": "http://www.focus-news.net/news/2019/02/18/2624809/sport-real-madrid-zaplashi-da-napusne-parvenstvoto-po-basketbol.html", "text": "Отборът на Реал (Мадрид) заплаши да напусне първенството по баскетбол заради поведението на рефери във финалната среща за Купата на краля, при която загуби от Барселона. Срещата в Мадрид завърши с 94:93 в полза на гостите. \r\nЯростта на Реал (Мадрид) бе породена от победните две точки на Анте Томич, които бяха отсъдени от съдийската тройка след преглед на видеоповторение на ситуацията.  \r\nПо-рано Олимпиакос също заплаши да напусне гръцката лига заради съдийски произвол срещу Панатинайкос.", "date": "2019.02.18", "title": "Спорт: Реал (Мадрид) заплаши да напусне първенството по баскетбол"}
{"url": "http://www.focus-news.net/news/2019/02/18/2624790/d-r-ognyan-mitev-mbal-blagoevgrad-nyama-novoprieti-patsienti-s-morbili-v-bolnitsata.html", "text": "Няма новоприети пациенти с морбили в МБАЛ – Благоевград. Това каза за  Радио „Фокус“ – Пирин  д-р Огнян Митев, директор на Многопрофилна болница за активно лечение (МБАЛ) – Благоевград. Той посочи, че в болницата няма тежки случаи на морбили. По думите му 27-годишният мъж, който беше настанен в Реанимация през изминалата седмица вече е преместен в Инфекциозното отделение на болницата и не е в тежко състояние. Д-р Огнян Митев каза още, че детето, което беше също с морбилна инфекция ще бъде изписано днес. \r\nДенис НИКИФОРОВ", "date": "2019.02.18", "title": "Д-р Огнян Митев, МБАЛ – Благоевград: Няма новоприети пациенти с морбили в болницата"}
{"url": "http://www.focus-news.net/news/2019/02/18/2624812/plovdiv-zapovedi-za-zabrana-za-samonastanyavane-shte-badat-razlepeni-po-nezakonnite-postroyki-v-tsiganskata-mahala-v-selo-voyvodinovo.html", "text": "Заповеди за забрана за самонастаняване ще бъдат разлепени по незаконните постройки в циганската махала във Войводиново, които подлежат на събаряне. Това съобщи за  Радио „Фокус”-Пловдив  кметът на селото Димитър Тосев. В петък от Административния съд обявиха, че делата, с които събарянето се обжалва, са спрени заради неплатени държавни такси. Общината ще изчака решението на съда след посочените срокове и чак тогава ще пристъпи към събаряне. Заповедите на общинския кмет ще бъдат разлепени на всяка една постройка поотделно. \r\nПрипомням, че миналата събота активисти на неправителствени организации скъсаха заповедите, които бяха залепени по незаконните къщи във Войводиново, като се представиха за представители на Хелзинския комитет за защита правата на човека. \r\nКметът на село Войводиново още веднъж коментира, че най-важното е да бъдат премахнати гетата у нас, тъй като именно от там излизат престъпленията и инициативите за незаконни действия. \r\nЦветана ТОНЧЕВА", "date": "2019.02.18", "title": "Пловдив: Заповеди за забрана за самонастаняване ще бъдат разлепени по незаконните постройки в циганската махала в село Войводиново"}
{"url": "http://www.focus-news.net/news/2019/02/18/2624813/pazardzhik-okolo-100-dka-sa-zelenite-ploshti-v-peshtera-i-se-poddarzhat-tselogodishno.html", "text": "Около 100 дка са зелените площи в Пещера, като в тях влиза градския парк, крепостта „Перистера и още 8 парка, съобщи за  Радио „Фокус“ – Пазарджик  Иван Спиров, директор на Общинско предприятие „Чистота и поддържане на пътната инфраструктура“ - Пещера.  По думите му, всички паркове са с поливни системи и се почистват, зацветяват, поливат и поддържат целогодишно. „Осемте парка в Пещера са облагородени по европейски програми. Ние се грижим и за поддръжката на терена около крепостта „Перистера“ в Пещера. Косим тревата два пъти седмично през по-голямата част от годината и зацветяваме всяка пролет“, уточни Спиров. Той допълни, че има и междублокови пространства в града, където жителите поддържат и облагородяват, а общинската администрация им осигурява храсти и цветя за засаждане. \r\nАлбена ЖИЛЕКОВА", "date": "2019.02.18", "title": "Пазарджик: Около 100 дка са зелените площи в Пещера и се поддържат целогодишно"}
{"url": "http://www.focus-news.net/news/2019/02/18/2624788/d-r-bozhidar-velev-upravitel-na-bolnitsata-v-razlog-14-detsa-sa-pod-nablyudenie-v-lechebnoto-zavedenie-pri-tyah-ne-e-ustanoveno-zabolyavaneto-morbili-no-sa-pod-karantina.html", "text": "14 деца са под наблюдение в болницата в Разлог, при тях не е установено заболяването морбили, но са под карантина. Това каза за  Радио „Фокус“ – Пирин  д-р Божидар Велев, управител на болницата в Разлог. Той допълни, че до този момент състоянието им е добро. По думите му 14-дневен е карантинният период. „През този период е важно да няма изява на заболяването и появата на обриви“, посочи д-р Велев. Той каза още, че причината педиатричното отделение да е под карантинна е, че е имало настанени деца, при които заболяването е било потвърдено. \r\nДенис НИКИФОРОВ", "date": "2019.02.18", "title": "Д-р Божидар Велев, управител на болницата в Разлог: 14 деца са под наблюдение в лечебното заведение, при тях не е установено заболяването морбили, но са под карантина"}
{"url": "http://www.focus-news.net/news/2019/02/18/2624815/ek-komisar-mariya-gabriel-v-dialog-s-grazhdanite-na-ruse.html", "text": "На 22 февруари (петък) от 11:30ч в Русенския университет \"Ангел Кънчев\" (корпус 2 – Аула) ще се проведе публичен дебат с комисаря по цифрова икономика и цифрово общество Мария Габриел, съобщават от  Отдел \"Преса и медии\" на Представителство на ЕК в България .  \r\nТемата на гражданския диалог е \"Цифровите технологии: възможности и предизвикателства\". Участниците ще имат възможност да обсъдят значението на цифровите технологии в нашето съвремие и да зададат своите въпроси по ключовите теми свързани с цифровия единен пазар.", "date": "2019.02.18", "title": "ЕК: Комисар Мария Габриел в диалог с гражданите на Русе"}
{"url": "http://www.focus-news.net/news/2019/02/18/2624811/mariya-pavlova-nsls-izvarsheni-sa-ogledi-na-vsichki-14-avtomobila-izzeti-sled-verizhnata-katastrofa-na-avtomagistrala-struma-kray-selo-damyanitsa.html", "text": "Направени са огледи на 14-те автомобила, които бяха иззети при първоначалния оглед на местопроизшествието след верижната катастрофа на автомагистрала „Струма“. Това каза за  Радио „Фокус“ – Пирин  Мария Павлова, говорител на Националната следствена служба (НСлС) и ръководител на всички процесуално-следствени действия, свързани с изясняване на причините, довели до инцидента. По думите ѝ е била назначена е една техническа експертиза за скоростта на двата влекача, участвали в произшествието, и са изготвени 9 химически експертизи относно иззети алкохолни проби на водачите. „В нито една от кръвните проби не е установено наличието на алкохол или упойващи вещества. Изискана е и до момента не е получена документация от Агенция „Пътна инфраструктура“, посочи Павлова. Тя добави, че документация е била изискана още от болниците в Югозападна България, в които има настанени пострадали – „ПУЛС“ – Благоевград; „Югозападна болница“ – Сандански и МБАЛ „Рокфелер“ – Петрич. \r\nЛивия НИНОВА", "date": "2019.02.18", "title": "Мария Павлова, НСлС: Извършени са огледи на всички 14 автомобила, иззети след верижната катастрофа на автомагистрала „Струма“ край село Дамяница"}
{"url": "http://www.focus-news.net/news/2019/02/18/2624802/mariya-pavlova-nsls-dve-litsa-postradali-pri-verizhnata-katastrofa-na-avtomagistrala-struma-kray-selo-damyanitsa-byaha-transportirani-do-stolichni-bolnitsi-edno-ot-tyah-e-pochinalo.html", "text": "Две лица, пострадали при верижната катастрофа на автомагистрала „Струма“ край село Дамяница, бяха транспортирани до столични болници, едно от тях е починало. Това каза за  Радио „Фокус“ – Пирин  Мария Павлова, говорител на Националната следствена служба (НСлС) и ръководител на всички процесуално-следствени действия, свързани с изясняване на причините, довели до инцидента. „Към момента има транспортирани две лица в Александровска болница и в УМБАЛСМ „Н. И. Пирогов“. Те са били в по-тежко състояние, като за съжаление едно от тях е починало. Назначени са експертизи с оглед установяване дали настъпилата смърт има причинна връзка с катастрофата. Те са в процес на изготвяне, тоест, все още не са готови“, посочи Мария Павлова. Тя добави, е изискан акт за смърт, медицинска документация и други от болница „Пирогов“. „След като експертизите станат готови, делото ще се докладва на Прокуратурата, за да се прецени дали има необходимост от промяна на подсъдността“, допълни Павлова. Тя уточни, че лицето, което е останало за лечение в Александровска болница, е в по-тежко състояние. Мария Павлова отбеляза, че под медицински контрол остават и няколко лица, които са настанени в болници в Благоевград, Петрич и Сандански. „Фокус“ припомня: \r\nНа 5 февруари възникна тежка верижна катастрофа на автомагистрала „Струма“ в района на село Дамяница. В нея участваха 29 моторни превозни средства, между които леки и товарни автомобила и два автобуса. След инцидента в болниците в Благоевград, Петрич и Сандански бяха приети 14 души с различна степен на увреждане. Още в деня на пътнотранспортното произшествие разследването на причините, довели до инцидента, бе възложено на Националната следствена служба с постановление на заместник-главния прокурор Мария Шикова. С оглед на ефективното и своевременно провеждане на първоначалните действия от Националната следствена служба бе изпратен екип от 9 следователи, 2 мобилни центъра и експерти от София. Още в самия ден на катастрофата е извършен мащабен оглед на местопроизшествието. При огледа са иззети множество веществени доказателства, включително и 14 моторни превозни средства. Предвид мащаба на местопроизшествието при огледа са използвани различни технически средства, в това число и дрон. На 5 февруари са били разпитани 32 свидетели, от които 11 граждани на Република Гърция, разпитани пред съдия. \r\nЛивия НИНОВА", "date": "2019.02.18", "title": "Мария Павлова, НСлС: Две лица, пострадали при верижната катастрофа на автомагистрала „Струма“ край село Дамяница, бяха транспортирани до столични болници, едно от тях е починало"}
{"url": "http://www.focus-news.net/news/2019/02/18/2624796/d-r-mariya-radoykova-mbal-gotse-delchev-dobro-e-sastoyanieto-na-dvete-detsa-s-morbilna-infektsiya-koito-sa-nastaneni-v-lechebnoto-zavedenie-utre-te-shte-badat-izpisani.html", "text": "Добро е състоянието на двете деца с морбилна инфекция, които са настанени в МБАЛ – Гоце Делчев. Това съобщи за  Радио „Фокус“ – Пирин  директорът на болницата д-р Мария Радойкова. Тя допълни, че утре те ще бъдат изписани. Д-р Радойкова каза още, че до този момент няма констатирани проблеми и новонастанени лица, при които да е установено заболяването. \r\nДенис НИКИФОРОВ", "date": "2019.02.18", "title": "Д-р Мария Радойкова, МБАЛ – Гоце Делчев: Добро е състоянието на двете деца с морбилна инфекция, които са настанени в лечебното заведение, утре те ще бъдат изписани"}
{"url": "http://www.focus-news.net/news/2019/02/18/2624817/ministerstvo-na-otbranata-zadarzhaniyat-po-sluchaya-s-chetvornoto-ubiystvo-v-novi-iskar-25-godishen-mazh-nyama-pravootnosheniya-sas-sistemata-na-ministerstvoto.html", "text": "Задържаният по случая с четворното убийство в Нови Искър 25-годишен мъж няма правоотношения със системата на Министерството на отбраната нито като военнослужещ, нито като цивилен служител. Това съобщиха от  пресцентъра на министерството.  Случаят се разследва от МВР.", "date": "2019.02.18", "title": "Министерство на отбраната: Задържаният по случая с четворното убийство в Нови Искър 25-годишен мъж няма правоотношения със системата на министерството"}
{"url": "http://www.focus-news.net/news/2019/02/18/2624818/dobrich-1-200-leva-sa-otkradni-pri-vzlomna-krazhba-ot-avtomobil-v-rayona-na-rezervat-yaylata.html", "text": "На 16 февруари, около 12.30 часа е получено съобщение за извършена кражба от лек автомобил „Ауди” със софийска регистрация, паркиран в района на резерват „Яйлата” край град Каварна, съобщиха от пресцентъра на  Областната дирекция на МВР в Добрич . Установено е, че чрез взлом на предно дясно стъкло, неизвестен извършител е проникнал в автомобила. По данни на тъжителя е извършена кражба на сумата от 1 200 лева, лични документи и банкови карти, лични вещи, ключове и документи за лек автомобил. По случая е образувано досъдебно производство.", "date": "2019.02.18", "title": "Добрич: 1 200 лева са открадни при взломна кражба от автомобил в района на резерват „Яйлата”"}
{"url": "http://www.focus-news.net/news/2019/02/18/2624814/mariya-pavlova-nsls-predstoi-ekspertiza-za-dvizhenieto-i-skorostta-na-tovarniya-vlak-koyto-deraylira-v-rayona-na-tsentralna-gara-v-plovdiv.html", "text": "Предстои експертиза за движението и скоростта на товарния влак, който дерайлира в района на Централна гара в Пловдив. Това съобщи за  Радио „Фокус”  Мария Павлова, говорител на Националната следствена служба. Експертизата ще бъде направена на базата на информацията от черните кутии, които вече са иззети, след изправянето на вагоните. Ще има и втора експертиза за състоянието на релсовия път. Досега са били извършени два огледа на местопроизшествието – на релсите и на жп състава. „При повторния оглед са иззети парчета от релсите и от стрелката. Като свидетели са разпитани тримата машинисти и диспечерите. Иззета е документация от НКЖИ и ЖП управление – Пловдив”, съобщи още Павлова. Назначена е и една техническа експертиза на стрелките и на релсите в БАН, в Института по металознание. Извършени са били и огледи на локомотивите, но вече в изправено състояние. \r\nПо разпореждане на главния прокурор от самото начало делото е поето от Национална следствена служба. \r\nТоварен частен влак с 25 вагона, пълни с пропан-бутан, дерайлира в района на Централната гара в Пловдив, около 4 часа в събота. Композицията е била с два локомотива и е превозвала 2100 тона от горивото. Проверката на прокуратурата установи, че първата машина е същата, която е теглила композицията, взривила се при инцидента на гара Хитрино през декември 2016 г. \r\nЦветана ТОНЧЕВА", "date": "2019.02.18", "title": "Мария Павлова, НСлС: Предстои експертиза за движението и скоростта на товарния влак, който дерайлира в района на Централна гара в Пловдив"}
{"url": "http://www.focus-news.net/news/2019/02/18/2624820/pazardzhik-shestima-dushi-sa-zadarzhani-za-pritezhanie-ili-razprostranenie-na-narkotitsi-v-oblastta.html", "text": "Масирани полицейски акции по противодействие на разпространението и притежаването на наркотици се проведоха на територията на област Пазарджик последните три дни, съобщиха за  Радио „Фокус“ – Пазарджик  от ОДМВР-Пазарджик. В Пещера екипи на полицейското управление в района на гробищния парк засекли микробус управляван от 38-годишен мъж от родопския град.  Последвала проверка, при която било установено, че мъжът съхранява близо 56 блистера с общо 461 таблетки от лекарствени средства забранени за свободно притежаване и за продажба на територията на страната ни. В хода на акцията пещерските криминалисти са засекли и още трима непълнолетни на възраст между 15 и 16 години. У тях били открити различни разфасовки суха марихуана – глави и съцветия, с обща маса от близо 13 грама.  \r\nВ същото време колегите им от сектор „Криминална полиция“ продължили активната си работа по документиране на престъпната дейност на дилър на дрога. Както вече е съобщено на улица в Пазарджик екипи на сектора засекли пред входа на жилищен блок 37-годишен мъж. Оперативните работници установили, че в обитавания от него апартамент мъжът съхранява в картонена кутия 235 грама суха листна маса. Ден след това полицаите извършили и претърсване в къща обитавана от него, намираща се в септемврийското село Виноградец. В една от стаите били открити още около 104 грама суха марихуана.  \r\nПрез почивните дни екипи от сектор „Противодействие на криминалната престъпност“ при ОДМВР-Пазарджик също задържаха поредния дилър на наркотици в областния град. В резултат на упорита работа служителите от звеното установили, че 24-годишен мъж от Пазарджик разпространява наркотични вещества. В лекия автомобил ползван от него и в жилището му полицаите открили близо 18 грама канабис, подготвен за търговия. Установена е и част от клиентската му мрежа в областния град и близките села. Мъжът  е задържан за срок от 24 часа, а срокът на задържането му е удължен от прокурор при Окръжна прокуратура-Пазарджик със 72 часа. При рутинна проверка на улица в Панагюрище местните полицаи установили, че 17-годишен тийнейджър от Оборище притежава дрога. От него са иззети над 16 грама суха марихуана. По случая е образувано бързо производство, а с непълнолетния работят криминалисти и инспектор „Детска педагогическа стая“.", "date": "2019.02.18", "title": "Пазарджик: Шестима души са задържани за притежание или разпространение на наркотици в областта"}
{"url": "http://www.focus-news.net/news/2019/02/18/2624803/ministerstvo-na-zdraveopazvaneto-oshte-tri-sluchaya-na-morbili-sa-saobshteni-ot-rzi-blagoevgrad.html", "text": "На 18 февруари в Министерството на здравеопазването постъпи информация от РЗИ-Благоевград за нови 3 случая на морбили при деца на възраст 1 г., 2 г. и 3 г. Два от случаите са от гр. Разлог (1 г. и 3 г.) и един – от гр. Добринище (2 г.). Всички заболели са осъществили контакт с болен от морбили. Това съобщиха от пресцентъра на  Министерството на здравеопазването .  \r\nДве от децата са хоспитализирани в МБАЛ – Гоце Делчев и едно в УМБАЛ „Св. Анна“ гр. София.  \r\nДецата не са имунизирани срещу заболяването, поради ненавършена възраст или отказ на родителите.  \r\nВзети са клинични проби за лабораторни изследвания, които са изпратени в Националната референтна лаборатория към НЦЗПБ. Очакват се резултати.   \r\nОбщо регистрираните към момента случаи на морбили в страната са 24.", "date": "2019.02.18", "title": "Министерство на здравеопазването: Още три случая на морбили са съобщени от РЗИ-Благоевград"}
{"url": "http://www.focus-news.net/news/2019/02/18/2624808/premierat-boyko-borisov-tazi-tsik-i-tozi-izbiratelen-zakon-byaha-sazdadeni-ot-bsp-i-e-nahalno-sega-da-izopachavat-neshtata.html", "text": "Тази ЦИК и този избирателен закон бяха създадени от БСП и е нахално сега да изопачават нещата. Това каза на пресконференция министър-председателят Бойко Борисов след заседание на Изпълнителната комисия на ГЕРБ във връзка с последните промени в Изборния кодекс, предаде репортер на  Агенция „Фокус“ . \r\n„Ние първи внесохме мажоритарния закон, а и ние винаги като партия сме избирани мажоритарно. Не искаме да оставим оттенък, че на нас изборните правила ни влияят. Мандатът на предишната ЦИК беше прекратен предсрочно, когато ние бяхме опозиция. Тази ЦИК и този избирателен закон беше промотиран изцяло тогава от г-жа Мая Манолова – т.е. избран по време на мандата на БСП и ДПС. Що за нахалство е това? Какво имат право? Имат право в това, че мандат е изтекъл“, заяви Борисов. \r\nТой посочи, че е възложил да започне процедура да се избере нова ЦИК – прозрачно и ясно. „Защото и нашите избори, които проведохме по време на служебното правителство, и изборът на президента Румен Радев бяха по тези правила и с тази ЦИК. И тогава ние не оспорихме изборите. Струва ми се нахално да изопачават така нещата, но имат право“, заяви Борисов. \r\nЦветилена СИМЕОНОВА", "date": "2019.02.18", "title": "Премиерът Бойко Борисов: Тази ЦИК и този избирателен закон бяха създадени от БСП и е нахално сега да изопачават нещата"}
{"url": "http://www.focus-news.net/news/2019/02/18/2624821/veliko-tarnovo-martenska-izlozhba-bazar-pod-nadslov-zhenata-i-proletta-be-otkrita-v-grada.html", "text": "Мартенска изложба – базар под надслов „Жената и пролетта“ бе открита в Регионална библиотека „П. Р. Славейков“ във Велико Търново. На нея се предлагат различни традиционни украшения и подаръци, изработени от Клуба по битова култура при Народно читалище (НЧ) „Надежда“, предаде репортер на  Радио „Фокус“ – Велико Търново . Експозицията се подрежда за 32-ра година. В нея участват шест жени от Клуба, разказа неговият ръководител историкът Павлина Владева. „Сред тях са Елена – нашата майсторка на плетенето на една кука, Алена прави много интересни мартеници от хербаризирани цветя, които напомнят за пролетта. При нас е Ивелина, чиито шевици са част от нашите мартеници от миналата година. Петя е майстор на Пижо и Пенда в различни варианти. Искра, един нов член, ще видите с жива вълна, а Кинчето, която много от Вас познават, се представя с вретено“, обясни още ръководителят на Клуба.  Тя припомни, че през 2019-та отбелязваме две важни годишнини, свързани с Търново – 140 години от заседаването на Учредителното събрания и приемането на Търновската конституция. Приветствие към гостите отправи и Павлина Владкова, председател на НЧ „Надежда“ и експерт в отдел „Култура“ при община Велико Търново. \r\nЕкспозицията ще остане в библиотеката до 1 март и всеки, който иска може да купи мартеничка за себе си и близките си, на символична цена. \r\nЛуиза ТРАНЧЕВА", "date": "2019.02.18", "title": "Велико Търново: Мартенска изложба – базар под надслов „Жената и пролетта“ бе открита в града"}
{"url": "http://www.focus-news.net/news/2019/02/18/2624810/premierat-boyko-borisov-kogato-sme-imali-nuzhda-ot-dps-te-sa-ni-podkrepyali-no-ako-iskame-da-sme-upravlyavashta-koalitsiya-vsichki-tryabva-da-hodim-na-rabota.html", "text": "Когато сме имали нужда от ДПС, те са ни подкрепяли, но ако искаме да сме управляваща коалиция, всички трябва да ходим на работа. Това каза на пресконференция министър-председателят Бойко Борисов след заседание на Изпълнителната комисия на ГЕРБ във връзка с последните промени в Изборния кодекс, предаде репортер на  Агенция „Фокус“ . \r\n„Що се касае за преференциите – за промените в тях пак не беше обяснено правилно. Не е отпаднала преференцията просто е вдигнат прагът. Само че и това не беше казано както трябва. Затова и с ветото на президента, което ще наложи - ако наложи такова, да се съобразим с него в тази си част. Или ако няма вето, спешно да се върнат нещата от депутатите така, както бяха досега. Виждате как БСП съумяват с една лъжа да манипулират общественото мнение. Издебват ме, когато съм в чужбина и се създава такова напрежение“, каза още премиерът. „Когато сме имали нужда от ДПС, те са ни подкрепяли. И винаги съм им благодарил, никога не съм казвал, че е имало нещо скрито покрито. Но да излиза, че са ни извили ръцете… Утре съм поканил „Обединени патриоти“ на среща. Защото ако искаме да сме управляващата коалиция, всички трябва да ходят на работа и тогава няма да ни е нужна подкрепа за кворум“, заяви Борисов и посочи, че Цветан Цветанов е постъпил правилно. \r\nТой коментира и срещата си с американския посланик миналата седмица във връзка с паричните преводи от Венецуела към български сметки. „В момента, в който дойде сигнала за Венецуела, аз извиках американския посланик, за да информира САЩ какво правят нашите служби. А не той мен“, обясни Борисов. \r\nЦветилена СИМЕОНОВА", "date": "2019.02.18", "title": "Премиерът Бойко Борисов: Когато сме имали нужда от ДПС, те са ни подкрепяли, но ако искаме да сме управляваща коалиция, всички трябва да ходим на работа"}
{"url": "http://www.focus-news.net/news/2019/02/18/2624823/smolyan-administrativniyat-sad-v-oblastniya-grad-otmeni-naredba-na-obshtinski-savet-zlatograd.html", "text": "Смолянският административен съд с Решение № 40/15.02.2019 г. по адм. дело № 366/2018 г., отмени по протест на Окръжна прокуратура – Смолян, Наредба № 12 за реда и условията за управление и разпореждане с общински жилища на територията на Община Златоград, приета с Решение № Г 335 по протокол № 42/30.11.2005 г. на Общински съвет – Златоград, изменена и допълнена с Решение № Г 628 по протокол № 70/30.07.2007 г.; Решение № Е 218 по протокол № 19/26.06.2012 г.; Решение № Е 870 по протокол № 64/26.11.2014 г. на Общински съвет – гр. Златоград. Това съобщиха от  Административен съд – Смолян . \r\nВ мотивите си съдът приема, че оспорваната наредба, е приета при допуснато съществено нарушение на административнопроизводствените правила по чл.2а от ЗНА (редакция на ДВ, бр. 55/2003 г.), поради което следва да бъде отменена. \r\nСъгласно чл. 2а от ЗНА (в действалата към датата на приемане на оспорената наредба редакция на ДВ, бр. 55/2003 г.), заинтересованите от приемането на съответния нормативен акт лица се уведомяват преди неговото приемане, чрез изпращането на проекта до представителни организации на тези лица, чрез публикуването му в средствата за масово осведомяване, в Интернет или чрез оповестяването му по друг подходящ начин, като в срок не по-кратък от един месец, засегнатите могат да представят предложения и възражения до съответния компетентен орган. В случая по отношение на приетия проект на наредбата, това законово изискване не е спазено. \r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2019.02.18", "title": "Смолян: Административният съд в областния град отмени наредба на Общински съвет – Златоград"}
{"url": "http://www.focus-news.net/news/2019/02/18/2624825/kathimerini-zoran-zaev-prizna-za-strahove-ot-politichesko-vazdeystvie-varhu-prespanskoto-sporazumenie.html", "text": "В интервю за британския вестник  The Financial Times , цитирано от водещия атински ежедневник  Kathimerini , мнинистър-председателят на Северна Македония Зоран Заев призна за страховете, които той и колегата му Алексис Ципрас са имали преди подписването на Преспанското споразумение за новото име на югозападната ни съседка.  \r\nЗапитан от вестника за критиките на някои от неговите съграждани за прекалено големи отстъпки в договора, Заев подчерта, че той и гръцкият премиер са се страхували, че споразумението ще доведе до тяхната политическа смърт. \r\nЛидерът на кабинета в Скопие отбеляза обаче, че подкрепата за сделката нараства и че гражданите следват лидери, които вземат „трудни решения\". При подписването на Преспанското споразумение, Заев е разчитал на 17% от гласовете на македонските избиратели, докато сега броят им е нараснал до 60%.  \r\nЩо се отнася до загрижеността на Русия от разширяването на Алианса, Заев увери, че не очаква никакви проблеми, а всъщност - по-голямо сътрудничество с Москва. Тереза Герова", "date": "2019.02.18", "title": "Kathimerini: Зоран Заев призна за страхове от политическо въздействие върху Преспанското споразумение"}
{"url": "http://www.focus-news.net/news/2019/02/18/2624824/veliko-tarnovo-zapochnaha-testovete-na-noviya-svetofar-v-grada.html", "text": "Започнаха тестовете на новия светофар във Велико Търноео. съоръжението е монтирано на кръстовището между улиците „Краков“, „Арх. Георги Козаров“ и подхода към новия хипермаркет, предаде репортер на  Радио „Фокус“ – Велико Търново . Планираните проби ще продължат в рамките на 72 часа (до сряда включително). \r\nПо информация от Община Велико Търново специална комисия, назначена от кмета на града Даниел Панов, ще следи на място работата на светофарната уредба и влиянието й върху организацията на движението. При затруднения на трафика контролерите ще бъдат изключени веднага, за да бъдат извършени всички необходими корекции и допълнителни настройки. Към момента проблеми не няма. \r\nВ комисията влизат представители на община Велико Търново, сектор „Пътна полиция“ и строителния надзор на фирмата изпълнител на търговския обект. \r\nЛуиза ТРАНЧЕВА", "date": "2019.02.18", "title": "Велико Търново: Започнаха тестовете на новия светофар в града"}
{"url": "http://www.focus-news.net/news/2019/02/18/2624816/veliko-tarnovo-146-godini-ot-obesvaneto-na-apostola-na-svobodata-shte-badat-otbelyazani-v-grada.html", "text": "146 години от обесването на Апостола на Свободата Васил Левски ще бъдат отбелязани във Велико Търново. По традиция в града ще бъде отслужена заупокойна молитва и ще бъдат поднесени венци и цветя в знак на признателност, предаде репортер на  Радио „Фокус“ – Велико Търново . Програмата започва в 17.30 часа, с представянето на литературно-музкалната композиция „Историята помни“, която ще бъде изпълнена от Виктория и Александра Маринови и Милен Николов- членове на клуб „Млад възрожденец“. Автор на тексва е Стефка Петрова, актриса от Музикално-драматичен театър „Константин Кисимов“. Ще последва слово на Венцислав Спирдонов, член на Общински комитет „Васил Левски“ и председател на Общински съвет – Велико Търново. Заупокойна молитва ще отслужи Негово Високопреосвещенство Великотърновски митрополит Григорий. Честванията ще завършат с военен ритуал за полагане на венци и цветя на признателност и Химна на Република България. \r\nОрганизатори на програмата са община Велико Търново, Национален военен университет „Васил Левски”, Общински комитет „Васил Левски” и  Великотърновска света митрополия. \r\nЛуиза ТРАНЧЕВА", "date": "2019.02.18", "title": "Велико Търново: 146 години от обесването на Апостола на Свободата ще бъдат отбелязани в града"}
{"url": "http://www.focus-news.net/news/2019/02/18/2624826/predsedatelyat-na-pg-gerb-tsvetan-tsvetanov-uchastva-v-regionalna-priyatelska-zakuska-v-prishtina.html", "text": "Председателят на ПГ ГЕРБ и зам.-председател на партията Цветан Цветанов участва в регионална Приятелска закуска в Прищина с домакин министър-председателя на Косово Рамуш Харадинай. Това съобщиха от пресцентъра на   ПП ГЕРБ.  Събитието цели да засили открития диалог между политици и общественици в духа на добрите междучовешки отношения, приятелството и разбирателството и в името на съвместната работа за добруването, развитието и просперитета на хората и държавите от региона на Западните Балкани.  \r\nВ рамките на събитието Цветан Цветанов проведе разговори със сенатор Джеймс Инхоф, председател на Комисията по отбрана в Сената на САЩ, с когото се обединиха около оценката за реалната добавена стойност и позитивно влияние върху връзките между държавите в региона на срещи от подобен формат, които акцентират нуждата от съвместни усилия с мисъл за благото на гражданите. Цветанов разговаря и с Робърт Р. Худ, помощник държавен секретар по отбрана, Дан Аделщайн, съветник по национална сигурност и Грег Джианфорт, член на Конгреса на САЩ, като подчерта важността на тези регионални срещи за засилване на междучовешките връзки, както и за генерирането на допълнителен импулс в подкрепа на демокрацията и върховенството на закона в региона.  \r\nВ изказването си в рамките на срещата заместник-председателят на ГЕРБ Цветан Цветанов подчерта, че с поставения акцент върху европейската перспектива за Западните Балкани от Българското Председателство и ангажираността на САЩ с региона, станахме свидетели на положителен развой по редица въпроси от значимост за регионалната стабилност и мир. Цветанов сподели, че се надява скоро между Косово и Сърбия да бъдат постигнати консенсус и разбирателство, каквито бяха постигнати между Република Северна Македония и Гърция.  \r\nДелегацията от САЩ включваше още сенаторите Майкъл Енци, Джон Бузман, Марион Раундс, Трент Кели и Грегори Джанфорт. Участниците в срещата от региона на Западните Балкани бяха заместник министър-председателят и министър на външните работи на Косово Бехчет Паколи, бившият премиер и настоящ министър на диаспората на Албания Пандели Майко, Фатмир Медиу, член на парламента на Албания и бивш министър на отбраната, депутатът Артан Групи и бившият министър на отбраната Зоран Йолевски от Македония, Владмир Маринкович, заместник-председател на парламента на Сърбия, бившият министър на отбраната на Хърватска Анте Котроманович, бившият министър на външните работи на Албания Бесник Мустафай и други.", "date": "2019.02.18", "title": "Председателят на ПГ ГЕРБ Цветан Цветанов участва в регионална Приятелска закуска в Прищина"}
{"url": "http://www.focus-news.net/news/2019/02/18/2624829/sofiya-vremenno-dvizhenieto-po-avtomagistrala-trakiya-ot-km-52-do-km-53-v-posoka-stolitsata-se-osashtestvyava-v-aktivnata-lenta-poradi-remontni-deynosti-po-patnata-nastilka-v-izprevarvashtata-lenta.html", "text": "Временно движението по автомагистрала \"Тракия\" от км 52 до км 53 в посока София се осъществява в активната лента поради ремонтни дейности по пътната настилка в изпреварващата лента, съобщиха от  пресцентъра на Агенция \"Пътна инфраструктура\".", "date": "2019.02.18", "title": "София: Временно движението по автомагистрала \"Тракия\" от км 52 до км 53 в посока столицата се осъществява в активната лента поради ремонтни дейности по пътната настилка в изпреварващата лента"}
{"url": "http://www.focus-news.net/news/2019/02/18/2624831/montana-obvinyaem-za-smartta-na-shestima-migranti-ot-irak-potanali-v-reka-dunav-e-predaden-na-sad.html", "text": "Окръжна прокуратура – Монтана е предала на съд С. М. за извършено от него престъпление по чл. 343, ал. 4, вр. ал. 3, пр. 2, 3, 4, б. „б“, пр. 2, вр. чл. 342, ал. 1, пр. 4 от НК. Това съобщиха от пресцентъра на  Апелативна прокуратура-София  . В края на август 2016 г. няколко семейства иракски граждани пристигнали в град Истанбул, Турция. Планирали да преминат последователно през територията на България и Румъния, като целта им била да стигнат Германия. Живеещи там техни близки осъществили връзката им с каналджии, които следвало да ги преведат през границите на отделните държави. С присъединилите се към тях други техни сънародници групата мигранти наброявала общо десет души – мъже, жени, деца.  \r\nПрез следващите дни чужденците, със съдействието на каналджиите, стигнали до с. Буковец, област Видин, където били настанени в къща. В нея пребивавали десет дни без да излизат, като изчаквали удобен момент за прехвърлянето им през река Дунав на румънската територия.  \r\nВечерта на 8 септември 2016 г. мигрантите били откарани до брега на реката в района на селата Добри Дол и Сливата, област Монтана, намиращи се срещу остров Добрина. Там ги чакал обвиняемият С. М., който със самоделно направена лодка трябвало да превози иракчаните през реката. Нерегистрираното превозно средство имало корпус от стъклопакет с монтиран двигател модел „Ямаха“, с мощност 5 конски сили.  \r\nОбвиняемият М., който не притежавал необходимите документи за правоспособност да управлява малък речен кораб, казал на бежанците да се качат в лодката, макар че видимо броят им надхвърлял капацитета й за превоз на пътници. Последвало превозването им в посока румънския бряг. На няколко пъти движението на лодката спирало, както поради спиране на двигателя, така и заради оплитане в рибарска мрежа. Вследствие на неумението на обвиняемия С.М. да управлява добре плавателния съд и претоварването с хора, лодката се наклонила, започнала да се пълни с вода и да потъва. Возещите се в нея се озовали във водите на река Дунав. В този момент се появила друга лодка, управлявана от неустановено по делото лице, което извадило от водата обвиняемия М. Двамата успели да качат в лодката трима чужденци и ги стоварили на брега на остров Добрина. След известно време успели да спасят още един мигрант, когото също оставили при другите. Останалите шестима чужденци потънали.  \r\nВеднага след това обвиняемият М., заедно с неустановеното лице, се върнал с лодката на българския бряг. Същата нощ той заминал за Сърбия, а от там при свой приятел в Испания.  \r\nОстанали сами на острова, мигрантите започнали да викат за помощ, като били чути от намиращ се наблизо рибар. Бил подаден сигнал за случилото се и на местопроизшествието пристигнал граничен катер на ГПУ – Видин. След извършен оглед започнало досъдебно производство.  \r\nПрез следващите дни на различни места във водите и на брега на река Дунав били открити пет трупа – на три деца и двама млади мъже, които били разпознати от техни близки. Трупът на двегодишната дъщеря на едно от семействата мигранти не бил намерен до приключването на разследването по досъдебното производство. От заключението на изготвената съдебномедицинска експертиза е видно, че дете на тази възраст не би могло да оцелее във водите на реката, ако не му бъде оказана незабавна помощ, а такава липсвала. С оглед на теглото на дете на тази възраст, водата бързо би могла да го отнесе на голямо разстояние, а освен това тялото би могло да стане жертва на животни във водата.  \r\nСмъртта на шестимата иракски граждани е настъпила вследствие удавяне, след попадането им във водите на река Дунав. Причината за потъването на управляваната от обвиняемия С. М. лодка е претоварването й и липсата на необходими умения за добро управление на плавателен съд.  \r\nСъдебното заседание по делото срещу С. М., който има четири влезли в сила присъди за извършени от него престъпления от общ характер, е насрочено за 20 февруари 2019 г.", "date": "2019.02.18", "title": "Монтана: Обвиняем за смъртта на шестима мигранти от Ирак, потънали в река Дунав, е предаден на съд"}
{"url": "http://www.focus-news.net/news/2019/02/18/2624830/elitat-na-robotiziranata-hirurgiya-se-sabira-v-balgariya-na-svetoven-kongres-organiziran-pod-egidata-na-mu-pleven.html", "text": "18 февруари 2019 г., София. България ще бъде домакин на едно от най-големите международни събития в сферата на роботизираната хирургия. Това съобщиха от пресцентъра на  Медицинския университет в Плевен .  От 26 до 28 септември 2019 г. в София ще се проведе 11-ата среща на Европейската асоциация по роботизирана гинекологична хирургия под егидата на Медицинския университет в Плевен. Това е един от най-значимите форуми в областта на най-високотехнологичното лечение в света.  \r\nВсяка година различна държава с особен принос към тази сфера печели домакинството. Тази година събитието се провежда у нас след успешната кандидатура и блестящото представяне на световния конкурс на екипа на МУ–Плевен – лидер в обучението и практиката в областта на роботизираната хирургия в България. Мотото на тазгодишния форум е „Отвъд границите със знание и иновации“. \r\nКонгресът ще се състои в аудиториите на СУ „Климент Охридски“ и ще приветства представители на международната научна и експертна медицинска общност. Събитието ще уважат създателите на роботизираната хирургия в света. Лекции за своя опит и бъдещето на високите технологии в медицината ще изнесат проф. Робърт Холоуей, проф. Камран Нежат и проф. Ричард Сатава. Участници във форума ще бъдат медици от Европа, САЩ и Китай, като азиатските специалисти ще споделят опита си в ултразвуковата операция „хайфу“. \r\n„За нас е изключителна чест, че успяхме да привлечем този международен форум в България и да представим високите достижения на страната ни и на нашите специалисти на международно ниво. Преминахме през продължителна селекция с редица критерии за оценка на предложенията и експертизата и сме горди да представим на света възможностите на роботизираната хирургия в България, както и да срещнем международния опит с нашите специалисти“, сподели проф. Славчо Томов, ректор на МУ–Плевен.", "date": "2019.02.18", "title": "Елитът на роботизираната хирургия се събира в България на световен конгрес, организиран под егидата на МУ - Плевен"}
{"url": "http://www.focus-news.net/news/2019/02/18/2624832/afp-polskiyat-premier-otmeni-uchastieto-na-varshava-v-sreshtata-na-varha-v-izrael.html", "text": "Министър-председателят на Полша Матеуш Моравецки отмени участието на Варшава в среща на върха на централноевропейските страни в Ерусалим, като описа коментарите на израелския външен министър Израел Кац за действията на поляците по време на Холокоста като „расистки“, предава  AFP . \r\n„Думите на израелския външен министър са расистки и неприемливи... ясно е, че нашият външен министър (Яцек) Чапутович няма да пътува до срещата на върха\", заяви полският премиер Матеуш Моравецки пред местни медии, след коментарите на новия външен министър на Израел, в които обвинява поляците в антисемитизъм. \r\nПремиерите на Словакия, Унгария и Чехия пристигат в Ерусалим в понеделник за среща с израелския премиер Бенямин Нетаняху. Събитието, което ще продължи и във вторник, е първият форум на държавите от т. нар. Вишеградска четворка извън континента, откакто групата бе основана през 1991 г. Тереза Герова", "date": "2019.02.18", "title": "AFP: Полският премиер отмени участието на Варшава в срещата на върха в Израел"}
{"url": "http://www.focus-news.net/news/2019/02/18/2624833/gd-granichna-politsiya-27-760-evro-zadarzhaha-granichni-politsai-i-mitnichari-na-terminal-2.html", "text": "27 760 евро задържаха гранични полицаи и митничари на Терминал 2. Това съобщиха от  Главна дирекция \"Гранична полиция\".   Валутата е открита при съвместна проверка, поискана от служители на Гранична полиция. 42-годишен мъж от Йемен с белгийски документ за пътуване на бежанец пристигнал с полет от Париж през Белград. При паспортния контрол граничният полицай поискал да му бъде направена допълнителна проверка. Тя била извършена съвместно с митничари, когато пътникът преминал през „зелен коридор“ и заявил, че не носи нищо, подлежащо на деклариране. Установено е, че в джобовете и в ръчния багаж мъжът носи голяма сума валута, предимно в банкноти от по 50 евро. Откритите общо 27 760 евро надвишават лимита от 10 000 евро, които могат да бъдат внесени, без да бъде подадена валутна декларация. Недекларираната валута е иззета, на 42-годищния мъж е съставен акт за административно нарушение.", "date": "2019.02.18", "title": "ГД \"Гранична полиция\": 27 760 евро задържаха гранични полицаи и митничари на Терминал 2"}
{"url": "http://www.focus-news.net/news/2019/02/18/2624836/pregled-na-mezhdunarodnite-novini-do-13-chasa-agentsiya-fokus.html", "text": "Все повече турци се отправят на ски ваканции в България, съобщава вестник  Hurriyet , като уточняват, че интересът им се е засилил след кампания на „Търкиш Еърлайнс“, която предлага отстъпки и безплатни услуги в екскурзии до курортите в страната ни и най-вече – до Пампорово.  \r\n„Времето за полет от Истанбул до [столицата на България] София е един час. Разстоянието между София и Пампорово е за три часа. Организирали сме кампания за групи от 10 и повече души на обиколки [до София]“, заяви Мехмет Гюркайнак, директор на офиса на авиокомпанията в София. \r\n„Няма трансфер от летище София до Пампорово. Нощувка и закуска в петзвездните хотели там започва от 45 евро. Ски картите също са безплатни за турските туристи”, допълни Гюркайнак, като уточни, че за закупилите шестдневен престой е осигурено безплатно ски оборудване и уроци. \r\nСофия е силно предпочитана дестинация от турците, според директора на офиса на „Търкиш Еърлайнс“, който подчерта, че седмично до града се изпълняват 18 полета. \r\n„От 1 април ще бъдат извършвани 21 полета за седмица\", похвали се Гюркайнак. \r\nПрез зимния сезон на 2018 г. в Пампорово се наблюдаваше приток на турски туристи – курортът бе посетен от 15 хил. граждани на съседката ни.  \r\n„Турските туристи са наш приоритет. Пампорово посещават предимно турци. Има голям интерес у тях заради ски училището и владеенето на турски език“ от местните, обяснява Мариан Беляков, изпълнителен директор на ски центъра в Пампорово. \r\nОсвен турците, румънците и сърбите също предпочитат зимния ни курорт за ски ваканции. \r\nРазположен в сърцето на Родопите, ски пистите на Пампорово разполагат с 60-километрова мрежа и над 60 хотела с капацитет 7000 легла. Това, което прави Пампорово уникално сред източноевропейските ски курорти, е неговата семейна атмосфера и първокласни ски училища за начинаещи. \r\nДокато Пампорово е подходящ за начинаещи скиори, другите водещи курорти в България, Боровец и Банско, са най-добрите алтернативи за по-напредналите в зимните спортове.  \r\nТурция също предлага чудесни възможности за любителите на ски в много региони като Улудаг в северозападната провинция Бурса, Паландьокен в източната провинция Ерзурум и Карталкая в черноморската провинция Болу. \r\n***  Лидерите на СДСМ и Демократичния съюз за интеграция (ДСИ) ще обсъждат обща кандидатура за президент. Срещата е насрочена за 12:30 часа местно време (13:30 часа българско време), съобщава скопското електронно издание  \"Плюс Инфо\" .  \r\nИзбирането на Гордана Силяновска-Давкова за кандидат за президент на ВМРО-ДПМНЕ провокира Заев и Ахмети отново да направят опит да съгласуват общ кандидат на президентските избори, след като това не стана при първата им среща по-рано този месец.  \r\nСлед това Централният комитет на ДСИ реши да излезе със собствен кандидат на президентските избори, но не затвори напълно вратата за възможно споразумение със СДСМ за консенсусен кандидат. \r\nОтношенията между правителствените партньори бяха обтегнати, след като Заев реши да определи кандидата за президент на партията на конгрес, насрочен за 3 март. Ахмети отговори, че ДСИ няма да застане зад кандидат за президент, избран на конгреса на СДСМ. \r\nПо-късно обаче двамата намалиха напрежението и оставиха място за възможно споразумение за съвместно явяване на президентските избори. \r\nОт партиите не разкриват подробности дали Заев и Ахмети ще подготвят списък на кандидатите за президент, които са приемливи както за СДСМ, така и за ДСИ на утрешното заседание. \r\n***  Министър-председателят на Полша Матеуш Моравецки отмени участието на Варшава в среща на върха на централноевропейските страни в Ерусалим, като описа коментарите на израелския външен министър Израел Кац за действията на поляците по време на Холокоста като „расистки“, предава  AFP . \r\n„Думите на израелския външен министър са расистки и неприемливи... ясно е, че нашият външен министър (Яцек) Чапутович няма да пътува до срещата на върха\", заяви полският премиер Матеуш Моравецки пред местни медии, след коментарите на новия външен министър на Израел, в които обвинява поляците в антисемитизъм. \r\nПремиерите на Словакия, Унгария и Чехия пристигат в Ерусалим в понеделник за среща с израелския премиер Бенямин Нетаняху. Събитието, което ще продължи и във вторник, е първият форум на държавите от т. нар. Вишеградска четворка извън континента, откакто групата бе основана през 1991 г. \r\n***  Седем депутати напускат британската Лейбъристка партия за Brexit, антисемитизъм \r\nСедем депутати от опозиционната Лейбъристка партия на Джереми Корбин напуснаха фракцията и обявиха създаването на нова, независима група в знак на протест срещу подкрепата за Брекзит и неуспеха срещу антисемитизма, предава  AFP . \r\n„Това беше много трудно, болезнено, но необходимо решение\", сподели една от депутатите - Лучиана Бергер, на набързо организирана пресконференция в Лондон. \r\nДруг \r\nи подробности не се привеждат към момента. \r\n***  „Алтернатива“ е името на новата партия на Африм Гаши, прието след отказа на привържениците му от спора за това кой е наследник на партията БЕСА, съобщава скопското електронно издание  МКД . \r\nЦентралното събрание на крилото на БЕСА, водено от Гаши, взе решение за формирането на нова партия с цел да бъде прекратен съдебният процес за изясняване на „истинския“ наследник на БЕСА.  \r\nОт редакцията уточняват, че председател на БЕСА остава Билал Касами. \r\n***  Новоназначеният посланик на САЩ в Босна и Херцеговина Ерик Нелсън пристигна в Сараево, предава македонската електронна медия  A1 On . \r\nНелсън поема функциите от вече бившия ръководител на американската мисия в страната Морин Кормак. Преди пристигането си в Сараево, Нелсън увери гражданите на балканската страна, че ще се радва да се запознае с историята, културата и разнообразието й, но и да чуе на какво бъдеще ще се радват жителите й.  \r\nСъгласно думите му, САЩ ще продължат да подкрепят хората, които работят за изграждането на по-просперираща държава, в която върховенството на закона и ефективното правителство обслужват всички граждани на Босна и Херцеговина. \r\nНелсън е кариерен дипломат, който е в бранша от 1980 г. насам. Преди това той е бил изпълнителен секретар и директор на секретариат в Държавния департамент на САЩ.  \r\nПо време на изслушване в Комисията по външни отношения на Сената през октомври 2018 г. Нелсън заяви, че Вашингтон ще запази твърдата си подкрепа за териториалната цялост на Босна и Херцегивуна и ще се опита да допринесе за напредъка на страната.   \r\n***  Липсват условия за репатрирането на членове на близкоизточната радикална групировка „Ислямска държава“ в Германия. Следователно искането на държавния глава на САЩ Доналд Тръмп е неизпълнимо – или според министъра на външните работи на ФРГ Хайко Маас, съобщава националният ежедневник  Die Zeit .  \r\nПозицията си Маас аргументира с невъзможността към настоящия момент да се установи и провери националността на джихадистите в Сирия. Ето защо – съгласно думите му, изправянето на членовете на „Ислямска държава“ пред правосъдието в родните им страни е „изключително трудно за изпълнение“.  \r\nСпоред външния министър на Германия подобни действия изискват събирането на информация и разследване, което в момента не може да бъде гарантирано. Ако предполагаемите членове на групировката имат германско гражданство, те ще имат право на повторно влизане в страната, поясни първият дипломат на Берлин, като същевременно допълни, че понастоящем в Сирия няма начин заподозрените да бъдат проверени. „Разговаряме по този въпрос с французите и британците“, допълни Маас.  \r\nКритика на изявленията на Тръмп изрази и външнополитическият експерт на Християндемократическия съюз (ХДС) Норберт Рьоттген. „Това изискване на американския президент не е конструктивно нито в тона, нито в съдържанието си\", подчерта председателят на Комисията по външни работи в Бундестага. Той допълни: „Това не е конструктивен, обещаващ подход - да прехвърляте отговорността си напред и назад. Проблемът как да се справим с чуждестранни бойци трябва да бъде решен съвместно“.  \r\nТръмп призова европейските страни като Германия, Франция и Обединеното кралство да приемат обратно на своя земя повече от 800 джихадисти, заловени в Сирия, за да заведат срещу тях дела, припомня изданието. \r\n***  Високоскоростен влак на германските железници с около 240 пътници дерайлира в предградията на швейцарския град Базел, съобщава националният ежедневник  Die Welt . \r\nПри инцидента, който се е случил в неделя вечер, няма пострадали, потвърдиха от „Дойче Бан“ в сутрешните часове на деня, без да предоставят допълнителни подробности за произшествието.  \r\nКомпозицията се е движела по направление от Източната гара в Берлин. По информация от швейцарските власти след инцидента влакът е бил евакуиран, а линията в Базел – блокирана до разчистване на релсите. Железопътният транспорт в Германия не е засегнат.  \r\nОстава неясно защо се е стигнало до дерайлирането на влака. От редакцията подчертават, че това не е първият по рода си инцидент. През ноември 2017 г. в Базел дерайлира друг влак, пътуващ за швейцарския град от Хамбург с 500 пътници. Тогава също не бе съобщено за пострадали. \r\n***  По информация на водещото германско издание  Der Spiegel  в Албания се обучават членове на политическа секта, която иска да свали режима в Техеран. \r\nНад две хиляди членове на Организацията на муджахидините на иранския народ (ОМИН), класифицирана като терористична от властите в Иран и Ирак, се обучават в лагер в северозападната част на Албания. Действията им са подкрепени от администрацията на държавния глава на САЩ Доналд Тръмп, твърди изданието. \r\nЧленове на ОМИН разказват, че провеждат тренировки три пъти седмично, а естеството им – убийство чрез нанасяне на прободна рана в шията, чупене на ръце, избождане на очи и пр.  \r\nЛагерът е с размерите на 50 футболни игрища и е защитен с високи огради. Намира се само на около 35 минути с автомобил от колоритната столица Тирана, но в него хората живеят като в капсула на времето, уверяват от редакцията. Твърди се, че повечето от близо двете му хиляди обитатели нямат мобилни телефони, часовници или календари.  \r\nЗа изготвяне на материала изданието е провело интервюта с 15 членове на ОМИН. От разказите им става ясно, че наред с други задачи се обучават в разпространяването на фалшиви новини за Иран в социални мрежи като „Туитър“ и „Фейсбук“. Част от тях са натоварени и със задачата да се опитват да привлекат нови членове.  \r\nСпоред  Der Spiegel  причината, поради която Албания подкрепя групировката, остава неясна. От Министерството на вътрешните работи в Тирана са отказали да коментират информацията за лагера. \r\n***", "date": "2019.02.18", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/02/18/2624822/dobrich-obshtinata-provede-vazpomenatelno-tarzhestvo-po-povod-146-godini-ot-gibelta-na-apostola.html", "text": "Община град Добрич организира възпоменателно тържество по повод 146 години от гибелта на Апостола. То се състоя пред паметника на Васил Левски в градинката пред църквата „Св. Георги“, предаде кореспондентът на  Радио „Фокус” – Варна . Поетичен рецитал припомни за делата и личността на Левски, превърнали го в един от най-тачените български герои. Много граждани почетоха паметта му. Слово произнесе кметът на добруджанския град Йордан Йорданов: „За поредна година заставаме пред паметника на Васил Левски, осъзнавайки какво ни завещава той. Произнасяйки името му - дяконът Левски, ние знаем по кой път да вървим, българския път – на чест и достойнство. Така както знайни и незнайни герои, загинаха в Априлското въстание, за свободата на България. Нека да съхраним и предадем на всички деца, това че Васил Левски е българската икона, пред която ние трябва да стоим с достойнство. Дълбок поклон пред паметта на Апостола Васил Левски!“. След тези тържествени думи прозвуча химнът на Република България. Присъстващите с минута мълчание и дълбок поклон почетоха паметта на героя. Бяха поднесени венци и цветя на неговия паметник. Сред официалните лица на възпоменателното тържество бяха още целият кметски екип, председателят на Общински съвет – Добрич Иво Пенчев, областният управител на Добрич Красимир Кирилов, народни представители, почетни граждани на Добрич. \r\nЖулиета НИКОЛОВА", "date": "2019.02.18", "title": "Добрич: Общината  проведе възпоменателно тържество по повод 146 години от гибелта на Апостола"}
{"url": "http://www.focus-news.net/news/2019/02/18/2624827/pp-nfsb-organizira-shestvie-poklonenie-pred-lichnostta-i-samozhertvata-na-apostola-na-balgarskata-svoboda-na-18-fevruari.html", "text": "По повод 146-ата годишнина от гибелта на Васил Левски на 18 февруари ПП НФСБ организира шествие-поклонение пред личността и саможертвата на Апостола на българската свобода. Това съобщиха от пресцентъра на  ПП НФСБ .  \r\nШествието ще започне в 18.30 часа от паметника Левски и ще завърши с поклонение на паметната плоча на църквата „Света Петка Самарджийска“ (в подлеза на ЦУМ). \r\nНа поклонението ще присъстват председателят на партията Валери Симеонов, заместник председателите и народни представители от НФСБ в 44-тото Народно събрание.", "date": "2019.02.18", "title": "ПП НФСБ организира шествие-поклонение пред личността и саможертвата на Апостола на българската свобода на 18 февруари"}
{"url": "http://www.focus-news.net/news/2019/02/18/2624837/pazardzhik-dobrovoltsi-provezhdat-aktsiya-po-spasyavaneto-na-dve-bezdomni-kucheta-ot-pokriva-na-staro-uchilishte-v-selo-vinogradets.html", "text": "Двама доброволци от Сдружение „Планинско спасяване“-Пазарджик провеждат акция по спасяването на две бездомни кучета от покрива на старо училище в село Виноградец, предаде репортер на  Радио „Фокус“ – Пазарджик . Животните са на покрива на рушащото се училище вече шести ден и не могат да слязат. Местните жители казват, че двете кучета са бездомни и живеят в този район. Преди дни са гонили друго животно и така са се покатерили на покрива. Местните са правили безуспешни опити да ги свалят. Днес на място са двама алпинисти, които правят всичко възможно да ги свалят. Трудността идва от  това, че покривът се руши и всеки момент може да пропадне. Едното куче вече е спасено. Започват опитите и за второто. На място пристигнаха и две момичета от природозащитната организация PAW Pazardzhik. \r\nAлбена ЖИЛЕКОВА", "date": "2019.02.18", "title": "Пазарджик: Доброволци провеждат акция по спасяването на две бездомни кучета от покрива на старо училище в село Виноградец"}
{"url": "http://www.focus-news.net/news/2019/02/18/2624838/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към този час на деня е слаб. Няма образували се колони от чакащи автомобили. Движението от и за пункта се осъществява при зимни условия. \r\nВенцеслав ИЛЧЕВ", "date": "2019.02.18", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/02/18/2624819/afp-sedem-deputati-napusnaha-leybaristkata-partiya.html", "text": "Седем депутати напускат британската Лейбъристка партия за Brexit, антисемитизъм \r\nСедем депутати от опозиционната Лейбъристка партия на Джереми Корбин напуснаха фракцията и обявиха създаването на нова, независима група в знак на протест срещу подкрепата за Брекзит и неуспеха срещу антисемитизма, предава  AFP . \r\n„Това беше много трудно, болезнено, но необходимо решение\", сподели една от депутатите - Лучиана Бергер, на набързо организирана пресконференция в Лондон. \r\nДруги подробности не се привеждат към момента.  Тереза Герова", "date": "2019.02.18", "title": "AFP: Седем депутати напуснаха Лейбъристката партия"}
{"url": "http://www.focus-news.net/news/2019/02/18/2624839/sport-marko-chekinato-specheli-turnira-v-buenos-ayres.html", "text": "Поставеният под номер три в основната схема Марко Чекинато спечели турнира от турнира в аржентинската столица Буенос Айрес.  \r\nНа финала втората ракета на Италия надигра с 6:1, 6:2 представителя на домакините Диего Шварцман, като по този спечели трета титла в кариерата си.  \r\nУспехът го изкачи с една позиция в ранглистата, където вече заема рекордното за него 17-то място в света.", "date": "2019.02.18", "title": "Спорт: Марко Чекинато спечели турнира в Буенос Айрес"}
{"url": "http://www.focus-news.net/news/2019/02/18/2624840/veliko-tarnovo-hotel-e-bil-evakuiran-zaradi-lazhliv-signal-za-bomba.html", "text": "Хотел във Велико Търново е бил евакуиран от полицията заради лъжлив сигнал за бомба. Обаждането е получено на тел. 112, в нощта на петък срещу събота, малко след полунощ, съобщиха от пресцентъра на  Областна дирекция на МВР – Велико Търново . По данни на подателя в хотела е поставено импровизирано взривно устройство. На адреса незабавно са били изпратени екипи на полицията и пожарната, които са отцепили района и са извели всички посетители на безопасно разстояние. Извършена е проверка в сградата и импровизирано взривно устройство не е открито. Хотелът е останал заключен за 24 часа. По случая е образувана преписка.", "date": "2019.02.18", "title": "Велико Търново: Хотел е бил евакуиран заради лъжлив сигнал за бомба"}
{"url": "http://www.focus-news.net/news/2019/02/18/2624841/kyustendil-obshtinskata-izbiratelna-komisiya-v-nevestino-e-obyavila-za-izbran-nov-obshtinski-savetnik-sled-otteglyane-na-kiril-vuchkov.html", "text": "Общинската избирателна комисия в Невестино е обявила за избран нов общински съветник. Това съобщиха за  Радио „Фокус” – Кюстендил  от Общинската избирателна комисия. В комисията е подадено заявление от страна на Кирил Вучков, избран за общински съветник от листата на ПП АБВ, с което е изявил желание да бъдат прекратени правомощията му. Комисията е разгледала и се е произнесла по подаденото заявление. За нов общински съветник е обявен Драгомир Пенев, следващ в листата на кандидатите за общински съветници от посочената партия. \r\nВенцеслав ИЛЧЕВ", "date": "2019.02.18", "title": "Кюстендил: Общинската избирателна комисия в Невестино е обявила за избран нов общински съветник след оттегляне на Кирил Вучков"}
{"url": "http://www.focus-news.net/news/2019/02/18/2624828/kyustendil-predstoi-privlichane-na-obvinyaemi-po-obrazuvano-dosadebno-proizvodstvo-za-ubiystvoto-i-za-opit-za-ubiystvo-v-grada.html", "text": "Под ръководството на Окръжна прокуратура – Кюстендил се води разследване на убийство и опит за умишлено убийство на повече от едно лице - престъпление по чл. 116, ал. 1, т. 4, вр. с чл. 115 от НК. Това съобщиха от пресцентъра на  Апелативна прокуратура-София  . Досъдебното производство по случая е било образувано на 17 февруари 2019 г., в деня на извършване на престъпните деяния в град Кюстендил. Към настоящия момент от прокуратурата са внесени в съда искания за одобрение на протоколи от извършени претърсвания и изземвания. Интензивно се провеждат необходимите действия по разследване. Прави се преценка за лица, които предстои да бъдат привлечени към наказателна отговорност.", "date": "2019.02.18", "title": "Кюстендил: Предстои привличане на обвиняеми по образувано досъдебно производство за убийството и за опит за убийство в града"}
{"url": "http://www.focus-news.net/news/2019/02/18/2624842/gratski-prefekt-nyama-shans-da-postavim-tabeli-s-nadpis-severna-makedoniya-za-nas-stranata-ostava-skopie.html", "text": "Префектът на гръцкия регион Централна Македония със столица Солун Апостолос Зизикостас увери, че по пътищата в тази част на страната няма да има промени в табелите, които указват пътя към Северна Македония. Причината – за него страната винаги е била и ще си остане Скопие, отбелязва електронното издание на македонския вестник  „Независен“ . \r\nСъответното Зизикостас подчерта в интервю за гръцката телевизия „Скай“, подчертава изданието. \r\n„Няма шанс на пътищата, които са под наша отговорност, т.е. нашата област, да бъдат поставени табели, на които да пише „Северна Македония\". За да е ясно, докато съм начело на тази област, на знаците към северния ни съсед ще пише „Скопие“, категоричен бе Зизикостас. \r\nЗапитан какво ще се случи, ако централните власти му окажат под натиск, Зизикостас отбеляза, че вече е доказал, че не се поддава на такъв. Тереза Герова", "date": "2019.02.18", "title": "Гръцки префект: Няма шанс да поставим табели с надпис „Северна Македония“, за нас страната остава Скопие"}
{"url": "http://www.focus-news.net/news/2019/02/18/2624843/api-zapochna-razchistvaneto-na-troyanskiya-prohod-na-mesta-prespite-dostigat-3-4-metra.html", "text": "Започна разчистването на Троянския проход. Целта е поетапно възстановяване на движението по второкласния път II-35 Троян – Кърнаре във възможно най-кратък срок и в зависимост от метеорологичните условия. Това съобщиха от пресцентъра на  Агенция \"Пътна инфраструктура\" (АПИ).  През зимните месеци трафикът през най-високия старопланински проход бе ограничен, за да се гарантира безопасността на шофьорите, поради силния вятър, снеговалежите и образуването на преспи на места до 3-4 метра. Разчистването на пътното платно от огромните снегонавявания се извършва от специализирани машини - роторен снегорин, грейдери, багери и т. н.  \r\nС пускането на движението през Троянския проход ще се улесни пътуването на шофьорите от областите Ловеч и Пловдив, както и връзката между Северна и Южна България.", "date": "2019.02.18", "title": "АПИ: Започна разчистването на Троянския проход, на места преспите достигат 3-4 метра"}
{"url": "http://www.focus-news.net/news/2019/02/18/2624844/yordan-yordanov-kmet-na-dobrich-izgrazhdaneto-na-nov-parking-v-tsentralnata-chast-e-zapochnalo-i-se-ochakva-da-priklyuchi-do-edin-mesets.html", "text": "Изграждането на нов паркинг в централната част е започнало и се очаква да приключи до един месец. Това съобщи кметът на Добрич Йордан Йорданов, предаде кореспондентът на  Радио „Фокус” – Варна . Обособените места на този паркинг, намиращ се зад ресторант „Централ“ и в близост до важни административни и културни институции, като Община град Добрич, Областна управа, Здравна каса, Художествена галерия, също офиси и търговски обекти, ще бъдат включени в предложение за добавяне към „Синя зона“, отбеляза кметът. Той допълни, че с изграждането на новия паркинг ще се облекчи трафикът по ул. „Страцин“ и ще бъдат осигурени паркоместа, за да се избягват нарушения по отношение на забраните за спиране и паркиране в центъра, ще бъдат облекчени и живущите наоколо, защото сега често коли се спират в междублоковите пространства и това затруднява изключително живеещите в района.  \r\nЖулиета НИКОЛОВА", "date": "2019.02.18", "title": "Йордан Йорданов, кмет на Добрич: Изграждането на нов паркинг в централната част е започнало и се очаква да приключи до един месец"}
{"url": "http://www.focus-news.net/news/2019/02/18/2624845/evrodeputatat-momchil-nekov-predstoyashtite-evroizbori-tryabva-da-preminat-pod-znaka-na-informiranostta.html", "text": "Предстоящите евроизбори трябва да преминат под знака на информираността. Това каза на пресконференция в Пазарджик евродепутатът от Групата на Прогресивния алианс на социалистите и демократите Момчил Неков, предаде репортер на  Радио „Фокус“ – Пазарджик . Той посочи, че в работата си се ръководи от постоянство, устойчивост и конкретика при  решаването на проблемите. „Движен съм от каузи, които включват важни за определени отрасли проблеми като тези с двойните стандарти при храните или проблемите в пчеларството. Целта е в единния европейски пазар да има единни правила, които да се спазват от всички“, посочи Неков.  \r\nПо думите му по време на своето европредседателство страната ни не се е възползвала от възможностите, които дава Дунавската стратегия за развитието на региони от Северна България. „Продължава работата и по приемането на термина „планински продукт“ като термин за качество. България ще бъде петата страна след Франция, Италия, Румъния и Австрия, в която той може да намери приложение. Според проведено от нас социологическо проучване 89% от хората са склонни да платят повече за екологично чисти продукти, каквито са планинските продукти като мляко, агнешко месо, мед“, коментира Неков. Той допълни, че в Общата селскостопанска политика на ЕС за следващия период трябва да бъдат предвидени повече средства за планинските райони, които се обезлюдяват. \r\nВаня НИКОЛОВА", "date": "2019.02.18", "title": "Евродепутатът Момчил Неков: Предстоящите евроизбори трябва да преминат под знака на информираността"}
{"url": "http://www.focus-news.net/news/2019/02/18/2624847/burgas-basketbolistite-ot-chernomorets-preminaha-kota-100-razgromiha-chavdar-troyan-s-30-tochki-razlika.html", "text": "спех в мач от поредния кръг в първата петица на „А“ група записаха баскетболистите от „Черноморец“-Бургас, които в атрактивен и резултатен двубой срещу „Чавдар“-Троян преминаха кота 100. Пред ентусиазираните фенове в зала „Бойчо Брънзов“, бургазлии разгромиха гостуващия тим със 101:71. 30-те точки разлика красноречиво говорят за превъзходството на момчетата на треньора Йордан Колев. Това съобщиха от пресцентъра на  Община Бургас . Още до почивката нашите натрупаха солиден аванс. Полувремето завърши при резултат 49:33. Доста игрови минути записаха и всички резерви в отбора на „Черноморец“, като един от тях – Паулин Жардим отбеляза 12 точки. Отличен мач изигра Робърт Георгиев, който беше близо до трипъл-дабъл, със своите 27 точки, 9 борби и 8 асистенции за солидния коефициент от 41 пункта. Георги Кендеров завърши с 16 точки, а бившият национал Христо Николов-Гларуса се отчете с 15 точки за едва 14 минути на полето. Във временното класиране „Черноморец“ заема второ място. В следващия кръг бургазлии приемат лидера „Академик София-2.", "date": "2019.02.18", "title": "Бургас: Баскетболистите от „Черноморец“ преминаха кота 100, разгромиха „Чавдар“ –Троян с 30 точки разлика"}
{"url": "http://www.focus-news.net/news/2019/02/18/2624848/plovdiv-s-novi-1420-hrasta-i-nad-50-darveta-se-obogati-bul-knyaginya-mariya-luiza.html", "text": "С нови 1420 храста и над 50 широколистни и иглолистни дървета се обогатява растителността по бул. „Княгиня Мария Луиза“ в Пловдив. Това съобщи за  Радио „Фокус“-Пловдив  директорът на общинско предприятие „Градини и паркове“ Стоян Алексиев. Озеленяването е част от проекта за благоустройството на централната градска зона по оперативна програма „Региони в растеж“. \r\nРаботници на общинското предприятие заравниха терените в участъка от църквата „Света Петка“ до бул. „Източен“, обогатиха почвата с хумус, а по проекта е изградена и поливна система. Само върху 50 квадратни метра днес бяха засадени 250 храста от вида лигуструм и 30 броя форзиция, както и едно дръвче червен дъб. Сред предвидените за засаждане видове са също явори, липи, туи, лейландси и сребристи кипариси, хвойни и др. Навсякъде се сее райграс. Като част от проекта е облагородена и градинката от северната страна на „Княгиня Мария Луиза“  до кръстовището с бул. „Източен“, където в лехите общинска собственост вече също е засадена нова растителност. \r\nДиректорът на „Градини и паркове“ Стоян Алексиев подчерта, че са оформени короните на всички дървета. В целия участък се е наложило премахването само на 5 броя: голямо дърво от вида полски ясен в градинката „Света Петка“ – заради загниване и опасност да падне върху пешеходци и автомобили; една малка изсъхнала албиция и също малка загнила липа, както и други две дървета, израснали върху канализацията на жилищен блок. Всяка санитарна дейност се извършва след експертиза и издадена от районния кмет заповед.", "date": "2019.02.18", "title": "Пловдив: С нови 1420 храста и над 50 дървета се обогати бул. „Княгиня Мария Луиза“"}
{"url": "http://www.focus-news.net/news/2019/02/18/2624850/bsp-shte-dade-preskonferentsiya-v-tsentralata-na-partiyata.html", "text": "От 15:00 часа, в централата на БСП на ул. „Позитано” № 20, ще се проведе пресконференция. Това съобщиха от  пресцентъра на Националния съвет на партията.", "date": "2019.02.18", "title": "БСП ще даде пресконференция в централата на партията"}
{"url": "http://www.focus-news.net/news/2019/02/18/2624851/burgas-detsata-ot-tsentara-za-lichnostno-razvitie-predstaviha-eko-piesa-pred-uchenitsite-ot-ou-al-g-kodzhakafaliyata.html", "text": "Младите таланти от театрална школа „Детско царство“ към Центъра за личностно развитие с ръководител Атанасия Петрова представиха еко пиеса пред своите връстници от ОУ „Ал. Г. Коджакафалията“ в Бургас. Това съобщиха от пресцентъра на  Община Бургас . В нея русалката Дая и феята на екологията дадоха ценни съвети на децата как да пазят природата чиста. Пиесата „Приказка за русалката Дая, езерото Вая и феята на екологията“ бе написана от ръководителката на театралната школа Атанасия Петрова по покана на Ана Янчева от Фондация „Вия Понтика“.", "date": "2019.02.18", "title": "Бургас: Децата от Центъра за личностно развитие представиха еко пиеса пред учениците от ОУ „Ал. Г. Коджакафалията“"}
{"url": "http://www.focus-news.net/news/2019/02/18/2624849/plyus-info-makedoniya-na-fona-na-protestite-v-tirana-edi-rama-ne-obmislya-nito-ostavka-nito-izbori.html", "text": "Министър-председателят на Албания Еди Рама увери, че няма да подава оставка, нито ще организира предсрочни парламентарни избори, въпреки протестите в Тирана, предава македонската електронна медия  „Плюс Инфо“ , като се позовава на негово интервю пред италианския вестник  Coriera dela Serra . \r\nРама подчерта, че няма нужда от подобни действия, тъй като опозицията е в дълбока криза и не е в състояние да предизвика политически правителството му.  \r\n„Ако изборите се проведат утре, опозицията ще получи по-малко гласове\", твърди Рама, добавяйки, че той е избран от народа и че ще остане на поста си до края, служейки му. Оставка не се обмисля, категоричен бе Рама.  \r\n„Имам ясен мандат от народа, имаме мнозинство в парламента и накрая - имам задължение да се изправя пред своите сънародници. Не съм длъжен да следвам исканията на парламентарното малцинство. Единственото задължение е споразумението с албанския народ, което ни даде мандат да управляваме“, отбеляза Рама.  \r\nАлбанският премиер твърди, че правителството му е напълно ангажирано със съдебната реформа, че борбата с корупцията никога не е била толкова силна, колкото е сега, и че работи за укрепване на публичната администрация. „Ясно е, че това е дълга война и че резултатите не могат да дойдат толкова бързо\", заключи Рама. Тереза Герова", "date": "2019.02.18", "title": "„Плюс Инфо“ (Македония): На фона на протестите в Тирана: Еди Рама не обмисля нито оставка, нито избори"}
{"url": "http://www.focus-news.net/news/2019/02/18/2624853/sport-simona-halep-prekrati-rabotata-s-trenyora-si.html", "text": "Само след седмица на съвместна работа, бившата номер едно в света Симона Халеп съобщи, че прекратява партньорството си с белгийския треньор Тиери ван Клеемпут. \r\nХалеп и специалистът обявиха сътрудничеството си преди мача на Румъния срещу Чехия за „Фед къп“, а за първи път работеха заедно миналата седмица на турнира в Доха. Тогава Халеп стигна до финал, но загуби от Мертенс. \r\nПрез ноември Халеп се раздели с дългогодишния си треньор Дарън Кейхил. Румънката участва на Откритото първенство на Австралия без наставник.", "date": "2019.02.18", "title": "Спорт: Симона Халеп прекрати работата с треньора си"}
{"url": "http://www.focus-news.net/news/2019/02/18/2624835/umbal-sv-anna-sofiya-2-godishno-dete-e-shestiyat-patsient-ot-razlog-hospitaliziran-v-infektsioznoto-otdelenie-na-bolnitsata-s-diagnoza-morbili.html", "text": "2-годишно дете е шестият пациент от Разлог, хоспитализиран в Инфекциозно отделение на УМБАЛ \"Св. Анна\" - София АД, с диагноза морбили. Това съобщиха от пресцентъра на  болничното заведение . \r\nДетето е с придружаващо заболяване пиелонефрит, стабилизирано е и без пряка опасност за живот, съобщи д-р Петър Петров - началник на Инфекциозното отделение. \r\nСъстоянието на другите пет деца, хоспитализирани с диагноза морбили в УМБАЛ \"Св. Анна\"-София АД, е стабилно, без пряка опасност за живота.  \r\nВсички те също са с придружаващи заболявания - пневмония или пиелонефрит. Най-тежко преминава болестта при най-малкия пациент, който е едва на 4 месеца, но лекарите са оптимисти за неговото излекуване. \r\n\"Със сигурност времето за лечението на децата ще надвиши 5-те дни по съответната пътека, но те ще бъдат изписани едва след като бъдат излекувани напълно\", заяви д-р Петров.", "date": "2019.02.18", "title": "УМБАЛ \"Св. Анна\" - София: 2-годишно дете е шестият пациент от Разлог, хоспитализиран в Инфекциозното отделение на болницата с диагноза морбили"}
{"url": "http://www.focus-news.net/news/2019/02/18/2624854/plovdiv-za-mezhdunarodniya-den-na-maychiniya-ezik-shte-chetat-shekspir-na-32-ezika-v-malkata-bazilika.html", "text": "Международният ден на майчиния език, обявен от Генералната конференция на ЮНЕСКО на 17 ноември 1999 г., се отбелязва ежегодно от 2000 година насам с  цел насърчаване на многоезичието и културното многообразие. Това съобщиха от  Община Пловдив . Тази дата е избрана в памет на събитието 21 февруари, 1952 г., когато в Дака, столицата на днешен Бангладеш, от куршумите на полицейски служители са били убити студенти - участници в демонстрация за защита на родния си език, бенгалски, който те са поискали да се признае за официален език на страната. Днес в света се говори на повече от 6000 езика. 2500 от тях са застрашени от изчезване, като 33 са европейски. Това мотивира екипа на Българско-турския литературен клуб да отбележи 20-годишнината от решението на ЮНЕСКО и да организира събитие, което да събере различните общности, които живеят в града под тепетата. Международният ден на майчиния език в Пловдив ще се проведе на 21 февруари 2019 г., четвъртък, от 18.00 ч. в Малката Базилика на бул. „Княгиня Мария Луиза“.  \r\nТова е денят, в който цял свят отбелязва Деня на майчиния език за 20-та поредна година. Освен  представители на етносите – арменци, евреи, турци и роми, в празника ще се включат и чуждестранни студенти от всички краища на света, които учат в пловдивски висши училища, както и сдруженията на живеещите тук руснаци, украинци, италианци. Цитат от популярно класическо произведение на световноизвестен автор и поздрав към културната столица на Европа – Пловдив 2019, ще прозвучат на 32 езика пред публика в Малката Базилика. Участниците ще подготвят типична за своята държава кратка презентация – песен, танц, поезия, обичай, ритуал. На финала всички заедно отправят послание за Деня на майчиния език. За всички са предвидени грамоти за участие. Празникът ще мине под знака на Шекспир. През 2019 г. се навършват 455 години от рождението на прочутия английски драматург, преведен на почти всички официални писмени езици. Избран е цитат от една от най-популярните му пиеси – „Хамлет” – „Да бъдеш или да не бъдеш – това е въпросът”. Той ще прозвучи първо в оригинал на английски, а след това на български, турски, арменски, иврит, ромски, руски, украински, френски, китайски, немски, италиански, испански, гръцки, чешки, полски, сръбски, шведски, арабски, кюрдски, молдовски, персийски, японски, хинди, пенджаби, пущу, монголски, тай, тагалог, азарбейжански, казакски, албански. Началото на празника ще бъде дадено с емблематичното стихотворение на Иван Вазов – „Българският език”. По-непознатите за пловдивската публика националности – ЮАР, Монголия, Япония, ще се включат в същинската културна програма, за да представят характерни елементи от техния фолклор и традиции. Членовете на консулския клуб /Генералният консул на Турция и почетните консули/ се включват с мисъл на популярна личност от държавата, която представляват, изречена на техния език. Това е второто издание на празника по повод Деня на майчиния език, което Българско-турският литературен клуб реализира. През 2018 година събитието мина под знака на Екзюпери по повод 75-годишнината от написването на романа-приказка „Малкият принц”. Откъс от него прозвуча на 21 езика. Участие в артистичната програма взеха хор „Евмолпея”, Руски клуб „Отечество”,  Арменски самодеен театрален състав “Хагоп Баронян“, Украинско-българското сдружение в Пловдив, читалище „Шалом”, читалище „Юмер Лютви”, госпъл хор на Медицински университет. \r\nПроектът „Международен ден на майчиния език“ се осъществява с финансовата подкрепа на Община Пловдив като част от Културния календар на града за 2019 година.", "date": "2019.02.18", "title": "Пловдив: За Международния ден на майчиния език ще четат Шекспир на 32 езика в Малката базилика"}
{"url": "http://www.focus-news.net/news/2019/02/18/2624834/blagoevgrad-s-ritual-po-polagane-na-tsvetya-i-ventsi-pred-byust-pametnika-na-vasil-levski-v-grada-shte-bade-otbelyazana-146-ata-godishnina-ot-negovata-gibel-na-19-fevruari.html", "text": "С ритуал по полагане на цветя и венци пред бюст-паметника на Васил Левски в Благоевград ще бъде отбелязана 146-ата годишнина от неговата гибел. Това съобщиха от пресцентъра на  Община Благоевград . Събитието ще се проведе на 19 февруари, от 11.00 часа, на булевард „Васил Левски“.", "date": "2019.02.18", "title": "Благоевград: С ритуал по полагане на цветя и венци пред бюст-паметника на Васил Левски в града ще бъде отбелязана 146-ата годишнина от неговата гибел на 19 февруари"}
{"url": "http://www.focus-news.net/news/2019/02/18/2624852/yordan-yordanov-kmet-na-dobrich-sled-27-fevruari-shte-badat-otkriti-stroitelni-ploshtadki-za-palna-rehabilitatsiya-na-chast-ot-bul-dobrudzha-i-ul-nikola-petkov.html", "text": "След 27 февруари ще бъдат открити строителни площадки за пълна рехабилитация на част от бул. „Добруджа“ и ул. „Никола Петков“. Това съобщи кметът на Добрич Йордан Йорданов, предаде кореспондентът на  Радио „Фокус” – Варна . \"Проектите за всички дейности са прецизирани, строителните фирми подготвят трасетата за предстоящата дейност\", посочи кметът. Около три месеца и половина е срокът за завършване на ремонта на част от бул. „Добруджа“, ул. „Никола Петков“ – в срок до четири месеца. По думите на кмета по-сложната дейност е по ул. „Никола Петков“, тъй като там освен ремонт на улично платно ще бъдат изградени нови бордюри и тротоари, ще бъде обновено също уличното осветление. Специфичност е и фактът, че улицата се намира в жилищна среда.  \r\nЖулиета НИКОЛОВА", "date": "2019.02.18", "title": "Йордан Йорданов, кмет на Добрич: След 27 февруари ще бъдат открити строителни площадки за пълна рехабилитация на част от бул. „Добруджа“ и ул. „Никола Петков“"}
{"url": "http://www.focus-news.net/news/2019/02/18/2624855/kardzhali-trakiytsi-otpraznuvaha-10-godini-ot-sazdavaneto-na-chitalishte-trakiya-2009-s-vino-i-gozbi-domashno-proizvodstvo.html", "text": "Тракийци отпразнуваха 10 години от създаването на читалище “Тракия 2009” с вино и гозби домашно производство. Това съобщи за  Радио „Фокус“  председателят на Тракийския клуб-Кърджали Яне Янев. Той поясни, че на тържеството в областния град са пристигнали тракийски дружества от страната и региона: от Бургас, Сливен, Айтос, Джебел, Златоград и младежи от Тракийския младежки съюз – България със седалище Бургас. В тон с винарския празник, тракийци представиха вина и традиционни гозби домашно производство за два отделни конкурса. Дегустаторите на вината - професионалисти от производителя „Пещера“, дадоха своето експертно мнение за крайното класиране. Класацията на журито и на участниците в тържеството съвпадна напълно и виното на Атанаска Андреева (акушер-гинеколог в АГО в Кърджали), което тя подари на тракийци на Бабинден, тази година спечели приза за най-добро вино, каза още Председателя на Тракиското дружество. Виното е от лозята на с. Николово, обл. Хасково. Първият подгласник на призьорката също е дама - Деница Караниколова, от организацията на тракийските младежи, с вино от лозовите масиви на Стамболово. Вторият подгласник е тракийският музикант Иван Добрев, с вино от малкото му лозе във вилната зона над  кв. „Възрожденци” в Кърджали. Тракийките освен с вината, се справят отлично и с тракийската кулинария – и тук призове спечелиха двете винарки от Кърджали - със своите вкусни гозби и ястия. Фаворитката на конкурса беше тракийската баница в най-различните й варианти, традиционните пити, хлябове от дива пшеница, сладкиши и много други вкусни изкушения. \r\nДарина ДЕЕНИЧИНА", "date": "2019.02.18", "title": "Кърджали: Тракийци отпразнуваха 10 години от създаването на читалище “Тракия 2009” с вино и гозби домашно производство"}
{"url": "http://www.focus-news.net/news/2019/02/18/2624859/burgas-chitalishtata-v-grada-organizirat-initsiativi-posveteni-na-3-mart.html", "text": "Читалищата в Бургас готвят инициативи, посветени на 3 март. Това съобщиха от пресцентъра на  Общината . През последните години много от бургаските читалища не просто разчитат на стари лаври и формална дейност, а се развиват адекватно, привличат и увличат млади и стари в дейността си. Община Бургас и занапред ще продължи да поощрява най-активните сред тях. Ето няколко събития, които отделни читалища са подготвили по повод националния ни празник 3 март, Ден на Освобождението от османско иго: \r\n- Народно читалище (НЧ) „Фар 1946“ – Бургас, със съдействието на Община Бургас, организира IV – ти конкурс за рисунка  и литературна творба, посветен на 3 март. Целта е да се съхрани историческата памет, да се опази вековната връзка училище – читалище и да бъдат изявени творческите способности на родолюбивите българчета. В конкурса участват деца от 5 до 18 години. Награждаването ще се състои на 27 февруари, от 16.00 часа в салона на читалището; \r\n- НЧ „Пенчо Славейков 1983“ – Бургас инициира презентация на тема „Нашата свобода“ пред ученици от началния курс по повод 3 март. Ще бъде дискутирана темата за връзката между имената на бургаските улици и най-бележитите личности и събития от времето на Освобождението. Презентацията ще се състои на 28 февруари, от 11.30 часа в читалищната библиотеката; \r\n- НЧ „Христо Ботев 1937“ – Бургас организира изложба и рецитал на самодейците от  школите при читалището по повод 3 март. Инициативата ще се осъществи на 1 март, от 13.00 часа в салона на читалището; \r\n- НЧ „Възраждане 1927“ – Бургас – кв. „Рудник“ –  съвместно с пенсионерския клуб „Кунка Драгоева“ организират концерт – спектакъл, рецитал, патриотични песни, разясняване на историческите събития и др. Събитието ще се състои на 1 март, от 10.30 часа в салона на читалището; \r\n- НЧ „Съгласие 1905“ – Българово, съвместно с кметство град Българово, организира ритуал по поднасяне на венци  и цветя в костницата на храм „Св. Атанасий“ и издигане на националния флаг. Ученици от ОУ „Васил Левски“ ще представят програма по този повод. Очаква се и факелно шествие от Бургас . Инициативата ще се осъществи на от 10.00 на 3 март часа.", "date": "2019.02.18", "title": "Бургас: Читалищата в града организират инициативи, посветени на 3 март"}
{"url": "http://www.focus-news.net/news/2019/02/18/2624863/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“ по данни към 13.00 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.18", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/18/2624862/afp-es-obeshtava-barz-i-adekvaten-otgovor-na-amerikanskite-zaplahi-za-vavezhdaneto-na-mita-za-avtomobilite.html", "text": "Европейският съюз обеща „бърз и адекватен“ отговор, ако САЩ наложат мита за вноса на автомобили, произведени в страните от Общността, предава  AFP , като се позовава на говорител на Европейската комисия.  \r\nБрюксел реагира в отговор на доклад от Министерството на търговията на САЩ, в който на американския президент Доналд Тръмп се препоръчва да наложи такси в следващите 90 дни.  \r\n„Ако този доклад се превърне в действие в ущърб на европейския износ, Европейската комисия ще реагира бързо и адекватно\", заяви говорителят й Маргаритис Шинас на брифинг в Брюксел. Тереза Герова", "date": "2019.02.18", "title": "AFP: ЕС обещава „бърз и адекватен\" отговор на американските заплахи за въвеждането на мита за автомобилите"}
{"url": "http://www.focus-news.net/news/2019/02/18/2624857/dmitriy-peskov-govoritel-na-kremal-zhelaeshtite-da-spasyat-siriya-shte-si-imat-rabota-s-bashar-asad.html", "text": "Страните, които искат да спасят Сирия, трябва да имат предвид, че ще си имат работа с държавния й глава Башар Асад. Това подчерта говорителят на Кремъл Дмитрий Песков в интервю за турския вестник  Hurriyet . \r\n„[Башар ал-] Асад е законният президент на Сирия; той е лидер на тази страна. Може и да не го харесвате. Той е държавен лидер, има хора, въоръжени сили и разузнаване. Ако искате да бъдете сред държавите, които желаят да спасят съдбата на Сирия, трябва да си имате работа с Асад. Няма друг начин. Западните страни правят грешки през цялото време, но ние не трябва да правим същите грешки. Имаше [бившия либийски диктатор Муамар] Кадафи… Казаха му, че е лош човек, а по-късно бе убит. Страната също беше убита заедно с него“, коментира Песков пред турското издание. \r\nСлед това говорителят на Кремъл допълни: „Сега казват, че Мадуро е лош човек и че трябва да го сменим. Ами ако утре те кажат, че не искат Ердоган или Путин? Какво се случва тогава? Кой има право да взема решения по такива въпроси? Не трябва да правим грешка“, предупреди Песков. \r\nТой коментира и изтеглянето на американските войски от Сирия. На въпрос дали вярва в намеренията на Вашингтон, Песков подчерта: „САЩ станаха най-непредсказуемата държава. Например, нашият президент е президент, той прави това, което казва, и кара другите да правят това, което той казва. САЩ се намират в дълбока криза, ние разбираме трудностите, през които преминават, но и с нетърпение чакаме… Къде ще се изтеглят, ще ги замени ли друг, на кого ще оставят оръжията, ще продължи ли тяхното присъствие? Когато се изтеглят, тяхното присъствие най-вероятно няма да приключи, то ще продължи по някакъв начин. Всички тези въпроси са на дневен ред, президентите говорят за тях. Общото отношение е същото, няма причина за оптимизъм, а несигурността е тревожна. Тази ситуация не помага на кризата в Сирия и се надява на решение“, коментира Песков.  Тереза Герова", "date": "2019.02.18", "title": "Дмитрий Песков, говорител на Кремъл: Желаещите да спасят Сирия ще си имат работа с Башар Асад"}
{"url": "http://www.focus-news.net/news/2019/02/18/2624858/prokuraturata-i-mvr-shte-dadat-podrobnosti-za-chetvornoto-ubiystvo-v-novi-iskar.html", "text": "След 14.30 часа, пред сградата на МВР се очакват изявления от представители на прокуратурата и Министерството на вътрешните работи във връзка със случая в Нови Искър. Това съобщиха от пресцентъра на  МВР .", "date": "2019.02.18", "title": "Прокуратурата и МВР ще дадат подробности за четворното убийство в Нови Искър"}
{"url": "http://www.focus-news.net/news/2019/02/18/2624868/blagoevgrad-trafikat-na-granichnite-punktove-kulata-i-ilinden-e-s-normalna-intenzivnost.html", "text": "Трафикът на граничните пунктове „Кулата“ и „Илинден“ е с нормална интензивност. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница преминаването също се извършва без забавяне. \r\nДенис НИКИФОРОВ", "date": "2019.02.18", "title": "Благоевград: Трафикът на граничните пунктове „Кулата“ и „Илинден“ е с нормална интензивност"}
{"url": "http://www.focus-news.net/news/2019/02/18/2624856/burgas-grad-pomorie-be-predstaven-na-mezhdunarodnata-turisticheska-borsa-vakantsiya-i-spa-ekspo.html", "text": "И тази година от 14 до 16 февруари Община Поморие взе участие във „Ваканция и СПА експо“. Това съобщиха от пресцентъра на  Общината . Изложението е един от най-големите форуми на Балканите и за шеста поредна година отчете значителен интерес, като регистрира за участие над 380 компании от 25 страни, над 20 000 професионалисти и посетители с нагласа за покупка. В съпътстващата програма бяха организирани повече от 50 събития – дискусии и презентации на лидери в бранша, дестинации и технологии. На атрактивен самостоятелен щанд екипът на Община Поморие представи красивия морски град, посрещайки много посетители и потенциални партньори. Ефективният и удобен формат на международната борса бе чудесна възможност за демонстрация на новостите; за обмен на актуална информация за тенденциите в туризма – в България, на Балканите и по света; за установяване на ползотворни контакти и изграждане на перспективни партньорства, разширяващи границите на туристическите пазари.", "date": "2019.02.18", "title": "Бургас: Град Поморие бе представен на Международната туристическа борса „Ваканция и СПА Експо“"}
{"url": "http://www.focus-news.net/news/2019/02/18/2624867/kathimerini-kotsias-sadi-kamenos-za-kleveti-zaplahi-i-razprostranenie-na-falshivi-novini.html", "text": "Бившият първи дипломат на Атина Никос Коциас подаде жалба срещу срещу бившия министър на отбраната Панос Каменос за клевети, заплахи и разпространение на фалшиви новини срещу политици и правителството на премиера Алексис Ципрас, съобщава електронното издание на водещия гръцки ежедневник  Kathimerini . \r\nКоциас не изключи да потърси и финансово обезщетение от бившия си колега от кабинета на премиера Алексис Ципрас.  \r\n„Вярвам, че има нужда съдилищата да ме защитават\", подчерта  Коциас, обвинявайки Каменос в следването на „внимателен план да ме атакува от лятото на 2018 г.\". Той твърди, че този предполагаем план ще направи Каменос отговорен за всяка щета, която може да претърпи той или на някой от членовете на неговото семейство. \r\nБившият външен министър на Гърция добави, че начинът, по който той е бил „атакуван“ от Каменос, предполага, че „може да има нещо повече зад неговия необясним гняв“.  \r\nВ исковата молба, подадена до Върховния съд от неговите адвокати, Коциас прави конкретни твърдения за заплахи и натиск, на които е бил подложен заради Преспанското споразумение.  \r\nТой също така определя като клевети срещу него от страна на Каменос твърдението на последния за произхода на средства от фондове, както и за предполагаемо лошо управление на тайните държавни средства. \r\nКотциас призна, че Каменос за отговорен за стотици заплашителни писма, телефонни съобщения и имейли, изпратени до него през последните месеци, прекарани на поста външен министър на Гърция. Тереза Герова", "date": "2019.02.18", "title": "Kathimerini: Коциас съди Каменос за клевети, заплахи и разпространение на фалшиви новини"}
{"url": "http://www.focus-news.net/news/2019/02/18/2624870/veliko-tarnovo-s-blagotvoritelen-bazar-na-martenitsi-podpomagat-art-atelieta-kam-sotsialni-uslugi-v-grada.html", "text": "За осма поредна година Община Велико Търново организира благотворителна изложба-базар „Баба Марта бързала и мартенички вързала” на мартеници. Това съобщиха от пресцентъра на  Община Велико Търново.  Тематичните изделия и сувенири са изработени от потребителите на социални услуги, функциониращи на територията на старопрестолния град и населените места от общината.  \r\nОт днес до 1 март включително край чешмата в центъра на Велико Търново е оформен кът, в който са изложени мартениците. Освен хората от социалните услуги, сред майсторите самодейци са дами от фондация „Искам бебе“, членове на съюза на инвалидите, малчугани и ученици от центровете за работа с деца и младежи. \r\nВсеки може да зарадва своите близки, роднини и приятели, като закупи мартеници и сувенири. За направата им са използвани нетрадиционни материали и разнообразни техники. Изработените изделия се предлагат на символична цена, като събраните средства ще се използват за закупуване на материали за арт-ателиетата към социалните услуги.", "date": "2019.02.18", "title": "Велико Търново: С благотворителен базар на мартеници подпомагат арт-ателиета към социални услуги в града"}
{"url": "http://www.focus-news.net/news/2019/02/18/2624865/evrodeputatat-momchil-nekov-otmyanata-na-preferentsialniya-vot-e-otmyana-na-edno-demokratichno-pravo.html", "text": "Промените в изборното ни законодателство, които водят до отпадането на преференциалното гласуване, на практика показват страх у управляващите от този вот, каза на пресконференция в Пазарджик евродепутатът от Групата на Прогресивния алианс на социалистите и демократите Момчил Неков, предаде репортер на  Радио „Фокус“ – Пазарджик . Той обясни, че ако се гласува за личности, каквато възможност дава преференциалният вот, то тогава може да се разчита и на допълнителни гласове.  \r\n„Хората се научиха да използват този вид гласуване и отменянето му, на практика е отмяна на едно демократично право, което ще се отрази и върху избирателната активност като цяло“, коментира Неков. По думите му партиите през годините подобряват критериите и начина, по който се подреждат кандидатите в листите. „При нас, в социалистическата партия, подреждането е демократично, тъй като то става след тайно гласуване за кандидатите. Събралите най-много гласове заемат първите места в листата“, допълни Неков. Според него трябва да се ревизира решението за отпадането на преференциалния вот.  \r\n„Очакваме решението на президента, защото той има право да наложи вето, а също и решението на Конституционния съд по казуса“, каза също Момчил Неков. \r\nВаня НИКОЛОВА", "date": "2019.02.18", "title": "Евродепутатът Момчил Неков: Отмяната на преференциалния вот е отмяна на едно демократично право"}
{"url": "http://www.focus-news.net/news/2019/02/18/2624861/dobrich-kavarna-otbelyaza-146-godini-ot-obesvaneto-na-vasil-levski.html", "text": "С поклонение пред паметника на Васил Левски в градския парк на Каварна беше отбелязана 146-ата годишнина от трагичната гибел на Апостола на Свободата Васил Левски, съобщиха от  пресцентъра на Общината. \r\n„146 години от обесването на Васил Левски днес отново ни събира тук в Каварна пред неговия паметник. Днес е ден за поклон и благодарност! Поклон пред делото и себеотрицанието, благодарност за най-съвършения урок по родолюбие. Заветите на Апостола ни дават национално самочувствие, но те ни заклеват в чест и отговорност, в борбеност и почтеност. Преклонението ни днес показва, че нито времето нито бесилото могат да заличат неговата отдаденост пред отечеството. Неговият блян не остарява с годините. Ние днешните българи сме призвани с „наште дружни усилия“ да сбъднем идеала на Левски, заради него, заради себе си и заради нашите деца. Поклон пред паметта и делото на Апостола на българската свобода“, заяви в своята възпоменателна реч кметът на община Каварна Нина Ставрева. \r\nВ общоградското възпоменание и полагането на венци и цветя  се включиха Община Каварна, Общински съвет- Каварна, Исторически музей-Каварна, НЧ „Съгласие-1890“, Общинско предприятие „Чиракман“, училища, детски градини, политически партии и много граждани. В поклонението прозвучаха и стихотворения за Левски рецитирани от ученици от СУ „Стефан Караджа“.", "date": "2019.02.18", "title": "Добрич: Каварна отбеляза 146 години от обесването на Васил Левски"}
{"url": "http://www.focus-news.net/news/2019/02/18/2624846/kyustendil-bdenie-v-pamet-na-ubitiya-35-godishen-mazh-se-organizira-v-grada.html", "text": "Бдение в памет на убития 35-годишен мъж се организира в Кюстендил, предаде репортер на  Радио „Фокус” – Кюстендил . Организацията се прави в социалните мрежи, подадено е уведомление до Община Кюстендил. Началният час на бдението е 17.30 часа на Арката на площад „Велбъжд”. Организаторите предвиждат да бъдат запалени свещи и поставени цветя на мястото, където е починал мъжът. Призивът е хората да покажат, че са единни и не искат повече убийства в града. \r\nВенцеслав ИЛЧЕВ", "date": "2019.02.18", "title": "Кюстендил: Бдение в памет на убития 35-годишен мъж се организира в града"}
{"url": "http://www.focus-news.net/news/2019/02/18/2624872/pleven-deputatat-ot-gerb-vladislav-nikolov-se-sreshtna-s-kmetovete-na-malkite-naseleni-mesta-v-obshtinata.html", "text": "Депутатът от ГЕРБ Владислав Николов се срещна с кметовете на малките населени места в община Плевен. Това съобщиха от пресцентъра на  ПП ГЕРБ.  \r\n„ГЕРБ и ЕНП са доказали, че могат да решават проблемите на Европа и да бъдат близко до хората.”, каза областният координатор на партията Владислав Николов на среща с кметовете на малките населени места в община Плевен. „В изминалия програмен период българските общини имаха възможност за кандидатстват за финансиране с проекти за общо 3.3 млрд. евро – средства, които преобразиха не малка част от населените места. Затова е важно с общи усилия да противостоим на популизма, на опита на БСП  манипулират надеждите и очакванията на хората”, каза още Николов. Той  отново припомни успешното Европредседателство на България, постигнатото от еврокомисарите ни и националноотговорната позиция на българските представители от ГЕРБ-ЕНП в Европейския парламент. „Постигнахме много. Имаме потенциала да спечелим с мандат повече спрямо предходните евроизбори. Очаква ни много работа и най-важното в нея са реалните резултати и сплотеността на партийните членове и симпатизантите на ГЕРБ”, обобщи Владислав Николов.", "date": "2019.02.18", "title": "Плевен: Депутатът от ГЕРБ Владислав Николов се срещна с кметовете на малките населени места в общината"}
{"url": "http://www.focus-news.net/news/2019/02/18/2624871/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "Днес предаването  „Садово в сърцето на Тракия”  на  Радио „Фокус“-Пловдив  е посветено на 146 години от трагичната гибел на Васил Левски. Как ще отбележат годишнината от смъртта му жителите в селата Поповица и Селци ще научим от секретарите на местните читалища, съответно - Маринела Ставрева и Петрана Илиев.  \r\nДруга тема в предаването ще бъде здравеопазването в община Садово. Има ли селища без лични лекари и как се организират здравните услуги там, където няма, ще попитаме от зам.-кмета на Садово Петър Георгиев. Друг акцент в предаването ще е за работата на Местната комисия за борба срещу противообществените прояви на малолетни и непълнолетни лица. По темата ще разговаряме със секретаря на Комисията Ели Стоянова. Предаването „Садово в сърцето на Тракия“ се излъчва всеки понеделник, от 16.00 до 17.00 часа. Водещ е Мария Русева.", "date": "2019.02.18", "title": "Акценти в предаването „Садово в сърцето на Тракия” на Радио „Фокус“-Пловдив"}
{"url": "http://www.focus-news.net/news/2019/02/18/2624873/blagoevgrad-bazar-za-prodazhba-na-martenitsi-suveniri-i-tsvetya-v-grada-se-provezhda-do-8-mart.html", "text": "Базар за продажба на мартеници, сувенири и цветя в Благоевград се провежда от 11 февруари като ще продължи до 8 март, предаде репортер на  Радио „Фокус“ – Пирин . Съгласно одобрените схеми на Комисията, артикулите може да се продават на улица „Тодор Александров“, площад „България“, улица „Димитър Талев“ и площад „Христо Ботев“. С Решение на Комисията по преместваемите обекти едно лице има право да подаде молба само за две места от по 2 кв. м, от които само едно пред мола, който се намира в централна градска част. Таксата за 2 кв. м е 7.20 лева. Самото подаване на заявленията за традиционния базар на мартеници, който всяка година се провежда в центъра на града, е започнало още през януари, а приемът е бил преустановен на 4 февруари. \r\nОт 0.20 лв. до 15 лв. е продажната цена на мартениците в Благоевград, като вече има засилен интерес от страна на купувачите. Традиционно най-купувани са типичните мартеници, които представляват усукано бяло и червено конче, представени под формата на гривна. Търговци споделиха, че има и голям интерес към по-нетрадиционните мартеници, които са изработени от материали, различни от конец. Най-често това са пластмасови топчета в червено и бяло. Търсят се също мартеници за деца. Те най-често са изработени от пластмасови материали и пресъздават анимационни или комикс герои под формата на брошка за закачена, допълнени с малки Пижо и Пенда или усукани конци. Освен това се купуват гривни с имена, зодии и надписи, които през последните няколко години са доста популярни.  \r\nБлагоевградчани коментират, че за най-близките си хора купуват по-скъпи и интересни мартеници, а за познатите избират комплектите, които се продават. Това в повечето случаи са 10 броя тънки гривни, изработени с бял и червен конец без допълнителни украси. Цената им варира от 1.00 до 2.00 лв. в зависимост от дебелината. \r\nЛивия НИНОВА", "date": "2019.02.18", "title": "Благоевград: Базар за продажба на мартеници, сувенири и цветя в града се провежда до 8 март"}
{"url": "http://www.focus-news.net/news/2019/02/18/2624874/pernik-predsedatelyat-na-parlamentarnata-komisiya-po-otbrana-gen-konstantin-popov-otkri-pametnik-na-apostola-na-svobodata-v-breznik.html", "text": "Председателят на Парламентарната комисия по отбрана ген. Константин Попов откри паметник на Апостола на свободата в Брезник. Това съобщиха от пресцентъра на  ПП ГЕРБ.   Подвигът на идеолога на българската национална революция Васил Левски беше увековечен величествен бюст-паметник в град Брезник. Лентата ритуално прерязаха председателят на Парламентарната комисия по отбрана ген. Константин Попов и кметът на населеното място Васил Узунов. Тържествената церемония уважиха областният координатор на ГЕРБ-Перник Вяра Церовска, народният представител от ПП ГЕРБ д-р Александър Александров, областният управител Ирена Соколова, председателят на Общи  \r\nски съвет-Брезник Виолета Младенова, кметовете на общините в област Перник. В словото си Губернаторът на Перник Ирена Соколова отбеляза, че този паметник е символ на признателност към героя, към идола, към личността  \r\nВасил Левски. \"Инициативи като тази ни показват, че България помни героизма на хората, дали живота си едно чисто и свещено дело – нашата свобода и независимост. Щастлив съм, че присъствам на събитие, което за пореден пън ни доказва, че националният ни дух е жив. Този монумент обезсмъртява спомена за делата и идеалите на един от най-великите синове на България - Апостола на българската свобода Васил Иванов Кунчев\",сподели д-р Александров. \r\nПаметникът е с височина близо 3 метра и дело на скулптора Борис Борисов, който е с родословни корени от района на общините Брезник и Трън. Паметта на Апостола бе почетена с минута мълчание, падане на колене и поднасяне на цветя и венци пред паметника. Тържествената церемония беше ознаменувана с почетен караул, извършен от Националната гвардейска част.", "date": "2019.02.18", "title": "Перник: Председателят на Парламентарната комисия по отбрана ген. Константин Попов откри паметник на Апостола на свободата в Брезник"}
{"url": "http://www.focus-news.net/news/2019/02/18/2624875/pleven-vladislav-nikolov-i-ralitsa-dobreva-oglavyavat-oblastniya-i-obshtinskiya-shtab-na-gerb.html", "text": "Народните представители Владислав Николов и Ралица Добрева председателстват съответно предизборните щабове на областно и общинско ниво за предстоящите избори за български представители в новия състав на Европейския парламент. Това съобщиха от пресцентъра на  ГЕРБ .  \r\n„Сега е времето България да утвърди своя европейски авторитет. Изборът на повече евродепутати от ГЕРБ – ЕНП е гаранция за защитата на българските интереси от една страна и успешното европейско развитие на страната от друга.”. С тези думи Владислав Николов в качеството си на ръководител на областния предизборен щаб се обърна колегите си. Той подчерта, че разчита на усърдната работа на общинските щабове и на всеки един член и симпатизант на партия ГЕРБ. \r\n„Когато в една партия се работи е нормално да има и разногласия, но онова, което отличава ГЕРБ от всички други партии е способността да се обединява около каузи. Евроизборите са поредната важна за бъдещето на страната цел. И заедно ще постигнем успех”, каза председателят на общинския щаб на ГЕРБ Ралица Добрева. Тя насърчи членовете на щаба да търсят личния контакт с хората и в разговорите си с тях да следват единствено и само фактите - реално свършената работа и постигнатото до момента от правителството, евродепутатите и еврокомисаря ни. \r\n„За разлика от опозицията ГЕРБ не се нуждае от похватите на популизма, за да убеждава хората. Това е нечестен, манипулативен сбособ, който отговорна партия като нашата, не би допуснала да бъде използван, при никакви обстоятелства. ГЕРБ отново разчита на собствения си потенциал и на подкрепата на хората. Това е единствената формула, която винаги ни е извеждала до успех”, обобщи Николов.", "date": "2019.02.18", "title": "Плевен: Владислав Николов и Ралица Добрева оглавяват областния и общинския щаб на ГЕРБ"}
{"url": "http://www.focus-news.net/news/2019/02/18/2624876/rakovodstvoto-na-pp-abv-shte-dade-preskonferentsiya-sled-zasedanie-na-izpalnitelnoto-byuro-na-partiyata-na-19-fevruari.html", "text": "Ръководството на ПП АБВ ще даде пресконференция, след заседание на Изпълнителното бюро на партията. Това съобщиха от пресцентъра на  ПП АБВ.   Събитието ще се проведе на 19 февруари 2019 г., (вторник) от 12:30 часа в централата на партията на улица „Врабча“ 23. Темите на пресконференцията ще са: позиция на ПП АБВ по промените в Изборния кодекс и позиция на ПП АБВ по изискванията за смяна на касовите апарати. В нея ще участват председателят на АБВ Румен Петков и представители на ръководството на партията.", "date": "2019.02.18", "title": "Ръководството на ПП АБВ ще даде пресконференция, след заседание на Изпълнителното бюро на партията на 19 февруари"}
{"url": "http://www.focus-news.net/news/2019/02/18/2624869/deputatat-ot-gerb-plovdiv-oblast-hristo-grudev-i-strukturata-na-gerb-asenovgrad-otdadoha-pochit-na-apostola.html", "text": "За поредна година д-р Грудев, общинските съветници от ГЕРБ-Асеновград, членове и симпатизанти на \r\nГЕРБ, игуменката на манастира\" Св. Петка Мулдавска\" майка Юлита и дядо Амвфросий - игумен на Атонския манастир почетоха паметта и делото на Васил Левски. Това ссъобщиха от пресцентъра на  партията . С поход - поклонение до манастира и \r\nподнасяне на венец и цветя те отбелязоха 146-та годишнина от гибелта на Апостола. \r\n„Васил Левски е пример, който ни зарежда и ни дава вяра, че с общи сили и мисъл за България можем да направим страната ни по-добро място за живот!\", коментира народният представител Христо Грудев. Според народното поверие тук е било едно от най-сигурните убежища на Апостола на свободата. В памет на Васил Левски в каменния зид пред входа на манастира е поставен негов барелеф.", "date": "2019.02.18", "title": "Депутатът от ГЕРБ-Пловдив област Христо Грудев и структурата на ГЕРБ-Асеновград отдадоха почит на Апостола"}
{"url": "http://www.focus-news.net/news/2019/02/18/2624877/ek-komisiyata-informira-evropeyskite-predpriyatiya-za-mitnicheskite-pravila-predvideni-v-sluchay-na-breksit-bez-sdelka.html", "text": "Европейската комисия предприе интензивна кампания за разясняване на митническите правила и изискванията за косвено данъчно облагане (например ДДС), които ще се прилагат, в случай че на 30 март Обединеното кралство прекрати членството си в ЕС без споразумение. Тази осведомителна кампания е част от подготовката на Комисията за т. нар. „Брексит без сделка“ и се провежда в контекста на заключенията, приети на заседанието на Европейския съвет (формат „член 50“) от декември 2018 г., в които се призовава за активизиране на работата по подготовката за оттегляне на Обединеното кралство от ЕС при всички възможни сценарии, се казва в съобщение от  пресслужбата на ЕК. \r\nНовата кампания има за цел да повиши осведомеността сред бизнес средите в ЕС, и по-конкретно сред малките и средните предприятия. За да се подготвят за Брексит без сделка и да продължат търговските си отношения с Обединеното кралство, европейските предприятия трябва да предприемат следните действия:  \r\n•\tда преценят дали разполагат с необходимия човешки и технически капацитет във връзка с митническите процедури и правила (като например преференциалните правила за произход);  \r\n•\tда се снабдят с нужните митнически разрешения и регистрации, които ще улеснят търговската им дейност, в случай че Обединеното кралство остане част от тяхната верига на доставките;  \r\n•\tда се свържат със своите национални митнически органи, за да се информират за необходимите допълнителни мерки.  \r\nОт днес предприятията разполагат с набор от материали, включително списък с 5 основни изисквания, с които трябва да се съобразят. Материалите са достъпни на всички езици на ЕС.", "date": "2019.02.18", "title": "ЕК: Комисията информира европейските предприятия за митническите правила, предвидени в случай на Брексит без сделка"}
{"url": "http://www.focus-news.net/news/2019/02/18/2624878/venera-arachkova-zam-kmet-na-smolyan-55-sa-izdadenite-razreshitelni-za-prodazhba-na-martenitsi-v-grada-zasega.html", "text": "55 са издадените разрешителни за продажба на мартеници в Смолян засега. Това каза за  Радио „Фокус“ – Смолян  Венера Аръчкова – зам.-кмет на Смолян. Таксата, която плащат търговците за място е 20 лв. за разрешително и по 2 лв./кв. м на ден без ДДС. Повечето разрешителни са за периода от 25 февруари до 2-3 март. Аръчкова поясни, че една от фирмите е поискала разрешително до 10 март, защото на същите места ще продава и цветя за 8 март, като тарифата е същата.  \r\nПо думите й спрямо минали години, интересът от страна на търговците е същия. Аръчкова уточни, че хората, които са заявили желанието си да продават мартеници в Смолян, всяка година са едни и същи, както и фирма, която е производител и пласьор на мартеници. Тя допълни, че разрешителните са издадени за различни места в трите квартала на Смолян, като освен на пешеходната зона на Стария център на града, има и такива, които са до автобусни спирки или посещавани обекти като планетариума – места, покрай които има по-засилено движение на хора, каза още Венера Аръчкова. \r\nНели ГЕРГЬОВСКА", "date": "2019.02.18", "title": "Венера Аръчкова, зам.-кмет на Смолян: 55 са издадените разрешителни за продажба на мартеници в града засега"}
{"url": "http://www.focus-news.net/news/2019/02/18/2624879/darzhavniyat-glava-rumen-radev-shte-uchastva-vav-vazpomenatelnata-tseremoniya-po-povod-146-godini-ot-gibelta-na-vasil-levski.html", "text": "На 19 февруари 2019 г., от 18.00 часа президентът Румен Радев  ще участва във възпоменателната церемония по повод 146 години от гибелта на Апостола на свободата Васил Левски. Това съобщиха от  прессекретариата на държавния глава.   Президентът Радев ще произнесе слово и ще поднесе венец пред паметника на Васил Левски в столицата.", "date": "2019.02.18", "title": "Държавният глава Румен Радев ще участва във възпоменателната церемония по повод 146 години от гибелта на Васил Левски"}
{"url": "http://www.focus-news.net/news/2019/02/18/2624880/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  ще започнем с важно събитие от днешния ден. Факелно шествие ще се проведе в Петрич по повод 146 години от гибелта на Апостола на свободата Васил Левски. Още за програмата, която е подготвила Общината, ще научим от колегата Ливия Нинова.  \r\nВ Петрич продължават инвестициите във водопроводната мрежа. Тази година инвестициите са в размер на 1 млн. лв., а през миналата година бяха отпуснати 500 000 лв. Наш събеседник по темата ще бъде Минка Салагьорова, зам.-кмет на Петрич по строителството.  \r\nИзложба „Съкровищата на Хераклея Синтика“ бе представена в Исторически музей – Петрич на 14 февруари по повод Деня на археолога. Целта на постерите, включени в нея, е да покажат по максимално достъпен начин на жителите и гостите на Петрич по-важните открития, които са били направени на обекта от археолозите. Темата допълва колегата Ливия Нинова.  \r\nКожух е планинско възвишение от вулканичен произход, разположено в средата на Санданско-Петричката котловина. Издига се на близо 200 m над съвременното корито на река Струма, като максималната му височина е едноименният връх с кота 281.2 м. Още за природната забележителност разказва Гергана Сандъкчиева, служител в Туристически информационен център-Петрич. Очакваме и Вас на телефоните в студиото: 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна Община Петрич! \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Натали Стефанова.", "date": "2019.02.18", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/02/18/2624885/veliko-tarnovo-ot-parvi-mart-zapochva-priemat-na-zayavleniya-za-obshtinskiya-proekt-moyata-gradinka.html", "text": "От първи март започва приемът на заявления за проекта  „Моята градинка“. В рамките му община Велико Търново за седма поредна година ще даде възможност на  великотърновци да превърнат пространствата край жилищните сгради в красиви кътове със зеленина и цветя. Това каза за  Радио „Фокус“ – Велико  Търново Мирослава Цонева, главен експерт отдел „Околна среда“. Тя уточни, че молбите за залесяване на терените общинска собственост ще се приемат от 1 до 31 март. „Участие могат да вземат всички собственици на имоти в старопрестолния град, включително и представители на етажната собственост, избрани по установения според нормативните изисквания ред.Заявленията трябва да бъдат депозирани до деловодството на община Велико Търново. В тях трябва да бъдат описани както избраният за облагородяване терен, така и предпочитаният посадъчен материал“, обясни още експертът. Тя уточни и, че група от нейни колеги ще огледат пространствата край сградите, за да преценят дали поисканите от великотърновци растителни видове са подходящи за засаждане на избраните места. Ако становището е отрицателно, дръвчетата, храстите и цветята ще бъдат заменени с други. \r\nПроектът за създаването на малки цветни и зелени площи „Моята градинка” стартира през 2013 година. През миналата година бяха одобрени 22 заявления за облагородяване на междублокови пространства. Допълнителна информация великотърновци могат да получат от общинския отдел „Околна среда”, на телефон 062/619-502. \r\nЛуиза ТРАНЧЕВА", "date": "2019.02.18", "title": "Велико Търново: От първи март започва приемът на заявления за общинския проект „Моята градинка“"}
{"url": "http://www.focus-news.net/news/2019/02/18/2624886/stefan-velikov-proizvoditel-na-martenitsi-varnentsi-vse-poveche-tarsyat-rachno-izraboteni-martenichki.html", "text": "Варненци ценят ръчния труд и предпочитат естествени материали за направата на мартенички. Това каза в интервю за  Радио „Фокус“ – Варна  Стефан Великов, който изработва ръчно традиционните червено-бели накити, заедно със съпругата си. Продажбата на мартенички във Варна кипи с пълна сила, а щандове с червено-бели украшения могат да се намерят почти на всяка оживена улица в града. Стефан Великов посочи, че заедно със съпругата си използва различни техники и много въображение, като се стремят мартеничките да са уникална изработка, a eстествените материали са основа за направата им.  \r\n„Предлагаме традиционните Пижо и Пенда, но направени от тикви-кратунки, които са донесени от подножието на Роженски манастир“, отбеляза производителят. Той допълни, че те са предпочитани от чужденци, защото са автентично български. Стефан Великов обясни, че традицията, свързана с  мартеницата , датира още от епохата на траките. Те са връзвали златна и сребърна монета на бяло и червено конче и така се е зародила традицията за мартеничките, която се е запазила до ден днешен. Стефан Великов каза, че още на втория ден след приключването на сезона съпругата му се заема с изработването на колекцията за следващия. „Изисква се много търпение и време, защото направата на мартенички е  трудоемко занимание, а за нашето семейство е и едно изживяване“, допълни Стефан Великов. \r\nСияна БУХЛАРСКА", "date": "2019.02.18", "title": "Стефан Великов, производител на мартеници: Варненци все повече търсят ръчно изработени мартенички"}
{"url": "http://www.focus-news.net/news/2019/02/18/2624887/vav-vidin-shte-se-provede-sabitie-ot-platformata-grazhdanski-dialozi-evropa-v-nashiya-dom-na-19-fevruari.html", "text": "Народният представител от ГЕРБ-Видин Владимир Тошев и министърът на регионалното развитие и благоустройството Петя Аврамова ще участват в събитие от платформата за Граждански диалози \"Европа в нашия дом\". Това съобщиха от пресцентъра на  ПП ГЕРБ . Дискусионният форум ще се проведе в гр. Видин на 19 февруари, от 16.00 часа, в Конферентния център на Областна администрация. Акцент в гражданския диалог е регионалното развитие и значението на европейската солидарност. \r\nВ събитието ще участват областният управител Албена Георгиева, кметът на Видин Огнян Ценков, кметове и председатели на общински съвети от областта, представители на бизнеса и неправителствения сектор. \r\nИнициативата „Граждански диалог“ представлява поредица от тематични срещи, чрез които представители на държавната и местна власт се срещат лице в лице с гражданите и разговарят по важни за развитието на общността въпроси.", "date": "2019.02.18", "title": "Във Видин ще се проведе събитие от платформата Граждански диалози „Европа в нашия дом” на 19 февруари"}
{"url": "http://www.focus-news.net/news/2019/02/18/2624882/afp-sreshtata-na-varha-mezhdu-izrael-i-vishegradskata-chetvorka-e-otmenena-zaradi-skandala-s-polsha.html", "text": "Двудневната среща на върха между лидерите на държавите от Вишеградската четворка (Унгария, Полша, Словаки и Чешката република), която трябваше да започне в понеделник в Ерусалим, е отменена, след като Варшава отказа участие заради изявление на новия външен министър на Израел Израел Кац. Съответното бе обявено от чешкия премиер Андрей Бабиш, предава  AFP . \r\nСрещата „ще се промени на двустранни преговори между отделните страни, няма да има среща на върха с Израел\", обяви Бабиш пред медиите в Прага. \r\nПо-рано през деня министър-председателят на Полша Матеуш Моравецки отмени участието на Варшава в среща на върха на централноевропейските страни в Ерусалим, като описа коментарите на израелския външен министър Израел Кац за действията на поляците по време на Холокоста като „расистки“. \r\n„Думите на израелския външен министър са расистки и неприемливи... ясно е, че нашият външен министър (Яцек) Чапутович няма да пътува до срещата на върха\", заяви полският премиер Матеуш Моравецки пред местни медии, след коментарите на новия външен министър на Израел, в които обвинява поляците в антисемитизъм. Тереза Герова", "date": "2019.02.18", "title": "AFP: Срещата на върха между Израел и Вишеградската четворка е отменена заради скандала с Полша"}
{"url": "http://www.focus-news.net/news/2019/02/18/2624883/pazardzhik-uspeshno-byaha-spaseni-i-dvete-bezdomni-kucheta-koito-bedstvaha-shest-denonoshtiya-na-pokriva-na-uchilishteto-v-selo-vinogradets.html", "text": "Успешно бяха спасени и двете бездомни кучета, които останаха повече от шест денонощия на покрива на рушащата се сграда на училището в село Виноградец, предаде репортер на  Радио „Фокус“ – Пазарджик . Животните бяха спасени от трима доброволци от Сдружение „Планинско спасяване“ – Пазарджик. Кучетата са мъжко и женско и вероятно са се покатерили на покрива след гонитба на друго животно. После животните не са намерили обратен път, за да слязат. Принципно животните обитават района около старото училище в селото. Оказа се, че жена от селото системно се е грижила за тях, като им е давала храна и вода. Веднага след свалянето им от покрива на сградата доброволци от природозащитната организация PAW Pazardzhik им дадоха и храна. Те взеха и едното куче, което е женско, за да го кастрират и върнат отново в селото. \r\nАлбена ЖИЛЕКОВА", "date": "2019.02.18", "title": "Пазарджик: Успешно бяха спасени и двете бездомни кучета, които бедстваха шест денонощия на покрива на училището в село Виноградец"}
{"url": "http://www.focus-news.net/news/2019/02/18/2624866/tsvetan-tsvetanov-gerb-nalozhitelno-e-da-prerazgledame-promenite-v-izborniya-kodeks-nezavisimo-ot-tova-dali-prezidentat-shte-nalozhi-veto-ili-ne.html", "text": "Наложително е да преразгледаме промените в Изборния кодекс - независимо от това дали президентът ще наложи вето или не.  Това написа председателят на ПГ на ГЕРБ Цветан Цветанов в профила си в социалната мрежа  \"Фейсбук\".  \r\n\"ПП ГЕРБ нееднократно е показвала досега, че държи сметка за мнението на хората и че е чувствителна към реакциите на обществото по повод на законодателната дейност в парламента. След обстоен анализ, който извършихме заедно с премиера Борисов и членовете на Изпълнителната комисия, смятаме за наложително да преразгледаме промените в Изборния кодекс. При това ще го направим независимо от това дали Президентът ще наложи вето или не\", написа Цветанов. По думите му ПГ на ГЕРБ ще предприеме всички необходими действия за ревизиране на приетите промени. \"Защото за нас е по-важно да гарантираме спокойствието на хората, както и да им покажем, че спазването на техните права е най-важно за нас. Винаги сме се водили от разбирането, че изборните правила не са въпрос на създаване на предимство за една или друга партия, а следва да са здрава основа за осигуряване на честни и прозрачни избори\", посочва още Цветанов.", "date": "2019.02.18", "title": "Цветан Цветанов, ГЕРБ: Наложително е да преразгледаме промените в Изборния кодекс - независимо от това дали президентът ще наложи вето или не"}
{"url": "http://www.focus-news.net/news/2019/02/18/2624890/delyan-dobrev-gerb-pravim-vsichko-vazmozhno-da-zapazim-zelenite-ploshti-v-haskovo-i-da-sprem-stroitelstvoto-v-tyah.html", "text": "Областният координатор на ГЕРБ Хасково Делян Добрев, общинският лидер на партията Станислав Дечев и председателят на Общинския съвет в Хасково Таня Захариева заявиха категоричната позиция на ПП ГЕРБ, че е недопустимо унищожаването на зелени площи в Хасково. Поводът за пресконференцията е намерението за изграждане на жилищна сграда в парк в кв.“Куба“, съобщиха от  пресцентъра на партията.  „Ще направим всичко възможно да предотвратим това безумие- строеж в парка в „Куба“ и моли гражданите да ни сигнализират за други подобни случаи“, каза Делян Добрев. Той обясни, че никой не оспорва собствеността на терена и това, че собственикът има право да внесе инвестиционни намерения. „В тези случаи обаче общината има достатъчно  законови възможности да реагира, за да спаси парка. Общината може да обезщети собственика, може да купи терена, може да направи заменка, да промени Общия устройствен план и да каже, че този терен е зелена площ“, категоричен е Делян Добрев. „В този случай обаче в нас остава горчивото чувство, че това строителство ще се случа като отплата за една екскурзия до Монако и една разходка с „Бентли“. Това, което става в „Куба“ сега не е заради обществения интерес, а заради личния интерес на определени хора“, подчерта Делян Добрев.  \r\nСпоред него Хасково се презастроява. „Ние сме категорични, че градът има нужда от създаването на нови зелени площи. Затова и настоявахме да получим бившия военен имот над ДНА. Направихме всичко възможно и още в първата година от този мандат държавата го даде на общината, но с условието там да има парк. Защото това е нашата политика- да създаваме нови и да запазим съществуващите зелени площи“, подчерта Добрев.  \r\nПредседателят на общински съвет Хасково Таня Захариева съобщи, че днес в Общинския съвет е постъпила подписка от жителите на кв.“Куба“. В нея 248 човека се обявяват против застрояването на парка и унищожаването на детската площадка. Захариева вече е изпратила искане до кмета на Хасково да представи пред Общинския съвет всички документи свързани с разрешаването на евентуалното строителство с този парк. Утре е заседанието на комисията ТСУ и транспорт, където този въпрос ще бъде дискутиран. „Ще предприемем всички законови действия за защита на обществения интерес“, категорична е Захариева.     \r\nОбщинският координатор на ГЕРБ Станислав Дечев припомни, че това не е първият случай в този квартал да се строи върху парк. „Преди години съвсем малка паркова площ изчезна и върху нея се построи къща. Това промени облика на улицата, това принуди децата и майките да търсят друго място за игра и разходка“, заяви Дечев и подчерта, че сегашният опит за строеж в парк трябва да бъде предотвратен.  \r\n„Нашата политика е да запазим зелените площи и тяхната собственост. Нека гражданите ни сигнализират за всички случаи, където има такива безумия. Ще  реагираме на всеки сигнал. Предстои общинските съветници  от ГЕРБ да внесат предложение за предотвратяване на строежа в парка в „Куба“. „В момента се твърди, че на останалите 300 кв.м. общинска площ ще се прави детска площадка и парк. Тези планове са по-скоро облагородяване около бъдещата частна кооперация. А по закон това е задължение на инвеститора, не на общината. Да не излезе така, че общината не само му разрешава да строи върху парка, но и ще му оправи общините части“, обобщи Делян Добрев.", "date": "2019.02.18", "title": "Делян Добрев, ГЕРБ: Правим всичко възможно да запазим зелените площи в Хасково и да спрем строителството в тях"}
{"url": "http://www.focus-news.net/news/2019/02/18/2624888/rumen-petkov-abv-v-sledvashtiya-evroparlament-shte-nastoyavame-za-svalyane-na-sanktsiite-sreshtu-rusiya-zashtoto-sa-neproduktivni-i-sreshtu-razvitieto-na-evropeyskata-ikonomika.html", "text": "В следващия европарламент ще настояваме за сваляне на санкциите срещу Русия, защото са непродуктивни и срещу развитието на европейската икономика. Това каза председателят на АБВ Румен Петков по време на пресконференция, предаде репортер на  Агенция „Фокус“ . \r\n„Днес ще подпишем протокол за проведени консултации между АБВ и „Единна Русия“. Протоколът отразява необходимостта от развитие на междупартийните ни отношения на базата на меморандум за разбирателство, който подписахме през 2016 г.“, заяви Петков и посочи, че е изключително важно да се оценява мястото и ролята на отношенията между Европа и Русия.  \r\n„Ние от АБВ сме убедени, че европейска сигурност и перспектива не могат да бъдат гарантирани без Русия и въпреки Русия. Затова в следващия европарламент ще настояваме за сваляне на санкциите срещу Русия, защото са непродуктивни и работят срещу развитието на европейската икономика, те блокират ефективни търговски взаимоотношения, които са градени десетилетия наред“, заяви Петков. Той посочи, че с новия протокол задълбочаваме и младежките организации на двете партии. \r\nПротоколът беше подписан от Румен Петков и Андрей Климов – зам.-секретар на Генералния съвет и ръководител на Международния отдел на партия „Единна Русия“.  \r\nОт своя страна, Климов заяви, че партия „Единна Русия“ има отношения с десетки партии в Европа. „Имаме отношения с всички, които са готови за сътрудничество с нашата страна, и с всички, които искат мир. За нас е важно да имаме позитивни отношения с нашите партньори и да работим за равноправно сътрудничество“, заяви той. \r\nЦветилена СИМЕОНОВА", "date": "2019.02.18", "title": "Румен Петков, АБВ: В следващия европарламент ще настояваме за сваляне на санкциите срещу Русия, защото са непродуктивни и срещу развитието на европейската икономика"}
{"url": "http://www.focus-news.net/news/2019/02/18/2624891/veliko-tarnovo-shevitsi-zhiva-valna-i-herbarizirani-tsvetya-sa-sred-novite-tendentsii-pri-martenitsite-v-grada.html", "text": "Шевици, жива вълна и хербаризирани цветя са сред новите тенденции при мартениците във Велико Търново през настоящата година, сочи репортерска проверка на  Радио „Фокус“ – Велико Търново . На сергиите в центъра на града се предлагат традиционни украшения, които са на цена от 20 стотинки до около 5 лв. Повечето от тях са изработени в Китай, но има и търговци, които спазват народните обичаи и сами плетат мартеничките, които продават. Едни от най-интересните символи през настоящата година се предлагат на изложба – базар, подредена в Регионалната библиотека П. Р. Славейков в старата столица. Там членове на Клуба по битова култура при Народно читалище „Надежда“ предлагат нетрадиционни мартеници, в които има вплетени хербаризирани цветя, мартеници под формата на вретено и всякакви разновидности на Пижо и Пенда. „През годините мартениците се променят, защото първоначалната мартеница е пискюл – бяло и червено, но в последно време повечето хора си връзват мартеница на ръката, така, че усуканият бял и червен конец, което е било първоначалния вид на мартеницата сега пак се връща“, разказва Павлина Владева, ръководител на клуба. \r\nИзложбата ще остане в Търново до началото на март. \r\nЛуиза ТАНЧЕВА", "date": "2019.02.18", "title": "Велико Търново: Шевици, жива вълна и хербаризирани цветя са сред новите тенденции при мартениците в града"}
{"url": "http://www.focus-news.net/news/2019/02/18/2624889/zoran-zaev-imame-saglasie-da-se-yavim-na-izbori-sas-savmesten-kandidat.html", "text": "Преди началото на срещата с лидера на „Демократичен съюз за интеграция“ (ДСИ) Али Ахмети министър-председателят на Македония Зоран Заев подчерта, че е постигнато принципно съгласие с коалиционните партньори да се издигне консенсусен кандидат за президент. Предстоят преговори с коалиционния партньор на СДСМ – ДСИ, след което ще бъдат предприети и опити за консултации и с председателите на другите албански партии, предава излъчващият на албански език скопски телевизионен канал  „Алсат-М“. . \r\nАлбанските опозиционни партии все още обмислят условията за президентските избори. „Алиансът за албанците“ и БЕСА на Билал Касами се противопоставиха на общ кандидат с ДСИ и също обявиха за възможността да издигнат съвместен кандидат. БЕСА на Африм Гаши (вече с името „Алтернатива“) все още няма позиция, докато ДПА заяви, че ще подкрепи кандидата на управляващите партии.  Тереза Герова", "date": "2019.02.18", "title": "Зоран Заев: Имаме съгласие да се явим на избори със съвместен кандидат"}
{"url": "http://www.focus-news.net/news/2019/02/18/2624864/d-r-aleksandar-velichkov-mbal-d-r-nikola-vasiliev-kyustendil-nastanenite-za-lechenie-v-bolnitsata-mazhe-uchastvali-v-masovoto-sbivane-sa-v-sravnitelno-dobro-sastoyanie.html", "text": "Настанените за лечение в болницата в Кюстендил мъже, участвали в масовото сбиване, са в сравнително добро състояние. Това каза пред  Радио „Фокус” – Кюстендил  д-р Александър Величков, управител на Многопрофилна болница за активно лечение (МБАЛ) „Д-р Никола Василиев” – Кюстендил. Става въпрос за двама мъже, за които няма опасност за живота. Други двама мъже са транспортирани за лечение в столицата. Единият е с тежка черепно-мозъчна травма, а вторият мъж е с тежки увреди на ръката. \r\nВенцеслав ИЛЧЕВ", "date": "2019.02.18", "title": "Д-р Александър Величков, МБАЛ „Д-р Никола Василиев” – Кюстендил: Настанените за лечение в болницата мъже, участвали в масовото сбиване, са в сравнително добро състояние"}
{"url": "http://www.focus-news.net/news/2019/02/18/2624894/ministar-krasimir-valchev-izklyuchitelno-vazhno-e-rannoto-karierno-orientirane-za-uchenitsite.html", "text": "Недостигът на специалисти е предизвикателство, за чието преодоляване трябва да работим всички. Затова ранното кариерно ориентиране е много важно. Това посочи министърът на образованието и науката Красимир Вълчев, съобщиха от  пресцентъра на МОН.  Той участва в работна среща на ръководителите на регионалните управления на образованието, която се проведе в Габрово. Там бе представена образователната програма на областта за професионално и кариерно насочване на учениците. Инициативата, подкрепена от институциите и реализирана съвместно с бизнеса в града, представя пред учениците възможностите за избор на професия, включително с посещения в предприятия, организации, лечебни заведения и др. Като положителна тенденция от изпълнението на програмата беше посочен засиленият интерес от страна на учениците към продължаване на обучението в различни специалности. Трябва да насочим повече деца чрез ранно кариерно ориентиране към направления във висшето образование, за които се очаква недостиг на пазара на труда, апелира министър Вълчев. Заедно с началниците на регионалните структури той обсъди възможността за разработване на програми за кариерно ориентиране на общинско ниво, които биха допринесли и за осигуряване на необходимите кадри и специалисти в съответните населени места.", "date": "2019.02.18", "title": "Министър Красимир Вълчев: Изключително важно е ранното кариерно ориентиране за учениците"}
{"url": "http://www.focus-news.net/news/2019/02/18/2624895/v-mu-varna-nad-1600-chuzhdentsi-namirat-otlichni-usloviya-za-obuchenie-nauka-i-profesionalna-realizatsiya.html", "text": "Д-р Екатерина Бомерт – специализант и докторант във Варна, участва в екипа, разработил първия биопродукт у нас за лечение на роговица. Д-р Щефан Баарфус - асистент в катедрата по психиатрия на Медицински университет – Варна и практикуващ специалист в клиниката по психиатрия в Университетската болница „Св. Марина“ във Варна. Д-р Гиоргос Андронико – лекар в Отделението по неврохирургия в Окръжна болница „Св. Анна“ във Варна. Това е една малка част от многобройната мултинационална общност от млади хора, идващи от цял свят, избрали да учат медицина в Медицински университет – Варна и намерили поле за реализация в нашата страна. Това съобщиха от пресцентъра на  МУ-Варна . \r\nКъм момента във варненския медицински университет се обучават близо 1600 чуждестранни студенти от 48 държави, като повече от половината са  от Германия, следвани по численост от британските студенти. „Над 90% от нашите студенти са граждани на страни-членки на ЕС“, пояснява проф. Албена Керековска, заместник-ректор по учебната дейност. „В последните години все повече нараства броят на кандидатите от Ирландия, Испания, Австрия и Италия.“ Тук се обучават още студенти от Белгия, Франция, Дания, Норвегия, Финландия, Швейцария, Холандия, Гърция, Португалия, Люксембург, Беларус, Сърбия, Израел, Турция. Има студенти и от САЩ, Канада, Австралия, Япония, Ямайка, Обединени арабски емирства, Южна Корея, Боливия, Палестина. \r\nМодерната материално-техническата база на университета, съвременните високотехнологични методи на преподаване, възможността за обучение на английски език, дипломите, признати във всички страни от ЕС, са само част от привлекателните страни на университета, заради които младите хора избират да кандидатстват в Медицинския университет във Варна. С всяка година кандидатстудентските кампании за чуждестранни студенти протичат в условията на все по-нарастваща конкуренция – за едно място се борят трима или повече кандидати. Изпит по биология и химия, както и изпит по езикова компетенция са бариерата, която успяват да преминат само тези, показали нужните знания и умения. \r\nВеднъж прекрачили прага на мултинационалния университет, студентите попадат в среда с много възможности да учат избраната специалност и да се развиват. С близо 60 годишни традиции в обучението, МУ-Варна е един от най-бързоразвиващите се модерни и високотехнологични университети в страната, предлагащ отлични възможности за обучение и изследователска дейност на високо европейско ниво. Групите са малки, средата е приятелска, а преподавателите са индивидуално ангажирани с всеки един студент. Клиничното обучение, като част от общото обучение на студентите по медицина, е заложено в учебния план на по-ранен етап в сравнение с по-голяма част от страните, от които идват студентите. И тук университетът не отстъпва от високите си критерии за качествено обучение – на студентите се предлага модерна и високо-технологична клинична база в Университетската болница „Св. Марина“. \r\nПод вещото ръководство на своите високо-квалифицирани преподаватели, голяма част от които с международен авторитет и признание, студените могат да изберат да тръгнат по пътя на науката, за което ще срещнат пълната им подкрепа. Така, както избира да направи д-р Екатерина Бомерт. След като се дипломира в МУ-Варна и след повече от две година работа в Бад Хомбург, д-р Бомерт се завръща в България, за да направи своята докторантура и за да специализира очни болести. Научната и дейност е свързана с разработване на носител за първия биопродукт в България за лечение на роговицата, който спомага за обновяване на роговичната повърхност при различни дегенеративни състояния. Тя използва базата и условията на Лабораторията по транслационна медицина и клетъчна терапия на университетската болница „Св. Марина“ във Варна. \r\nНа практика голяма част от завършилите във варненския медицински университет чуждестранни студенти се завръщат в родните си страни, за да практикуват медицинската професия там. Друга част обаче, като д-р Щефан  Баарфус от Германия и д-р Гиоргос Андронико от Кипър, решават да останат в България. Д-р Баарфус е асистент в Катедрата по психиатрия на Медицински университет – Варна и същевремненно практикуващ специалист в Трета клиника по психиатрия във варненската университетска болница – водеща в областта на старческата психиатрия. Д-р Андронико от Кипър пък е лекар вече близо две години в Отделението по неврохирургия в Окръжна болница „Св. Анна“ в морската ни столица. \r\nЗа студентите  от четвърти курс по медицина Шасоа Ариф от Великобритания и Зарина Брейди от Ирландия пътищата на науката също са отворени. Те вече са се насочили към  нелеката област на неврохиругията. След като представят свои разработки на 17-тия Европейски конгрес по неврохирургия във Венеция и участват в провелия се във Варна през изминалата година курс по спинална хирургия на международното дружество AO spine, те ще представят свой проект на тазгодишната конференция на Световната федерация на неврохирургичното общество, която ще се проведе през март в Белград.  \r\nВижте видеото ТУК: https://www.youtube.com/watch?v=4UkmniNi95k&feature=youtu.be&fbclid=IwAR3rD2-qPjs53Rn4WgqcYf8PtxlxL80zMjsvpzrE8vwauKAcR5pFu2mqONA", "date": "2019.02.18", "title": "В МУ-Варна над 1600 чужденци намират отлични условия за обучение, наука и професионална реализация"}
{"url": "http://www.focus-news.net/news/2019/02/18/2624896/pazardzhik-prodalzhavat-nominatsiite-na-strukturite-na-sotsialisticheskata-partiya-v-regiona-za-predstoyashtite-evroizbori.html", "text": "През годините всяка партия си е извела поуки от допуснатите грешки при подреждането на листите за различните видове избори. Това каза на пресконференция в Пазарджик областният председател на БСП Петя Цанкова, предаде репортер на  Радио „Фокус“ – Пазарджик . Тя обясни, че партиите ще бъдат все по-прецизни в подреждането на кандидатите си и допълни, че до 20 февруари в региона ще продължи номинирането на кандидати за предстоящите евроизбори. „След това са обсъжданията по места, а на 23 март на Национален съвет ще бъдат определени водачите на листата на социалистите. В Пазарджишкия регион подкрепа получават настоящите евродепутати, авторитетни личности, нови лица. За сега най-много номинации е получила Елена Йончева“, допълни Цанкова. \r\nВаня НИКОЛОВА", "date": "2019.02.18", "title": "Пазарджик: Продължават номинациите на структурите на социалистическата партия в региона за предстоящите евроизбори"}
{"url": "http://www.focus-news.net/news/2019/02/18/2624893/d-r-emiliya-baeva-zam-kmet-na-dobrich-obshtinata-i-regionalniyat-istoricheski-muzey-obyavyavat-nachaloto-na-interaktivnata-obrazovatelna-igra-tarsi-se-balgariya.html", "text": "Община град Добрич и Регионалният исторически музей (РИМ) обявяват началото на интерактивната образователна игра „Търси се България“. Инициативата е част от богата програма на Община по повод националния ни празник 3 март. Това съобщи зам.-кметът „Хуманитарни дейности“ д-р Емилия Баева, предаде кореспондентът на  Радио „Фокус” . Играта официално започва на 20 февруари и ще продължи до 27 февруари, а на 28 февруари ще бъдат обявени победителите, за които Общината осигурява награди. Интерактивната образователна игра „Търси се България“ обединява три институции – РИМ, Художествена галерия и Регионална библиотека „Дора Габе“. Разработена е с активното участие на възпитаници на Профилираната гимназия по туризъм и предприемачество „Райко Цончев“, по чиято идея са името, логото и още много други неща, свързани с играта.  \r\nЗа участие в нея са необходими желание, любознателност, мобилно приложение и активност. Играта е колективна и в нея могат да се включат както деца, така и родители и всеки, който има интерес към историята и културата на нашата страна. Наградата е много интересна – посещение на силистренското село Кайнарджа, където е подписан мирния договор между Турция и Русия. Колективът или отборът победител в интерактивната игра ще има възможността да посети и разгледа това интересно място. Днес пред кметския екип и журналисти двама възпитаници на гимназия „Райко Цончев“ – Лидия Лазарова и Кристиан Найденов, представиха своята работа по съвместния проект за разработване на играта „Търси се България“. Тази година националния ни празник 3 март жителите на Добрич ще отбележат по един нетрадиционен начин, по думите на Лидия Лазарова, чрез възможност за отборно участие в своеобразната игра. Идеята е на техния преподавател по история Надежда Иванова. Младите хора са приели с въодушевление идеята и предизвикателството да създадат игра чрез специално мобилно приложение. Цялата идея е заимствана след работно посещение и обучение в гръцкия град Каламата на част от екипа на РИМ – Добрич, който е партньор по международен проект за опазване на културното наследство на регионите.  \r\n„Играта е едно своеобразно пътешествие с образователна цел. Учениците от I-ви до XII-ти клас преминават по специално установен маршрут и изпълняват поредица от задачи, които ще припомнят или ще помогнат на участниците да научат повече за историята на Добрич и България“, посочи Лидия Лазарова.  \r\nЖулиета НИКОЛОВА", "date": "2019.02.18", "title": "Д-р Емилия Баева, зам.-кмет на Добрич: Общината и Регионалният исторически музей обявяват началото на интерактивната образователна игра „Търси се България“"}
{"url": "http://www.focus-news.net/news/2019/02/18/2624881/blagoevgrad-s-fakelno-shestvie-petrich-shte-pochete-146-godini-ot-obesvaneto-na-levski.html", "text": "Гости на общината по този повод ще бъдат председателят на Народното събрание Цвета Караянчева, народни представители от област Благоевград, евродепутатът Андрей Новаков, кметове и председатели на Общински съвети от областта. Това съобщиха от пресцентъра на Община Петрич. В 18.00 часа факелното шествие ще тръгне от площада на град Петрич към паметника на Народните будители. Там в 18.30 ч започва литературно-музикалната композиция „Дела трябват, а не думи“. Слова по случай годишнината от гибелта на Апостола ще имат кметът на община Петрич Димитър Бръчков и председателят на Народното събрание Цвета Караянчева. Цветя и венци ще бъдат положени в памет на Васил Левски и всички загинали за свободата на България.", "date": "2019.02.18", "title": "Благоевград: С факелно шествие Петрич ще почете 146 години от обесването на Левски"}
{"url": "http://www.focus-news.net/news/2019/02/18/2624898/varna-proizvoditeli-ot-grada-izrabotvat-martenichki-ot-hartiya-v-stil-origami.html", "text": "Производители от Варна изработват мартенички от хартия в стил оригами. Това каза в интервю за  Радио „Фокус“ – Варна   Теодора Матеева, която създава мартеници, изцяло ръчно производство, направени с българска материали. Празничната атмосфера се усеща във Варна във връзка с наближаващата Баба Марта, а богатото разнообразие от предлагани мартеници успява да задоволи всеки вкус и предпочитания. Освен традиционните Пижо и Пенда, Теодора Матеева залага на изработката на по-нестандартните мартеници. Специфичното при нейните произведения е, че са от хартия в стил оригами, вдъхновени от Далечния Изток.  \r\n„Много цветни и впечатляващи, с различни флорални мотиви, с животни, грабват както детската аудитория, така и възрастните“, посочи Теодора Матеева. Тя допълни, че има клиенти, които предпочитат традиционните мартенички, с вълна например, но има и хора, които искат по-нестандартни   . „Мартеничките-оригами са цветни, нови и забавни. Нещо по-различно за варненци“, отбеляза производителят. Стана ясно, че цените варират от около лев за стандартни мартенички  до за 4-5 лева за малко по-луксозни, като се намират и по-скъпи единични бройки. „Бума за продажби на мартенички се очаква да бъде в периода от 28 февруари до 1 март“, допълни Теодора Матеева. Тя допълни, че много хора купуват, за да изпращат на роднини и приятели в чужбина. „Имаме клиенти, които са румънци, руснаци, немци. Те са впечатлени от интересната традицията и купуват, за да им остане спомен от България“, каза още Матеева. \r\nСияна БУХЛАРСКА", "date": "2019.02.18", "title": "Варна: Производители от града изработват мартенички от хартия в стил оригами"}
{"url": "http://www.focus-news.net/news/2019/02/18/2624901/veliko-tarnovo-uchenitsi-i-mladi-hora-ot-grada-byaha-otlicheni-sas-staroprestolni-gramoti-za-daritelstvo.html", "text": "Ученици и млади хора от Велико Търново бяха отличени със старопрестолни грамоти за дарителство, а повод станаха благотворителни кампании в подкрепа на Областната болница „Д-р Стефан Черкезов“. Благодарствените свидетелства, подписани от кмета Даниел Панов, са издадени на възпитаници от единадесетите класове на Американски колеж „Аркус“, както и на младежите от клуб „Ротаракт“. Грамотите бяха връчени от заместник-кмета Снежана Данева-Иванова, съобщават от пресцентъра на  Oбщина Велико Търново . \r\nПрез миналата седмица учениците направиха дарение в подкрепа на отделението по трансфузионна хематология (кръвния център) в МОБАЛ „Д-р Стефан Черкезов“. Със събраните средства от коледния благотворителен бал на Американски колеж „Аркус“ е закупен апарат – хемоглобинометър. Това е първото дарение за кръвния център от няколко години насам. Изследването на нивото на хемоглобина е задължително преди даряването на кръв. \r\nМладежите от „Ротаракт“, заедно със съмишлениците си от „Интеракт“ направиха дарение за нов кардиограф за акушеро-гинекологичното отделение на областната болница. Те подкрепиха и акцията на „Ротари клуб – Велико Търново“ за закупуване на съвременен бронхоскопски апарат за общинската белодробна болница „Д-р Трейман“. \r\nСнежана Данева-Иванова благодари на учениците и младите хора, че проявят силна обществена активност и показват, че са загрижени за решаването на различни проблеми. Тя подчерта, че Община Велико Търново категорично подкрепя каузи с благородна насоченост. „Надявам се, че все повече млади хора ще последват вашия достоен пример“, обърна се зам.-кметът към дарители.", "date": "2019.02.18", "title": "Велико Търново: Ученици и млади хора от града бяха отличени със старопрестолни грамоти за дарителство"}
{"url": "http://www.focus-news.net/news/2019/02/18/2624899/pleven-novata-uchebna-godina-za-chuzhdestrannite-studenti-v-meditsinskiya-universitet-zapochna-s-polaganeto-na-akademichna-kletva.html", "text": "Новата учебна година за чуждестранните студенти в Медицинския университет в Плевен започна с полагането на академична клетва, предаде репортер на  Агенция \"Фокус\".  Церемонията по откриването се състоя в зала \"Магнум\" на Втора клинична база, ръководена от проф. д-р Ангелина Стоянова, директор на Център за чуждестранни студенти. Приветствие към първокурсниците отправи проф. д-р Славчо Томов, ректор на университета. Той ги поздрави за добрия избор на специалност и учебно заведение. Академичната клетва бе произнесена на английски от проф. д-р Аспарух Аспарухов, декан на факултет \"Медицина\". Студентите се врекоха в уважение към преподавателите, колегите си и достойнството на пациента.  \r\nВиолета КРЪСТЕВА", "date": "2019.02.18", "title": "Плевен: Новата учебна година за чуждестранните студенти в Медицинския университет започна с полагането на академична клетва"}
{"url": "http://www.focus-news.net/news/2019/02/18/2624897/kurir-makedoniya-zapochna-sreshtata-zaev-ahmeti.html", "text": "Започна срещата между председателите на СДСМ и „Демократичен съюз за интеграция“ (ДСИ) – Зоран Заев и Али Ахмети, на която ще обсъдят издигането на съвместен кандидат за президентските избори през април, съобщава скопското електронно издание  „Курир“ . \r\nЗаев е придружуван от Александър Кирацовски и Миле Зечевич, а Ахмети - от Артан Груби и Атила Реджепи. \r\nПреди срещата с лидера на „Демократичен съюз за интеграция“ (ДСИ) Али Ахмети министър-председателят на Македония Зоран Заев подчерта, че е постигнато принципно съгласие с коалиционните партньори да се издигне консенсусен кандидат за президент. Предстоят преговори с коалиционния партньор на СДСМ – ДСИ, след което ще бъдат предприети и опити за консултации и с председателите на другите албански партии, предава излъчващият на албански език скопски телевизионен канал  „Алсат-М“. . \r\nАлбанските опозиционни партии все още обмислят условията за президентските избори. „Алиансът за албанците“ и БЕСА на Билал Касами се противопоставиха на общ кандидат с ДСИ и също обявиха за възможността да издигнат съвместен кандидат. БЕСА на Африм Гаши (вече с името „Алтернатива“) все още няма позиция, докато ДПА заяви, че ще подкрепи кандидата на управляващите партии.  Тереза Герова", "date": "2019.02.18", "title": "„Курир“ (Македония): Започна срещата Заев-Ахмети"}
{"url": "http://www.focus-news.net/news/2019/02/18/2624884/umbal-sv-anna-sofiya-dete-ot-razlog-na-10-mesetsa-e-prieto-v-infektsioznoto-otdelenie-na-bolnitsata-s-diagnoza-morbili.html", "text": "Дете от Разлог на 10 месеца беше прието (около 14.20 ч.) в Инфекциозно отделение на УМБАЛ \"Св. Анна\"-София АД с диагноза морбили. Това съобщиха от пресцентъра на  болничното заведение . Детето е с усложнение, вследствие на болестта - диария, но е стабилизирано и без пряка опасност за живота. \r\nТака пациентите с морбили, хоспитализирани в УМБАЛ \"Св. Анна\"-София стават седем.", "date": "2019.02.18", "title": "УМБАЛ \"Св. Анна\"-София: Дете от Разлог на 10 месеца е прието в Инфекциозното отделение на болницата с диагноза морбили"}
{"url": "http://www.focus-news.net/news/2019/02/18/2624902/prokuror-emiliya-rusinova-chetvornoto-ubiystvo-v-novi-iskar-e-izvarsheno-s-bradva-zadarzhaniyat-mazh-e-hodil-na-psihiatrichni-pregledi.html", "text": "Четворното убийство в Нови Искър е извършено с брадва, задържаният мъж е ходил на психиатрични прегледи. Това каза на брифинг градският прокурор на София Емилия Русинова във връзка с четворното убийство в Нови Искър, предаде репортер на  Агенция „Фокус“ . „Данните са съвсем първоначални, тъй като сигналът е получен в днешния ден. Към настоящия момент данните сочат за извършител на деянието един от синовете. Убити са бащата, майката, братът и бабата на лицето, което смятаме за извършител. Не можем да твърдим с категоричност кога е извършено това четворно убийство, тъй като все още няма готови никакви съдебно-медицински експертизи. По първоначални данни можем да кажем, че то е извършено с брадва“, коментира Русинова и уточни, че текат процесуално-следствени действия, огледи на местопроизшествие и разпити.  \r\n„Първоначалните данни за лицето, което смятаме за извършител, са че същият е воден през 2015, 2018 и 2019 г. на преглед при психиатър. Няма данни обаче за същинско психично заболяване, което да изключва вменяемостта. Нито прокуратурата, нито МВР са били уведомявани за някакви инциденти с участието на това лице. Няма заведени преписки и досъдебни производства. Няма данни за наркозависимост. Не сме изключили нито една версия“, каза още Емилия Русинова. \r\nБиляна ИВАНОВА", "date": "2019.02.18", "title": "Прокурор Емилия Русинова: Четворното убийство в Нови Искър е извършено с брадва, задържаният мъж е ходил на психиатрични прегледи"}
{"url": "http://www.focus-news.net/news/2019/02/18/2624905/ministar-neno-dimov-tarsi-se-vazmozhnost-za-stimuli-za-elektromobili-v-sledvashtiya-programen-period-na-op-okolna-sreda.html", "text": "Кръговата икономика и чистотата на въздуха с акцент върху електромобилността ще са приоритет при подготовката на следващия програмен период на Оперативна програма „Околна среда“ (ОПОС). Това съобщи министърът на околната среда и водите Нено Димов пред депутатите от Комисията по околната среда и водите на Народното събрание на изнесено заседание в Банско, организирано от председателя на комисията Ивелина Василева, съобщиха от пресцентъра на  МОСВ . Министърът запозна комисията с напредъка по изпълнението на ОПОС 2014-2020 г. и с хода на подготовка на следващия програмен период. \r\n\"Проблемът със замърсяването на въздуха ще продължи да е приоритет и в следващия програмен период на ОПОС. Сега за целта са заделени 111 млн. лв., които се насочват към седем общини. Тези средства няма да са достатъчни и затова ние разглеждаме проектите като пилотни, така че след тяхната реализация да имаме основание да настояваме да се осигури ресурс в следващия период\", отбеляза министърът. Той посочи, че според изчисленията на Световната банка при подготовката на Националната програма за подобряване качеството на атмосферния въздух (2018-2024 г.) между 480 млн. и 880 млн. лв. ще са необходими за справяне с проблемите със замърсяването на въздуха. \"Освен за смяна на отоплителните уреди, ще опитаме да договорим средства за намаляване на замърсяването от автомобилния трафик чрез електрификация на публичния транспорт, както и за стимулиране на домакинствата за закупуване на електромобили\", каза министър Димов. На въпрос на председателя на комисията Ивелина Василева за търсене на допълнителен ресурс за мерки за намаляване замърсяването на въздуха министър Димов посочи, че се търси възможност за финансиране и по програма LIFE на ЕС, както и от държавния бюджет. Според него общините също трябва да имат своя ангажимент. \r\n\"Кръговата икономика ще е в центъра на следващия програмен период\", съобщи още министър Димов. \"Целта е отпадъкът да се превръща в ресурс и да се минимизира депонирането. Това изисква промяна в мисленето, въвеждане на нови технологии и взимане на стратегически решения. Ще се отвори широко обхватът на програмата към повторната употреба на строителни отпадъци, на водата и на други ресурси.  Важно е как ще се справим в график с подаването на проекти на 14-те консолидирани ВиК по ОПОС 2014-2020, за да може да защитим достатъчно голяма сума за следващия програмен период и за подобряване на водоснабдяването и пречистването на отпадъчните води\", посочи министърът. На депутатски въпрос за финансирането на пречиствателни съоръжения за малки общини от 2000 до 10 000 жители, министър Димов съобщи, че са променени правилата на Предприятието за управление на дейностите по опазване на околната среда (ПУДООС), като е дадена възможност да се финансират и проекти  на малки общини. \r\n\"Управлението на зоните от европейската мрежа „Натура 2000“ също ще трябва да се гарантира през следващия програмен период, за да се реализират програмите и плановете, които се подготвят в сегашния. Трябва да видим как този период може да завърши с реалното оформяне на мрежата „Натура 2000“ и с повече теренна работа, а през следващия – да се финансират консервационни мерки и да се подпомогнат местните структури, които се създават с промените в Закона за биологичното разнообразие (ЗБР)\", добави министърът. Димов представи пред депутатите промените в закона, с които се въвежда нов подход за управление на зоните от „Натура 2000“ с акцент върху местните общности. Той предвижда създаването на нови структури, които да въведат активни мерки за управление на зоните. В тях ще се включи по-широк кръг заинтересовани страни. „От самото начало на мандата се опитвам да сложа местните общности във фокуса на политиката по околна среда. Местните общности знаят най-добре как да развиват своите райони. Целта на ЗБР е да даде повече възможности те да взимат решения“, каза министърът. \r\nНено Димов информира депутатите за хода на изпълнението на ОПОС 2014-2020. През май 2017 г. стартирахме с 3% изплатени суми и сертифицирани 1,3%. Към 1 януари 2019 г. вече са изплатени 16% и са сертифицирани 15%, отбеляза той.", "date": "2019.02.18", "title": "Министър Нено Димов: Търси се възможност за стимули за електромобили в следващия програмен период на ОП „Околна среда“"}
{"url": "http://www.focus-news.net/news/2019/02/18/2624904/sashka-todorova-profesionalna-gimnaziya-po-elektronika-i-energetika-bansko-uchebnoto-zavedenie-e-otkrito-na-14-april-kato-tazi-godina-shte-otbelezhim-52-godini-ot-negovoto-sazdavane.html", "text": "Професионалната гимназия по електроника и енергетика-Банско е открита на 14 април 1967 година със съвместна заповед на Министерството на машиностроенето и Министерството на народната просвета като Техникум по електропромишленост. Това каза за  Радио „Фокус“-Пирин  директорът на гимназията Сашка Тодорова. „Открито е, за да подготвят технически изпълнителски кадри за заводи в областта на електрониката в Банско, Благоевград, Баня, Кюстендил, Белица и други. Първите редовни учебни занятия започват на двусменен режим в сградата на сегашната Професионална лесотехническа гимназия „Никола Вапцаров“ по специалностите ел. монтьор на телеграфна техника, апарати и уредби; стругаро-фрезист; шлосер-инструменталист. По-късно поради липса на достатъчно помещения и материално-техническа база, учебните занятия се водят в сегашното Средно училище „Неофит Рилски“, което продължава до 1971 година, когато училището получава новата сграда, в която се помещаваме и днес“, отбеляза тя.  \r\nСашка Тодорова допълни, че от 1975 година училището носи името Техникум по електротехника „Георги Димитров“, а през 2003 година е преименувано на Професионална гимназия по електроника и енергетика-Банско. По думите й за да отговори на търсенето на кадрите на пазара на труда през годините са се обучавали ученици по специалностите Технология на машиностроенето – студена обработка; Съобщителна техника; Радио- и телевизионна техника; Монтьор на електронни устройства; Хладилна и топлинна техника; Промишлена електроника; Банково дело и т. н. \r\nНатали СТЕФАНОВА", "date": "2019.02.18", "title": "Сашка Тодорова, Професионална гимназия по електроника и енергетика-Банско: Учебното заведение е открито на 14 април като тази година ще отбележим 52 години от неговото създаване"}
{"url": "http://www.focus-news.net/news/2019/02/18/2624910/montana-shestima-mazhe-sa-se-sbili-pred-mehana-v-grada.html", "text": "Сигнал за сбиване между шестима мъже пред механа в града бил получен вчера сутринта. Това съобщиха от пресцентъра на  МВР . Веднага към адреса бил насочен полицейски екип. Пристигналите на място униформени установили въпросните участници в конфликта - четирима жители на Костинброд, на възраст 48, 23, 41 и 23 години, и двама - на 22 и 23 години, от Вършец. От сбиването са пострадали  четирима, които са прегледани в болнично заведение. Двамата мъже от Вършец са задържани с полицейска мярка за 24 часа. По случая е образувано досъдебно производство, работата продължава.", "date": "2019.02.18", "title": "Монтана: Шестима мъже са се сбили пред механа в града"}
{"url": "http://www.focus-news.net/news/2019/02/18/2624909/sofiya-vazrastna-zhena-e-stanala-zhertva-na-telefonna-izmama-s-pochti-18-000.html", "text": "Служители на Пето РУ разкриха участник в телефонна измама. Това съобщиха от пресцентъра на  МВР . Действия по разследването стартирали през месец април миналата година, когато възрастна жена се оплакала в полицията, че е станала жертва на телефонна измама. Пред разследващите тя разказала, че на домашния ѝ телефон позвънил непознат мъж, който я заблудил, че е полицейски служител и търси съдействие за залавяне на телефонни измамници. Жената събрала почти 18 000 лева, които предала според получените указания. В резултат на предприетите оперативно-издирвателни действия в рамките на образуваното досъдебно производство, служители от Пето РУ установили и задържали 32-годишен столичанин, взел парите на потърпевшата. След доклад на събраните материали в Софийската районна прокуратура задържаният е привлечен като обвиняем за извършеното престъпление. Наложена му е мярка за неотклонение „подписка“.", "date": "2019.02.18", "title": "София: Възрастна жена е станала жертва на телефонна измама с почти 18 000"}
{"url": "http://www.focus-news.net/news/2019/02/18/2624892/gerb-dobrich-se-prekloni-pred-geroizma-na-apostola.html", "text": "Народният представител от ПП ГЕРБ и областен координатор на партията вицеадмирал Пламен Манушев се включи в общоградското поклонение по повод 146 години от гибелта на Апостола на българската свобода. То се състоя пред паметника му в Добрич. Това съобщиха от пресцентъра на  ПП ГЕРБ . \r\nПред подвига Васил Левски сведоха глави общинският ръководител на ГЕРБ-Добрич и зам.-областен управител Красимир Николов, зам.-областният управител Живко Желязков, председателят на Общинския съвет Иво Пенчев, общински съветници от ГЕРБ, областният координатор на МГЕРБ Живко Желязков, членове на общинското ръководство на партията и на МГЕРБ, членове и симпатизанти на партията. \r\nПризнателните потомци положиха венци и цветя на паметника на Левски. \r\nПанихида за дякон Игнатий отслужиха свещеници от Добрич. Събралите се граждани почетоха паметта на Апостола с едноминутно мълчание и падане на колене. \r\nПризнателните потомци положиха венци и цветя на паметника на Левски.", "date": "2019.02.18", "title": "ГЕРБ-Добрич се преклони пред героизма на Апостола"}
{"url": "http://www.focus-news.net/news/2019/02/18/2624911/ria-novosti-rusiya-dostavi-na-turtsiya-parviya-mnogotselevi-helikopter-ka-32.html", "text": "Русия достави на Турция първият многоцелеви хеликоптер Ка-32 в рамките на договора за три машини, заяви пред  РИА Новости  генералният директор на холдинга „Вертолетьi России“ Андрей Богинский. \r\n„В края на март, или през второто тримесечие на годината планираме да продължим преговорите за разширяване на доставките“, уточни той на оръжейното изложение IDEX-2019. \r\nПо думите на Богинский, Анкара може да придобие още пет такива машини. Началникът на компанията отбеляза също, че турската страна е заинтересована да придобие многоцелеви хеликоптери „Ансат“. \r\nСредният многоцелеви Ка-32А11ВС е предназначен за изпълнение на специални задачи по търсене и спасяване и монтаж на големи височини, както и да участва в мероприятия за гасене на пожари.  \r\nПревод и редакция:", "date": "2019.02.18", "title": "РИА Новости: Русия достави на Турция първия многоцелеви хеликоптер Ка-32"}
{"url": "http://www.focus-news.net/news/2019/02/18/2624900/korneliya-ninova-bsp-gerb-reagiraha-ot-strah-ot-grazhdanskata-energiya-sreshtu-sebe-si-ot-reshenieto-ni-da-napusnem-parlamenta-i-ot-istinata.html", "text": "ГЕРБ реагираха от страх от гражданската енергия срещу себе си, от решението ни да напуснем парламента и от истината. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.  „Днес г-н Борисов, направи една сценка, на която мисля, че вече и децата в България не вярват“, каза Нинова. „Надявам се, че вече никой не е толкова наивен да повярва на това, още повече и на твърдението, че ГЕРБ се вслушвали в гласа на хората. Искам да припомня, че на 5 февруари тук в тази зала ние за пръв път поставихме въпроса за промените в ИК, като го определихме като узаконяване на диктатурата и като една партия – една държава. Две седмици по-късно изведнъж г-н Борисов чул за какво става дума, понеже Георги Марков ходил сред хората. ГЕРБ реагираха от страх поне от три неща. Първо страх от  гражданската енергия, която видяха изправена срещу себе си. Поздравявам всички българи, свободни и смели, които си заявиха позицията открито. На второ място, страх от решението ни да напуснем НС“, каза Нинова и припомни, че при първото напускане на БСП в парламента при същия този страх, премиерът е влетял в НС и е сменил Димитър Главчев. „При второто ни напускане смени Валери Симеонов\", припомни тя. \"На трето място – страх от истината, която беше изговорена от Цветан Цветанов“, заяви още Нинова и припомни казаното от Цветанов, че ДПС спасяват правителството и парламента.  \r\nДеница КИТАНОВА", "date": "2019.02.18", "title": "Корнелия Нинова, БСП: ГЕРБ реагираха от страх от гражданската енергия срещу себе си, от решението ни да напуснем парламента и от истината"}
{"url": "http://www.focus-news.net/news/2019/02/18/2624912/tass-poroshenko-uvolni-savetnika-si-igor-smeshko-koyto-se-kandidatira-za-prezident-na-ukrayna.html", "text": "Президентът на Украйна Петро Порошенко уволни извънщатния си съветник и бивш председател на Службата за сигурност на Украйна (СБУ) Игор Смешко, който се кандидатира за поста държавен глава. Информацията за неговото уволнение се съдържа в съответстващ указ на Порошенко, предава  ТАСС . \r\nСмешко бе регистриран за кандидат за президент на Украйна на 30 януари като самоиздигнат. Централната избирателна комисия на Украйна е регистрирала общо 44 кандидата за държавен глава, включително действащия Петро Порошенко. Изборите са насрочени за 31 март. \r\nПревод и редакция:", "date": "2019.02.18", "title": "ТАСС: Порошенко уволни съветника си Игор Смешко, който се кандидатира за президент на Украйна"}
{"url": "http://www.focus-news.net/news/2019/02/18/2624914/shumen-70-godishen-mazh-e-zaginal-v-intsident-po-patya-ruse-shumen-varna-blizo-do-razklona-za-selo-tervel.html", "text": "70-годишен мъж е загинал в пътен инцидент рано тази сутрин  по пътя Русе - Шумен – Варна близо до разклона за село Тервел. Това съобщиха от  ОДМВР-Шумен .Сигнал за произшествието е бил приет малко след 04.30 часа. Към мястото бил пратен полицейски екип. Изяснено било, че 70-годишен жител на село Трем бил зад волана на лек автомобил Фолксваген „Голф“ с шуменска регистрация. На ляв завой при спускане загубил контрол над автомобила, излязъл вдясно от пътя и се ударил в метален стълб. Мъжът починал на място. Образувано е досъдебно производство.", "date": "2019.02.18", "title": "Шумен: 70-годишен мъж е загинал в инцидент по пътя Русе - Шумен – Варна близо до разклона за село Тервел"}
{"url": "http://www.focus-news.net/news/2019/02/18/2624915/varna-24-godishna-zhena-e-postradala-sled-kato-lek-avtomobil-se-e-preobarnal-kray-patya-ot-selo-yunak-za-selo-sindel.html", "text": "- На 16 февруари т. г., около 11.40 часа, на пътя от село Юнак за село Синдел, е станала катастрофа. 67-годишен водач на лек автомобил от село Попович, поради движение с несъобразена скорост, губи контрол над колата и се преобръща в тревни площи извън пътя. Това съобщиха от  ОДМВР - Варна . Вследствие на инцидента е пострадала пътничка от автомобила (24 г.), която е получила травма на шиен прешлен, прегледана е и настанена за лечение в болница, без опасност за живота.", "date": "2019.02.18", "title": "Варна: 24-годишна жена е пострадала, след като лек автомобил се е преобърнал край пътя от село Юнак за село Синдел"}
{"url": "http://www.focus-news.net/news/2019/02/18/2624903/korneliya-ninova-bsp-ne-se-vrashtame-v-parlamenta-sluchiloto-se-dnes-s-izborniya-kodeks-e-pobeda-za-nas.html", "text": "Не се връщаме в парламента. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.   „Не се връщаме в парламента, тъй като условията, които вчера поставихме не са изпълнени в пълнота. Едно от тях беше машинно гласуване“, заяви Нинова. По думите  й за 5 години до 2019 г. то е трябвало да бъде въведено. „В момента те го отлагат с неопределено бъдеще“, подчерта лидерът на БСП и обърна внимание, че машините са сериозна гаранция за честни избори.  \r\n„Случилото се днес е победа за БСП. 10 часа в Правна комисия излагахме аргументи защо не трябва да се правят промени в ИК. 16 часа в залата на парламента“, обясни Нинова. Тя подчерта, че БСП се е борила за  запазване на преференции, нова ЦИК, машинно гласуване и да остане обжалването пред ВАС, както и начина на вземането на решение в изборните комисии. „Нищо от това не чуха. 26 часа разговори от страна на БСП. Едва след решението ни вчера за напускане очевидно чуха“, заяви още Нинова по адрес на ГЕРБ. \r\nДеница КИТАНОВА", "date": "2019.02.18", "title": "Корнелия Нинова, БСП: Не се връщаме в парламента, случилото се днес с Изборния кодекс е победа за нас"}
{"url": "http://www.focus-news.net/news/2019/02/18/2624913/st-komisar-georgi-hadzhiev-sdvr-ima-danni-che-zadarzhaniyat-za-chetvornoto-ubiystvo-v-novi-iskar-se-e-opitval-da-pochisti-kravta-ot-mestoproizshestvieto.html", "text": "Има данни, че задържаният за четворното убийство в Нови Искър се е опитвал да почисти кръвта от местопроизшествието. Това каза на брифинг директорът на СДВР ст. комисар Георги Хаджиев във връзка с четворното убийство в Нови Искър, предаде репортер на  Агенция „Фокус“ . „Сигналът е получен в 10.30 часа в оперативния дежурен център в СДВР. Тъй като колегите на бащата на извършителя са направили опит да се свържат с него, са отишли в участъка в Нови Искър да потърсят съдействие. Началникът на участъка е отишъл на място, за да установи каква е причината, поради която не могат да осъществят контакт с техния колега. При позвъняването на вратата самият извършител е отворил вратата и е бил в абсолютно неадекватно състояние. На въпрос къде се намират неговите родители, той е заявил, че са на погребение в Пловдив“, коментира ст. комисар Хаджиев. По думите му след това е бил направен опит за позвъняване по телефоните на жертвите. „След като чува, че GSM-ите са в къщата, влиза в къщата и оттам нататък следва картината, която ви описахме. Установени са 4 трупа - на майката, бащата, брата и бабата. На самото местопроизшествие имаме хладно оръжие (брадва). Задържаният е в много тежко психическо състояние, но това по-скоро експертите като се назначи психолого-психиатричната експертиза ще кажат евентуално дали е бил вменяем по време на извършването на деянието. Не мога да кажа дали е бил пиян, експертите ще кажат“, допълни ст. комисар Хаджиев. Той уточни, че има данни да са заличавани следи от местопроизшествието. „Опитвал се е да почисти кръвта. По отношение на мотивът за извършването на такова престъпление, най-вероятно той ще е свързан с психичното състояние на извършителя. За версиите ще говорим, след като приключат огледите и съберем абсолютно всички веществени доказателства. Все още извършителят не е давал обяснения. Той е безработен. Няма данни за финансови проблеми в семейството“, добави той. По думите му бащата на задържаният мъж е бивш военен, който се е пенсионирал и до момента е работил по трудови правоотношения с поделението в Костинброд.  \r\nБиляна ИВАНОВА", "date": "2019.02.18", "title": "Ст. комисар Георги Хаджиев, СДВР: Има данни, че задържаният за четворното убийство в Нови Искър се е опитвал да почисти кръвта от местопроизшествието"}
{"url": "http://www.focus-news.net/news/2019/02/18/2624906/146-ata-godishnina-ot-gibelta-na-apostola-na-svobodata-vasil-levski-shte-bade-otbelyazana-s-uchastieto-na-voennosluzheshti-v-tsyalata-strana.html", "text": "146-ата годишнина от гибелта на Апостола на свободата Васил Левски се отбелязва с участието на военнослужещи в населените места в цялата страна с ритуали по отдаване на почит пред паметта и делото му. Това съобщиха от пресцентъра на  Министерството на отбраната . Проявите започнаха днес, 18 февруари, в Горна Оряховица с полагане на венци и цветя от военнослужещи от Сухопътните войски пред паметника на Апостола на свободата.  \r\nОт 18.00 часа тази вечер военнослужещи от Плевенския гарнизон ще поднесат венци пред паметника на Васил Левски в квартал „Вароша” в Ловеч. \r\nОт 18.30 ч. днес почетен караул от 101-ви Алпийски полк ще проведе ритуал по полагане на венци и цветя пред бюст - паметника на „Васил Левски“ в кв. Райково в Смолян. \r\nОт 18.00 часа на площад „Васил Левски” в родния град на Апостола на свободата Карлово ще се проведе възпоменателна церемония по повод 146 години от гибелта му. В нея ще участват представителни формирования и военният духов оркестър от състава на 61-ва Стрямска механизирана бригада.  \r\nОтбелязването на годишнината от гибелта на Дякона ще продължи и утре, 19 февруари. От 18.00 ч в столицата Националната гвардейска част ще изпълни възпоменателна церемония пред паметника на Апостола на свободата. Преди това от 17.00 ч в храм „Света София“ ще бъде отслужена архиерейска литургия в памет на йеродякон Игнатий, след която ще има традиционното литийно шествие от храма до паметника на Апостола. \r\nОт 09.00 часа в Карлово в църквата „Света Богородица” ще бъдат отслужени архиерейска Света литургия и панихида. От 11.00 часа на площад „Васил Левски” ще се проведе митинг-поклонение, който ще завърши с поднасяне на гирлянд, венци и цветя пред паметника от представители на държавната и местна власт, военнопатриотични организации и родолюбиви българи. Поклонението ще продължи с шествие до Национален музей „Васил Левски”. \r\nВоеннослужещите от 2-ра механизирана бригада – Стара Загора ще отдадат почит на Апостола от 10.30 часа в Димитровград и от 11.00 часа в Стара Загора и в Хасково. В същия час ще се извършат ритуали по поднасяне на венци в Плевен и в Шумен.  \r\nОт 10.30 часа в Белене военнослужещите от 55-и инженерен полк ще участват в ритуал по поднасяне на венци и цветя пред паметната плоча на героя в двора на основно училище „Васил Левски”. \r\nБригадно командване – Благоевград ще участва в ритуали по полагане на венци и цветя в знак на признателност към живота и делото на Апостола от 11.00 часа в Благоевград и от 11,30 часа във Враца. \r\nОт 12.00 ч е ритуалът в Асеновград, в който ще участват представителни подразделения от 4-и артилерийски полк.  \r\nОт 12,30 ч. в Сливен почит към Апостола ще отдадат военнослужещите от Центъра за подготовка на специалисти. \r\nОт 11.00 ч в Пловдив военнослужещи от 3-а авиобаза Граф Игнатиево и почетен караул ще участват в ритуала по поднасянето на венци и цветя пред паметника на Апостола на свободата на хълма Бунарджик.   \r\nОт 10.00 ч във Варна военнослужещи от Военноморските сили (ВМС) ще участват в ритуал за поднасяне на цветя и поклонение на паметната плоча на Апостола в кв. „Левски“. От 11.00 ч. почетен караул и Представителният духов оркестър на ВМС ще участват в общоградското поклонение и военния ритуал за поднасяне на венци и цветя на паметника на Васил Левски в морската градина. \r\nОт 11.00 ч в гр. Бургас почетен караул от ВМС ще участва в общоградското поклонение и военния ритуал за поднасяне на венци и цветя на паметника на Васил Левски, в морската градина на гр. Бургас.", "date": "2019.02.18", "title": "146-ата годишнина от гибелта на Апостола на свободата Васил Левски ще бъде отбелязана с участието на военнослужещи в цялата страна"}
{"url": "http://www.focus-news.net/news/2019/02/18/2624908/korneliya-ninova-bsp-izpratihme-signala-po-izbornoto-zakonodatelstvo-vav-venetsianskata-komisiya-opasnostta-ot-falshifitsirane-na-vota-ne-e-otminala.html", "text": "Изпратихме сигнала по изборното законодателство във Венецианската комисия - опасността от фалшифициране на вота не е отминала. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.  „Нека да не позволяваме да ни приспиват днес с благи приказки. Ние продължаваме по следния начин. Започваме срещи с други партии и граждански сдружения, с които искаме да направим този общ фронт за честни избори. Няма значение каква принадлежност имате, уважаеми българи, дали ще гласувате за лява, дясна партия, за център, това е ваше право. Ние трябва заедно да се обединим, за да не позволим вашият глас, вашият вот да бъде употребяван“, подчерта Нинова. Тя обясни, че БСП продължава разговорите, за които вече има готовност и заявки. „Изпратихме във Венецианската комисия нашият сигнал по изборното законодателство. Получихме съгласие и сме в процес на организация на среща с всички европейски посланици, на които да представим също какво се случва по изборното законодателство на прага на европейските избори. Ще изчакаме президента дали, кога и на кои текстове от кодекса ще наложи вето“, обясни Нинова.  \r\nДеница КИТАНОВА", "date": "2019.02.18", "title": "Корнелия Нинова, БСП: Изпратихме сигнала по изборното законодателство във Венецианската комисия - опасността от фалшифициране на вота не е отминала"}
{"url": "http://www.focus-news.net/news/2019/02/18/2624918/shumen-politsiyata-raboti-po-razkrivane-na-izvarshitel-na-poboy-nad-65-godishen-mazh.html", "text": "Криминалисти от полицейското управление в Шумен работят по разкриване на извършител на телесна повреда. Това съобщиха от  ОДМВР-Шумен . Около 21.00 часа на 16 февруари на ул. \"Шуменска комуна\" в града неизвестен извършител нанесъл побой на 65-годишен мъж с юмруци и крака. След преглед в МБАЛ-Шумен било установено, че мъжът има фрактура на лява ръка, две ребра и лумбален прешлен. Настанен е за лечение в болничното заведение. Образувано е досъдебно производство.", "date": "2019.02.18", "title": "Шумен: Полицията работи по разкриване на извършител на побой над 65-годишен мъж"}
{"url": "http://www.focus-news.net/news/2019/02/18/2624920/sport-stanislav-manolev-veche-e-futbolist-na-ludogorets.html", "text": "Напусналият преди броени дни ЦСКА Станислав Манолев вече е футболист на българския шампион Лудогорец, съобщи официалният уебсайт на разградчани. Той ще бъде представен пред мача срещу Ботев Пловдив утре. Националът е пети нов футболист за „зелените“ след края на есенния полусезон.", "date": "2019.02.18", "title": "Спорт: Станислав Манолев вече е футболист на Лудогорец"}
{"url": "http://www.focus-news.net/news/2019/02/18/2624917/meta-makedoniya-zaev-i-ahmeti-ne-se-dogovoriha-za-obsht-kandidat-shte-pregovaryat-otnovo.html", "text": "„Сега нямаме договор за общ, консенсусен кандидат за президент, но заключихме, че има основа да излезем с такъв кандидат. След партийните консултации тази седмица, това отново ще бъде предмет на разговор“, заяви македонският премиер и председател на Социалдемократическия съюз на Македония (СДСМ) Зоран Заев след срещата си с председателя на „Демократичния съюз за интеграция“ (ДСИ) Али Ахмети в понеделник, предава  агенция МЕТА . \r\nНа срещата на върха на двете партии – коалиционни партньори в правителството, са обсъдени няколко възможни имена за общ кандидат за президент, но Заев не е пожелал да разкрие нито едно от тях. \r\n„Заключихме, че е важно, заради бъдещето на държавата, заради концепцията „Едно общество за всички“, заради възможността отново да се изпрати послание за единство на гражданите, да обърнем внимание на възможността да застанем зад един общ кандидат. Ние, лидерите, искаме това, но все пак решението за органите на партиите. Ще открием процедура в партиите, за да видим дали има тази атмосфера“, добави македонският премиер. \r\nНа въпрос, дали той самият мисли да се кандидатира, Заев подчерта, че засега остава в изпълнителната власт. \r\n„Знаете, че аз преди всички съм икономист и ще се посветя на икономиката и реформите, които предстоят, така че засега оставам в изпълнителната власт“, заяви той. \r\nПревод и редакция:", "date": "2019.02.18", "title": "МЕТА (Македония): Заев и Ахмети не се договориха за общ кандидат, ще преговарят отново"}
{"url": "http://www.focus-news.net/news/2019/02/18/2624921/delegatsiya-vodena-ot-lidera-na-nfsb-valeri-simeonov-poseti-balgarite-ot-zapadnite-pokraynini-za-godishninata-ot-gibelta-na-levski.html", "text": "Българска делегация, водена от лидера на НФСБ Валери Симеонов, пристигна в Цариброд, за да отбележи 146-ата годишнина от гибелта на Апостола на свободата Васил Левски. Това съобщиха от пресцентъра на  НФСБ . В Българския културно-информационен център Валери Симеонов, заедно със зам.-председателите на НФСБ Данчо Хаджиев и Борис Ячев, народният представител от патриотичната партия Росен Живков, заместник-министрите на енергетиката – Красимир Първанов, на културата – Румен Димитров, на регионалното развитие - Валентин Йовев, разговаряха със сънародниците ни от Цариброд, Звонци и Бабушница.  \r\nПреди това българската делегация поднесе венци и цветя пред паметника на Апостола на свободата Васил Левски.  \r\n„Ние сме тук – при българите от Западните покрайнини, за да покажем колко важно е запазването на българското самосъзнание на нашите сънародници зад граница. Някои от българските общества зад граница, каквото е това в Сърбия, са подложени на сериозни репресии. Ето защо – отново подчертавам, ние сме тук, за да изразим своята съпричастност и категоричната решимост на НФСБ, и на нашето управление, че ще подкрепяме и защитаваме интересите на българите в Сърбия“, посочи лидерът на НФСБ и народен представител Валери Симеонов.  \r\nПредставителите на българската делегация се включиха в награждаването на ученици от 1 до 5 клас, които изучават български език в ОУ „Христо Ботев“ в Цариброд. Преди официалната церемония по време на срещата в Културно-информационния център беше поставен въпросът за липсата на учебници по български език. „Помощта на българската държава не може да се изразява единствено в официални срещи между министър-председателите, а трябва да се сведе до едно практически-административно ниво. Защото стана ясно, че има глад за учебници – при необходимост от 50 учебници сръбската държава е отпечатала 30“, даде пример Валери Симеонов. Той напомни, че все още не е сключено споразумение между образователните министерства на Сърбия и България, които биха могли да решат този и други проблеми, свързани с образованието. Валери Симеонов пое ангажимента за проблема с учебниците и заяви, че разчита на съдействието на министър Вълчев за това, за да се улесни „работата на българските учители в Цариброд, които са едни истински възрожденски дейци“.  \r\nПо време на срещата стана ясно, че екскурзиите на български ученици от Западните покрайнини у нас, организирани от НФСБ, са дали видим резултат. След посещенията тук се е увеличил броят на децата, желаещи да изучават български език в училището в Цариброд.", "date": "2019.02.18", "title": "Делегация, водена от лидера на НФСБ Валери Симеонов, посети българите от Западните покрайнини за годишнината от гибелта на Левски"}
{"url": "http://www.focus-news.net/news/2019/02/18/2624924/ombudsmanat-maya-manolova-shte-poseti-dobrich-na-19-fevruari.html", "text": "Утре, 19 февруари 2019 г., омбудсманът Мая Манолова ще посети гр. Добрич. Това съобщиха от  пресцентъра на омбудсмана . В 10.00 часа в Бизнес залата на Община Добрич Манолова ще участва с кмета Йордан Йорданов, общински съветници и граждани в публичното обсъждане за избор на местен обществен посредник. \r\nПо-късно общественият защитник ще се срещне с миньори от мангановата мина „Оброчище“. \r\nВ 13.00 часа омбудсманът Мая Манолова и кметът Йордан Йорданов ще поднесат цветя на паметника на Васил Левски по повод 146 години от гибелта на Апостола.", "date": "2019.02.18", "title": "Омбудсманът Мая Манолова ще посети Добрич на 19 февруари"}
{"url": "http://www.focus-news.net/news/2019/02/18/2624923/yambol-nyakolko-signala-za-opiti-za-telefonni-izmami-sa-postapili-v-politsiyata-v-grada.html", "text": "В дежурната част на ОДМВР – Ямбол са постъпили няколко сигнала от жители на Ямбол, станали обект на опит за телефонни измами. Това съобщиха от  Областна дирекция на МВР – Ямбол   (ОДМВР – Ямбол). \r\nНай-често използваната схема от измамниците  е – „оказване на съдействие на полицията при задържане на измамници“. Тактиката на измамниците може да се промени, но във всички случаи те искат пари и то спешно. За да постигнат целта си ангажират вниманието гражданите и задържат телефона отворен до осъществяване на престъпното деяние.", "date": "2019.02.18", "title": "Ямбол: Няколко сигнала за опити за телефонни измами са постъпили в полицията в града"}
{"url": "http://www.focus-news.net/news/2019/02/18/2624925/valeri-simeonov-nfsb-vrachihme-nagradi-na-uchenitsi-v-tsaribrod-koito-izuchvat-balgarski-ezik-za-parva-godina.html", "text": "Поет е ангажимент за среща с министъра на образованието Красимир Вълчев, за да могат да се разширят контактите между учебните заведения в България и Сърбия. Това каза за  Радио „Фокус“  лидерът на НФСБ Валери Симеонов по повод посещението на първата официална българска делегация в Сърбия след връщането на старото ново име на Димитровград.  Има програма за обучение на преподаватели извън граници, каза още Симеонов. \"Връчихме награди на ученици в Цариброд, които изучват български език за първа година\", обяни той. По думите му българското самочувствие се в Цариброд се усеща много по-силно отколкото сред нашите сънародници в България, добави още той. „Официалният повод е връчването на награди на ученици, които изучават български език за първа година от 1 до 5 клас. Ние със средства от НФСБ сме подготвили подаръци- родолюбиви книжки „Аз съм българче“, исторически книги, мартенички и други подаръци, които предадохме на ръководството на гимназията в Цариброд. Разбира се и днес като ден, в които почитаме паметта на Васил Левски поднесохме венци пред паметника на Апостола до общината в града. Всички граждани са доволни, окрилени и въодушевени. На общината има нова табела, на която са изписани на български и сръбски език имената Димитровград, както и Цариброд“, обясни той. Валери Симеонов коментира още, че като най-сериозен проблем жителите на Цариброд извеждат образователната дейност в града. Ръководството на гимназията и преподаватели в нея споделят, че има сериозен проблем с недостига на учебници, както и с материалната база в учебното заведение, обясни Симеонов и допълни, че има огромен интерес към съвместна дейност с български училища. \r\nРосица АНГЕЛОВА", "date": "2019.02.18", "title": "Валери Симеонов, НФСБ: Връчихме награди на ученици в Цариброд, които изучват български език за първа година"}
{"url": "http://www.focus-news.net/news/2019/02/18/2624926/aktsenti-v-predavaneto-sofiyska-tribuna-po-radio-fokus.html", "text": "В първата част на днешното издание на предаването „Софийска трибуна“, продукция на Столичната организация на БСП и Радио „Фокус“, оставаме в София, за да разберем колко ефективна е енергийната ефективност в Столична община? По темата ще разговаряме с експерта на БСП към Комисията за инженерна инфраструктура и енергийно планиране към Столичния общински съвет и председател на Асоциацията „Високотехнологични енергийни системи“ и на Националната мрежа за граждански контрол – Валентина Узунова. След 17.30 часа за проблемите в транспортния сектор в София, Българските държавни железници и пакета „Мобилност“, по-известен още като „Макрон“ ще разговаряме с експерта по транспорт, бивш директор на БДЖ Християн Кръстев. \r\nГостите в студиото ни ще отговарят на слушателски въпроси на телефон 0882 802 802. \r\nПредаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.02.18", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/02/18/2624907/dobrich-nyama-registrirani-sluchai-na-morbili-v-oblastta.html", "text": "От 2011 г. няма регистрирани случаи на морбили в област Добрич. Това съобщиха от  Регионална здравна инспекция (РЗИ) - Добрич . Заболяването морбили, съгласно Наредба №21 за регистрация, съобщаване и отчет  на заразните заболявания, подлежи на задължителна регистрация, съобщаване и отчет. Към настоящия момент в РЗИ - Добрич няма съобщени от лечебните заведения случаи на прегледани пациенти от област Добрич с диагноза морбили.  \r\nморбили е въздушно-капкова инфекция с много висок контагеозен индекс  95 - 100 %. Заболяването е с много висока възприемчивост, нарича се още „болест на първата среща“. Всеки, който се срещне с вируса на заболяването, ако не е имунизиран и не е преболедувал, се разболява от морбили. Болестта се предава по въздушно-капков път чрез слузните секрети от носа и от очите на заболял човек. Инкубационният период е от 9 до 11 дни, заболяването започва с катарални прояви - хрема, кихане, кашлица, зачервени конюнктиви и фебрилитет. След това се появява обрив по цялото тяло, който започва от лицето. Характерно за обрива е, че обхваща тялото отгоре надолу. Заболяването протича тежко. Усложненията могат да бъдат от страна на дихателната система, най-често пневмонии, и от страна на нервната система - енцефалити.  \r\nНай-добрата защита от заболяването морбили е ваксинопрофилактиката. Ваксината е безплатна и задължителна за всички деца в Република България, съгласно Имунизационния календар на страната и препоръчителна за по-големите възрастови групи, като няма горна възрастова граница за поставянето й. \r\nСъгласно нашия Имунизационен календар първата доза от ваксината се поставя на 13-месечна възраст, а втората доза се поставя на 12 години.  \r\nПрез 2009 г., след 13 - годишен период без регистрирани случаи на морбили, в област Добрич са регистрирани 614 случаи на заболели от морбили, заболяемост 302,26%ооо. За 2010 г. са регистрирани 163 случая (12 вероятни и 151 потвърдени), заболяемост 81,62%ооо, като последният регистриран случай е от май 2010 г.  \r\nЗа 2018 г. с триваксина на 13 месечна възраст са обхванати 1166 деца, което е  85,74% обхват. На 12-годишна възраст са обхванати 1468 деца, т.е. обхватът е 78,25%. На други възрасти са обхванати 22 лица. Постигнатият имунизационен обхват не отговаря на критериите на СЗО за над 95% имунизационен обхват.  \r\nОтчитат се деца, отложени от имунизации поради трайни медицински противопоказания, необхванати поради миграция или отказ от ваксини. \r\nПоради изключително високия контагиозен индекс на заболяването и имунизационен обхват, който не осигурява достатъчна защита на населението, с цел недопускане на епидемичното разпространение на морбили, Министърът на здравеопазването разпореди значителен по обем противоепидемични мерки. Въз основа и в изпълнение на писмо на Министерството на здравеопазването от 14 февруари 2018 г. с предписание до общопрактикуващите лекари е разпоредено в спешен порядък да прегледат имунизационния статус на населението от пациентската си листа на възраст от 13 месеца до 18 години и откритите неимунизирани според навършената възраст да бъдат имунизирани незабавно с една доза комбинирана ваксина срещу морбили, паротит и рубеола, като не се допускат случаи на необосновано отлагане на имунизацията. Имунизацията срещу морбили на подлежащите през 2019 г. да се извършва приоритетно. \r\nИзготвено е предписание до всички лечебни заведения за болнична и извънболнична помощ за насочване вниманието на медицинските специалисти към ранно откриване признаците на заболяването и организиране на необходимите действия за съобщаване, изолация, диагностика и лечение; насочване на всички случаи със симптоматика на морбили за консултация с инфекционист и по негова преценка извършване на серологично изследване, хоспитализация и лечение.  \r\nЛечебните заведения трябва да прилагат стриктно противоепидемичните мерки  за недопускане на вътреболнично разпространение на морбили. \r\nПризоваваме всички родители да проверят при личните лекари и в документацията, която съхраняват в домовете си, дали децата им са редовно имунизирани против заболяването морбили. Ако не – незабавно да посетят личните си лекари за поставяне на ваксината, ако към настоящия момент децата са  абсолютно здрави и не боледуват от респираторни и други заболявания. \r\nВ РЗИ - Добрич е налична комбинирана ваксина срещу морбили, паротит и рубеола за нуждите на амбулаториите за първична медицинска помощ за незабавно имунизиране на подлежащите контингенти на 13 месечна и 12 годишна възраст и на неимунизираните до 18 годишна възраст.", "date": "2019.02.18", "title": "Добрич: Няма регистрирани случаи на морбили в областта"}
{"url": "http://www.focus-news.net/news/2019/02/18/2624927/vratsa-v-gradskata-kontsertna-zala-shte-se-provede-grazhdanski-dialog-na-tema-obrazovanie.html", "text": "Граждански диалог на тема образование ще се проведе във Враца на 19-ти февруари (вторник) от 15:00 часа в Градската концертна зала. Това съобщиха от пресцентъра на  ГЕРБ . Форумът е част от Платформата за граждански диалог \"Европа в нашия дом\". Участие в срещата ще вземат заместник-министърът на образованието и науката Таня Михайлова, председателят на Комисията по образование и наука в 44-тото НС Милена Дамянова, Борислав Борисов – член на комисията по образование, народните представители от ПП ГЕРБ Красен Кръстев и Станислав Попов, областният управител на Враца Малина Николова, кметът на община Враца Калин Каменов, общински съветници и началникът на РУО – Враца Галина Евденова. Поканени да вземат участие са още директори, учители и родители от детски и учебни заведения, директори на филиалите на висшите учебни заведения, представители на работодателски организации и бизнеса, на неправителствени и синдикални организации и всички граждани.", "date": "2019.02.18", "title": "Враца: В Градската концертна зала ще се проведе граждански диалог на тема образование"}
{"url": "http://www.focus-news.net/news/2019/02/18/2624932/ria-novosti-rusiya-zadmina-sauditska-arabiya-po-dobiv-na-neft.html", "text": "През декември 2018 година Русия заема второ място по обема на добив на петрол, с показател 10,738 милиона барела дневно, свидетелстват данните на организация „Съвместна инициатива за петролна статистика (JODI), предава  РИА Новости . \r\nПо този начин Москва задмина Рияд и отстъпва единствено на Вашингтон. \r\nОсвен това, за разлика от своите конкуренти, пазарът на руския нефт демонстрира ръст. \r\nПрез декември 2018 г. САЩ са добивали 11,658 милиона барела нефт дневно (0,3 по-малко от предходния месец), а Саудитска Арабия – 10,643 милиона (снижение с 4,06%). \r\nЕкспортът на саудитски петрол през декември се е съкратил с 6,65% - до 7,668 милиона барела дневно, а този на САЩ с 0,17%, до 2,407 милиона барела. \r\nОт данните на организацията следва, че през декември Русия е изнасяла по 5,615 милиона барела дневно, а през октомври по 5,268 милиона барела. \r\nПревод и редакция:", "date": "2019.02.18", "title": "РИА Новости: Русия задмина Саудитска Арабия по добив на нефт"}
{"url": "http://www.focus-news.net/news/2019/02/18/2624916/korneliya-ninova-bsp-bil-v-chuzhbina-premierat-i-ne-znael-na-koya-planeta-zhivee-tochno-sled-kato-edin-mesets-tsyalata-darzhava-se-trese-ot-problema-s-izborniya-kodeks.html", "text": "Бил в чужбина премиерът и не знаел - на коя планета живее точно, след като един месец цялата държава се тресе от проблема с Изборния кодекс. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.  Попитана дали БСП ще настоява съставът на ЦИК да се смени до евроизборите, или ще са склонни това да се случи след тях, лидерът на БСП заяви: „Категорично сега и веднага, защото срокът на сегашната ЦИК изтича през март. След това тя вече не, че не е легитимна. Има възможност да продължи действия до приемането на нова. Ние искаме с изтичането на срока да имаме вече нова ЦИК. Ние внесохме предложение в парламента за откриване на процедура. Те го отхвърлиха“, уточни Нинова. Според нея сега всичко трябва да започне отначало. „Разбира се, защото Георги Марков ходи по улиците и чува гражданите. Това е просто унизително за интелекта на българския народ. Бил в чужбина премиерът и затова не знаел. На коя планета живее точно, след като един месец цялата държава се тресе от този проблем?“, попита Нинова.  \r\nТя припомни, че позицията на БСП в нощта на дебатите е била за пълно изпълнение на закона и пълно покритие с машини в изборните секции. \"Когато в началото на деня нямаше кворум, тъй като ние и ДПС не се регистрирахме, след това започна пазарлъкът. От 1000 машини ДПС поискаха 3000, ГЕРБ съгласиха и ДПС се регистрираха. Този политически пазарлък не участваме. Стоим на страната единствено на закона и неговото върховенство. Там пише машини във всички секции. Това е нашата позиция. Да се изпълни законът и в България да има върховенство на закона“, допълни Нинова.  \r\nНа въпрос с кого е готова БСП да разговаря за общ фронт за честни избори, Нинова отговори: „С всички сме готови да разговаряме, няма значение политическата принадлежност, дали тези партии са леви, десни, граждански сдружения, защото става въпрос за надпартийни неща. Тук става въпрос за кауза, която е над всяка партия. Човек да може свободно да си изразява мнението. Хората да не ги е страх“.  \r\nДеница КИТАНОВА", "date": "2019.02.18", "title": "Корнелия Нинова, БСП: Бил в чужбина премиерът и не знаел - на коя планета живее точно, след като един месец цялата държава се тресе от проблема с Изборния кодекс"}
{"url": "http://www.focus-news.net/news/2019/02/18/2624928/afp-velikobritaniya-othvarli-iskaneto-na-donald-tramp-da-si-pribere-dzhihadistite-ot-siriya.html", "text": "Британското правителство в понеделник отхвърли искането на американския президент Доналд Тръмп да си прибере заловените джихадисти, които лежат в сирийските затвори, и да ги съди у дома, предава  AFP . \r\nФренската агенция припомня, че в неделя държавният глава на САЩ написа в Туитър, че Вашингтон „иска от Великобритания, Франция, Германия и другите европейски партньори да си приберат 800 бойци от „Ислямска държава“, които са заловени в Сирия, и да ги изправи пред съда“. \r\nГоворител на британския премиер Тереза Мей обаче заяви, че джихадистите трябва да бъдат изправени пред съда в страните, където са извършили престъпления. \r\n„Чуждестранните бойци трябва да бъдат изправени пред правосъдието в съответствие с надлежния правен процес в най-подходящата юрисдикция“, подчертаха от Даунинг стрийт. \r\n„Ако е възможно, това трябва да бъде в региона, където са извършени престъпленията“. \r\nГоворителят добави, че Лондон продължава „да работи тясно с международните ни партньори по този въпрос“. \r\nОт няколко седмици, припомня „Франс прес“, съюзниците на САЩ разсъждават какво да правят със своите бойци, заловени в разкъсваната от война страна от кюрдско-арабските „Сирийски демократични сили“. \r\nНеотложността на въпроса бе повдигната във Великобритания, след като миналата седмица в сирийски лагер за бежанци се появи момиче от училище в Лондон, което се присъедини към „Ислямска държава“ през 2015 г. \r\nШамима Бегум заяви пред британски медии, че иска да се върне в Лондон, за да отгледа бебе, което е родила този уикенд. \r\nСлужители на британската сигурност заявиха, че не могат да блокират завръщането на Бегум, тъй като тя никога не е била осъждана за престъпления. \r\nНо те не изключиха възможността да я обвинят при пристигането й. \r\nПревод и редакция:", "date": "2019.02.18", "title": "AFP: Великобритания отхвърли искането на Доналд Тръмп да си прибере джихадистите от Сирия"}
{"url": "http://www.focus-news.net/news/2019/02/18/2624930/vas-otmeni-okonchatelno-izbora-na-chlenove-na-saveta-na-notariusite-na-notarialnata-kamara.html", "text": "Петчленен състав на Върховния административен (ВАС) съд отмени (адм. дело №22/2019) окончателно решение на Общото събрание (ОС) на Нотариалната камара на Република България, прието на заседание на ОС от 27 февруари 2016 г. за избор на членове на Съвета на нотариусите, в частта, с която нотариус Димитър Иванов Танев и нотариус Камен Ангелов Каменов са избрани за редовни членове на Съвета на нотариусите и нотариус Димитър Танев е избран за председател на Съвета на нотариусите. Това съобщиха от пресцентъра на  ВАС . \r\nПетчленният състав смята, че нотариусите Димитър Танев и Камен Каменов са били членове на Съвета на нотариусите два пълни и един непълен последователни мандата, поради което изборът им за членове на Съвета на нотариусите за четвърти последователен път е в нарушение на ограничението, което е предвидено в чл.62, ал.3, т.2 от ЗННД. Същото касае и избора на нотариус Димитър  Танев за председател на Съвета на нотариусите.  Съгласно разпоредбата на чл.36, ал.1 от УНК председателят на Съвета на нотариусите се избира от основните членове на този орган. Съдебният състав приема, че изборът на нотариус Димитър Танев за редовен член на Съвета на нотариусите е незаконосъобразен, поради което не е налице базово изискване за избирането му за председател. \r\nПо аргументи, изложени в решение №13 от 15.12.2010г., постановено от Конституционния съд по к.д.12/2010 г., мандатът може да се определи като възлагане по пълномощие за осъществяването на ръководни функции в интерес и в полза на общността за определен срок. В съответствие с това тълкуване, разпоредбата на чл.57, т.2 от ЗННД определя като компетентност на общото събрание да избира за срок от три години членовете на съвета на нотариусите. След редовно проведени избори през 2007г. и 2010 г. те са осъществявали възложените им функции общо шест години.", "date": "2019.02.18", "title": "ВАС отмени окончателно избора на членове на Съвета на нотариусите на Нотариалната камара"}
{"url": "http://www.focus-news.net/news/2019/02/18/2624934/api-ofertite-za-izgrazhdaneto-na-oshte-edin-uchastak-ot-am-struma-prez-kresnenskoto-defile-shte-badat-otvoreni-na-19-fevruari.html", "text": "Утре - 19 февруари, се отварят офертите в обществената поръчка за избор на изпълнител за проектиране и строителство на лот 3.2.2 или още 10,4 км от автомагистрала „Струма“, в участъка между Кресна и Крупник. Това е платното в посока Кулата - София, което ще преминава източно от Кресненското дефиле по ново трасе. Това съобщиха от пресцентъра на  Агенция \"Пътна инфраструктура\" . \r\nЦялата близо 24-километрова отсечка от Кресна до Крупник е разделена на два лота - 3.2.1 и 3.2.2, за да може на обекта да се работи едновременно и проектът да завърши в срока на ОП „Транспорт и транспортна инфраструктура“. \r\nЛот 3.2.2 е с дължина 10,4 км. В този обект е включен и обходния път на Кресна, който е 5,5 км. При обхода на града ще бъде изградена и площадка за отдих, която ще бъде с електричество, вода и канализация. От нея ще има и връзка с Кресна. В отсечката ще бъдат построени 4 тунела - „Тисата“ /171 м/, „Света Неделя“ /1,3 км/, тунел „Кресна 1“ /358 м/ и „Кресна 2“ /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукти с приблизителна дължина 5 км, както и 9 надлези и подлези. Чрез пътен възел „Кресна“ - при км 401+640, ще се осигурява достъпа в посока Кулата, София и път I-1. Индикативната стойност на обществената поръчка за лот 3.2.2 е 430 525 209 лв. без ДДС. \r\nНа 15 февруари бяха отворени постъпилите 10 оферти за лот 3.2.1 - от км 375+860 до км 389+100, и прилежащите пътни връзки. Неговата дължина е 13,2 км. В участъка ще бъдат построени 3 тунела - „Симитли“ /211 м/, „Ракитна“ /1 135 м/ и „Стара Кресна“ /1 052 м/. Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 надлези и подлези. Достъпът до трасето ще бъде осигурено чрез 3 пътни възли „Полето“, „Мечкул“ и „Стара Кресна“. Индикативната стойност за изграждането на лот 3.2.1 е 444 796 305 лв. без ДДС. \r\nСрокът за изпълнение на всяка от обществените поръчки е 1556 дни и включва времето за проектиране и строителство. \r\nПроектът се планира да се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nОфертите за лот 3.2.2 се отварят утре – 19 февруари, от 14 ч. в сградата на АПИ.", "date": "2019.02.18", "title": "АПИ: Офертите за изграждането на още един участък от АМ „Струма“ през Кресненското дефиле ще бъдат отворени на 19 февруари"}
{"url": "http://www.focus-news.net/news/2019/02/18/2624933/smolyan-mezhdu-010-lv-i-15-lv-struvat-martenitsite-v-grada.html", "text": "Между 0.10 лв. и 20 лв. струват мартениците в Смолян, установи проверка на  Радио „Фокус“ – Смолян . На пешеходната зона в Смолян най-нетърпеливите търговци вече предлагат мартеници за предстоящия празник, като част от тях работят от седмица, други започнаха днес, а най-масовото предлагане на мартеници се очаква да започне през следващата седмица. Все още няма много купувачи, но въпреки че има още 10 дни до Баба Марта, има и хора, които още отсега купуват мартеници за своите близки и приятели. \r\nНай-евтини са обикновените мартеници – гривни за ръка, които имат разноцветни маниста. По-стилните гривни – с мъниста или с по-сложна плетка, могат да се намерят на цени от 1 до 3 лв. Не липсват и такива с интересни надписи, направени индивидуално за всеки член от семейството. Сред тях има „Най-добрата майка“, „Баща № 1“ и много други. Разнообразие има и при детските мартенички. Най-харесвани от малчуганите са тези с герои от различни детски филми и сериали. Разбира се, предлагат се и традиционните Пижо и Пенда и десетки техни разновидности. Освен традиционните мартеници за ръка или за дреха, има и пръстени в бяло и червено, както и различни гердани и диадеми за коса. Има и търговци, които както всяка година, така и тази предлагат ръчно изработени мартеници, направени от вълна или чрез технологията плъстене, които са уникални и интересни. За украса на дома, офиса или колата има и по-големи мартеници, чиято цена може да достигне и до 15 лв. \r\nНели ГЕРГЬОВСКА", "date": "2019.02.18", "title": "Смолян: Между 0.10 лв. и 15 лв. струват мартениците в града"}
{"url": "http://www.focus-news.net/news/2019/02/18/2624936/targovishte-zadarzhan-e-46-godishen-mazh-koyto-e-uprazhnyaval-lekarska-profesiya-bez-da-ima-saotvetnata-pravosposobnost.html", "text": "На 16.02.2019 г. в 12,30 ч  при извършена в хотелска стая в гр. Търговище съвместна проверка от служители на гореспоменатите институции е установено, че 46-годишен лекар от гр. София упражнява професия, свързана със здравеопазването на населението, без да има съответната правоспособност, както и че упражнява лекарската професия в нарушение на Закона за здравето, Закона за лечебните заведения и Закона за съсловните организации на лекарите. Това съобщиха от пресцентъра на  ОДМВР - Търговище . \r\nСъщият е извършвал медицински прегледи. Установено е, че лекарят не е имал право да упражнява професията си, тъй като името му през 2018 г. е заличено от регистъра на Българския лекарски съюз. Установено е още, че не са спазени законовите изисквания за извършване на такива прегледи (те не са извършвани в лекарски кабинет), както и че и 46-годишният не е издавал необходимия документ - фискален бон, за получените от него суми за извършване на прегледа.  \r\nПо случая е образувано досъдебно производство по чл. 324, ал. 2 от Наказателния кодекс по описа на ОД МВР-Търговище. На мъжа е повдигнато обвинение. Съставени са му актове за установяване на административно нарушение по Закона за здравето и по Закона за данък добавена стойност. С констативен протокол са  констатирани и нарушения по Закона за лечебните заведения и Закона за съсловните организации. Работата по документирането на престъплението продължава под ръководството на прокурор от Районна прокуратура-Търговище.", "date": "2019.02.18", "title": "Търговище: Задържан е 46-годишен мъж, който е упражнявал лекарска професия без да има съответната правоспособност"}
{"url": "http://www.focus-news.net/news/2019/02/18/2624935/dobrich-obshtinskiyat-rakovoditel-na-gerb-zhivko-spasov-napravi-darenie-za-tsarkovniya-hor-v-shabla.html", "text": "Лично дарение за църковния хор към храм „Свети Харалампий” в Шабла направи днес общинският ръководител на ГЕРБ Живко Спасов. Това съобщиха от пресцентъра на  ГЕРБ . В отговор на писмена молба на хористи, той осигури нови столове за храма, тъй като наличните досега бяха много стари и негодни за употреба. Дарението е и по повод храмовия празник на църквата, който се отбелязва на 10 февруари.", "date": "2019.02.18", "title": "Добрич: Общинският ръководител на ГЕРБ Живко Спасов направи дарение за църковния хор в Шабла"}
{"url": "http://www.focus-news.net/news/2019/02/18/2624937/sitel-severna-makedoniya-ohrid-shte-privlicha-poveche-turisti-chrez-panairi-i-novi-oferti.html", "text": "Извършването и участието на панаири по света, според експерти, е от голямо значение за свързване на бизнес сектора и разширяване на туристическия пазар, предава  телевизия “Сител” . Медията коментира, че в Охрид постоянно нараства броят на чуждестранните туристи, а е радостен и фактът, че в последните години на Охридската ривиера се завръщат местните посетители. Съобщава се, че според ценителите е необходимо да се увеличи съдържанието, с което през цялата година ще се запази вниманието, предава Радио „Фокус“ в рубриката „Балкански туристически часовник“. По-рано тази година Община Охрид популяризира туристическите възможности на панаира в Утрехт, Холандия, след това в Истанбул, а в края на февруари на панаира в Белград. Според съобщенията на туристическите работници през този сезон най-многобройните на Охридското крайбрежие се очаква да бъдат гости от Турция, Холандия и Полша.", "date": "2019.02.18", "title": "“Сител” ( Северна Македония): Охрид ще привлича повече туристи чрез панаири и нови оферти"}
{"url": "http://www.focus-news.net/news/2019/02/18/2624938/evrodeputatat-petar-kurumbashev-ep-glasuva-vsyaka-darzhava-sama-da-reshava-za-dostapa-na-chuzhdi-firmi-do-avtobusnite-linii.html", "text": "Европейският парламент гласува за това всяка държава сама да решава до каква степен да се либерализира нейният пазар на автобусни превози. Това съобщи Петър Курумбашев, член на Групата на Прогресивния алианс на социалистите и демократите в Европейския парламент, който беше докладчик в сянка от страна на S&D по отношение на общите правила за достъп до международния пазар на автобусни превози, съобщиха от  пресофиса на Курумбашев . Евродепутатът коментира още: „Автобусният транспорт има социален характер и е единствената връзка с местата, където няма друг транспорт. В резултат на това гласуване договорите за обществени услуги ще бъдат защитени. Когато превозвач от друга държава поиска разрешение за достъп до пазара по същия или друг маршрут, по който вече е сключен договор за обществен превоз на пътници, този достъп ще може да бъде отказван“. Курумбвашев допълни още, че е посрещнал с известно учудване предложението на Европейската комисия за автобусните превози - в първия пакет \"Мобилност\", касаещ тежкотоварния транспорт, целта беше да се ограничи либерализацията на пазара, а във втория фигурираше идеята за пълна либерализация в областта на автобусните превози, които са най-социалният транспорт и реално обслужват най-бедните хора в ЕС, както и най-отдалечените населени места.  \r\n„Според мен немският модел на либерализация от 2013 г. не е приложим за държави като Испания и България. В Испания, а и в България, по-добре е да има пакети от печеливши и губещи линии, за да може парите, изкарани от печелившите, да компенсират губещите, които в България стават все повече. Представете си, че в момента дори няма превоз между градове като Варна и Балчик. Какво остава за вътрешността на страната? В резултат на тази директива в България трябва да се направи национална карта, за да може да се комбинират пакети от печеливши и губещи линии, така че да сме сигурни, че и до най-малкото населено място ще има осигурен автобусен транспорт.“ \r\nС гласуването от миналата седмица е въведена и възможността за контрол и прекратяване или отнемане на разрешителното. Така, в случай че редовна международна автобусна услуга е компрометирала икономическото равновесие на договор за обществена услуга, поради извънредни причини, които не са могли да бъдат предвидени към момента на издаване на разрешителното, може да бъде прекратено временно или да се отнеме разрешителното за предоставяне на услуга. \r\nКато допълнителни гаранция за недопускане на нелоялна конкуренция са приети текстове, чрез които се изисква превозвачът да има задължението да се регистрира в държавата членка преди започване на осъществяване на дейността.", "date": "2019.02.18", "title": "Евродепутатът Петър Курумбашев: ЕП гласува всяка държава сама да решава за достъпа на чужди фирми до автобусните ѝ линии"}
{"url": "http://www.focus-news.net/news/2019/02/18/2624929/plovdiv-obshtinskata-organizatsiya-na-gerb-kuklen-otdade-pochit-na-apostola-na-svobodata-vasil-levski.html", "text": "Общинската организация на ГЕРБ-Куклен с ръководител Тодор Лозанов почете 146-тата годишнина от гибелта на Дякон Левски с тържествено шествие до централния парк, в който се намира паметника на загиналите за свободата на България от община Куклен. Това съобщиха от пресцентъра на  ГЕРБ . Сред тях бе поставен и портрета на Васил Левски. Участие в шествието взеха ученици от СУ „Отец Паисий”, деца от ДГ „Приятели“, представители на ГЕРБ – Куклен, сред които кметът на общината Мария Белчева, председателят на ОбС Стефан Куцинов,  инж.  Тодор Лозанов – общински ръководител на ГЕРБ Куклен и Илия Димов – организационен секретар на ГЕРБ - Куклен, гости и граждани на общината.  В знак на почит те сведоха глави пред портрета на Апостола, след което поднесоха венци и цветя.", "date": "2019.02.18", "title": "Пловдив: Общинската организация на ГЕРБ – Куклен отдаде почит на Апостола на свободата Васил Левски"}
{"url": "http://www.focus-news.net/news/2019/02/18/2624939/sport-sebastiyan-fetel-dade-nay-dobro-vreme-na-testovete-v-barselona.html", "text": "Себастиян Фетел с Ферари даде най-доброто време на пресезонните тестове на пистата в Барселона. Четирикратният световен шампион завъртя 72 обиколки и изпревари далия второ време Серхио Перес от отбора на „Рейсинг Пойнт“ с повече от две секунди. Трети остана Валтери Ботас с Мерцедес.", "date": "2019.02.18", "title": "Спорт: Себастиян Фетел даде най-добро време на тестовете в Барселона"}
{"url": "http://www.focus-news.net/news/2019/02/18/2624931/mgerb-dobrich-podari-znachki-s-lika-na-vasil-levski.html", "text": "Значки с лика на Васил Левски подариха на добричлии от МГЕРБ - Добрич.Това съобщиха от пресцентъра на  ГЕРБ . Инициативата на младежката структура на партията бе по повод 146-ата годишнина от обесването на Апостола на свободата.  Днес областният координатор на МГЕРБ - Добрич Живко Желязков и членове на общинската младежка организация се включиха в общоградското поклонение пред паметника на Левски в Добрич.  Те сведоха глави в едноминутно мълчание в почит на живота и делото на Апостола на свободата, завещал ни себе си и огнените думи: “Ако спечеля, печеля за цял народ – ако загубя, губя само мене си”. След това поднесоха венец на паметника на Апостола. \r\nМладежите от ГЕРБ подариха значки с лика на Левски на участници в поклонението, както и граждани в центъра на града.", "date": "2019.02.18", "title": "МГЕРБ - Добрич подари значки с лика на Васил Левски"}
{"url": "http://www.focus-news.net/news/2019/02/18/2624940/vanshnite-ministri-ot-es-obsadiha-ukrayna-siriya-i-venetsuela.html", "text": "Украйна, Сирия, Венецуела и Африканският рог бяха основните теми в дневния ред на Съвет „Външни работи“, който се проведе в Брюксел. От българска страна в заседанието участва заместник министър-председателят по правосъдната реформа и министър на външните работи Екатерина Захариева. Това съобщиха от пресцентъра на  министерството . \r\nПървите дипломати  потвърдиха силната подкрепа на ЕС за суверенитета, независимостта и териториалната цялост на Украйна и отправиха нов настоятелен призив за незабавно освобождаване на задържаните през ноември 2018 г. украински моряци. Обсъдиха конкретни мерки в отговор на незаконните действия на Русия в Азовско море и в подкрепа на пряко засегнатите украински региони.  \r\n„С днешната дискусия в навечерието на петата годишнина от протестите на Евро-Майдан ние отправяме ясно послание в подкрепа за независимостта, суверенитета и териториалната цялост на Украйна, както и за дипломатическите усилия за устойчиво и мирно уреждане на конфликта в източната част на страната”, заяви в изказването си министър Захариева. По отношение на реформите, тя отбеляза, че трябва да признаем напредъка, постигнат от Украйна на фона на продължаващите заплахи за нейния суверенитет и териториална цялост.  \r\n„В контекста на предстоящите избори трябва да подкрепим усилията на Украйна за противодействие на опити за външна намеса и дезинформационни атаки”, каза още българският външен министър. Друг важен момент е необходимостта украинските власти да гарантират правата на националните малцинства, особено при осъществяване на реформите в сферата на образованието, държавната езикова политика и децентрализацията, заяви още Екатерина Захариева.  \r\nСъвет „Външни работи“ проведе дискусия по Сирия, в контекста на предстоящата през  март Трета конференция в Брюксел в подкрепа на страната и региона. Обсъдена бе новата динамика след обявеното изтегляне на американките войски. Изразена бе загриженост от предизвикателствата пред сигурността в провинция Идлиб и североизточна Сирия, както и от затруднения достъп за хуманитарната помощ. Министрите заявиха подкрепата си за новия специален пратеник на ООН Геир Педерсен, като подчертаха необходимостта режимът в Дамаск да се ангажира сериозно с политическия процес.    \r\nМинистрите на външните работи продължиха да следят отблизо и развитието на ситуацията във Венецуела. Приветстваха резултатите от първата среща на Международната контактна група от Монтевидео, потвърждаващи необходимостта от провеждането на свободни, честни и прозрачни президентски избори като единствен изход от дълбоката политическа криза. Потвърдена бе силната загриженост за тежката хуманитарна ситуация във Венецуела и нейния трансграничен ефект.   \r\nВърховният представител Федерика Могерини информира Съвета за осъщественото миналата седмица свое посещение в региона на Африканския рог. Направен бе преглед на развитията в Судан и Сомалия, както и на новата динамика в отношенията между Етиопия и Еритрея. Изразена бе загриженост от предизвикателствата пред сигурността, потвърдени от неотдавнашните терористични актове в Могадишу и Найроби.", "date": "2019.02.18", "title": "Външните министри от ЕС обсъдиха Украйна, Сирия и Венецуела"}
{"url": "http://www.focus-news.net/news/2019/02/18/2624942/spetsializiranata-prokuratura-razsledva-izdavane-na-falshivi-resheniya-na-telk-vav-varna.html", "text": "Специализираната прокуратура извършва разследване във Варна във връзка с издаване на фалшиви решения на ТЕЛК. Това съобщи за  Агенция „Фокус“  говорителят на главния прокурор Румяна Арнаудова.  \r\nОчаква се утре да бъде дадена повече информация по случая. \r\nЦветилена СИМЕОНОВА", "date": "2019.02.18", "title": "Специализираната прокуратура разследва издаване на фалшиви решения на ТЕЛК във Варна"}
{"url": "http://www.focus-news.net/news/2019/02/18/2624941/protokol-za-konstruktivno-satrudnichestvo-be-podpisan-mezhdu-pp-abv-i-partiya-edinna-rusiya.html", "text": "Протокол за конструктивно сътрудничество бе подписан между председателя на ПП АБВ Румен Петков и Андрей Аркадиевич Климов – зам.-секретар на Генералния съвет и ръководител на Международния отдел на партия „Единна Русия“. Това съобщиха от пресцентъра на  ПП АБВ . Протоколът между двете организации отразява необходимостта от развитие на междупартийните ни отношения на АБВ и „Единна Русия“ на базата на меморандум за разбирателство, който бе подписан в средата на през 2016 година.  \r\nПротоколът е структуриран в няколко направления – поддържане на редовни контакти между представителите на двете партии, насърчаване развитието на сътрудничеството между младежките и женските организации на двете партии и организиране на съвместни дейности, оказване на  съдействие за развитие на двустранните Българо – Руски взаимоотношения, вкл., търговско-икономическо, културно и междурегионално сътрудничество.  \r\n„В следващия европарламент ще настояваме за сваляне на санкциите срещу Русия, защото са непродуктивни и срещу развитието на европейската икономика. Изключително важно е да се оценява мястото и ролята на отношенията между Европа и Русия“, посочи Румен Петков. \r\nАндрей Аркадиевич Климов посочи, че партията му е отворена за сътрудничество с всички организации, които се стремят към мир. „За нас е важно да имаме позитивни отношения с нашите партньори и да работим за равноправно сътрудничество“, каза още Климов.", "date": "2019.02.18", "title": "Протокол за конструктивно сътрудничество бе подписан между ПП АБВ и партия „Единна Русия“"}
{"url": "http://www.focus-news.net/news/2019/02/18/2624943/zam-ministrite-na-obrazovanieto-i-naukata-tanya-mihaylova-i-denitsa-sacheva-shte-posetyat-vratsa-i-pazardzhik.html", "text": "Заместник-министрите на образованието и науката Таня Михайлова и Деница Сачева ще проведат работни срещи на 19 февруари, вторник, във Враца и в Пазарджик. Това съобщиха от пресцентъра на  МОН . \r\nТаня Михайлова ще участва от 9.30 часа в семинар на тема „Качество на професионалното образование и обучение и нуждите от квалификации и умения“, който ще се проведе в конферентната зала на Търговско-промишлената палата във Враца. Тя ще се включи и в дискусия със студенти за учителската професия, която ще започне в 13,30 часа в заседателната зала на Общинския съвет във Враца.  \r\nВ залата на РУО - Пазардик от 16.00 ч. заместник-министър Деница Сачева ще се включи в работна среща с директори на детски градини и училища, учители и с представители на институции, които работят за приобщаване на всички деца и ученици в образователната система. В 18.00 ч. тя ще вземе участие и среща на тема „Образование и мотивация на младите хора за повече знания и перспективи за развитието на България и Европа“.", "date": "2019.02.18", "title": "Зам.-министрите на образованието и науката Таня Михайлова и Деница Сачева ще посетят Враца и Пазарджик"}
{"url": "http://www.focus-news.net/news/2019/02/18/2624947/varna-sredno-po-80-000-dushi-poseshtavat-priroden-park-zlatni-pyasatsi-vsyaka-godina.html", "text": "Средно по около 80 000 души посещават Природен парк „Златни пясъци“ в района на Варна всяка година. Това каза в интервю за  Радио „Фокус“ – Варна  директорът на дирекцията на парка - инж. Даринка Сарова. По думите й територията му е разположена на площ от 1320 хектара. В него има пет туристически маршрута – син, червен, жълт, зелен и оранжев, както и два специализирани – за хора с увреждания и за деца.  \r\nВсяка година деца и ученици посещават организирано специално пригоденият за тях маршрут наречен „Домът на сойката“. Обиколката по него е с продължителност от около 90 минути. Миналата година, обаче, повечето от заявките са били отменени. Причината според инж. Сарова е била повишената популация на кърлежи вследствие на дъждовните дни през лятото. Ръководителят на дирекцията обясни, че въпреки това от звеното се стремят да обработват площите с препарати срещу повишената популация на кръвосмучещите акари. На територията на парка има и веломаршрут, подходящ за любителите на колоезденето. На сайта на дирекцията е публикувана карта, както и подобна информация за всеки от маршрутите и времетраенето, за което могат да бъдат преминати. \r\nДиана СТОЕВА", "date": "2019.02.18", "title": "Варна: Средно по 80 000 души посещават Природен парк „Златни пясъци“ всяка година"}
{"url": "http://www.focus-news.net/news/2019/02/18/2624919/korneliya-ninova-bsp-interesno-e-pg-na-gerb-kogo-shte-poslusha-tsvetanov-ili-borisov.html", "text": "Интересно е ПГ на ГЕРБ кого ще послуша Цветанов или Борисов. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.  На въпрос дали депутатите от ГЕРБ ще се еманципират от решението на премиера Бойко Борисов, Нинова заяви: „Има два варианта. Първият да действат както досега. Борисов отменя решение на парламента. Те просто послушно вместо зеленото, натискат червеното копче, без да разсъждават\", обясни Нинова. Тя допълни, че това е елемент от авторитарната държава и от диктатурата, в която не парламентът решава, а изпълнителната власт и един човек решава ей така ще отмени взетото решение на НС. \"Другото и по-интересно е втори вариант на действие – кого ще послушат Цветанов или Борисов. Всичко това, което се случи онази нощ беше по желанието и настояването на г-н Цветанов. Оставяме на техния свободен избор на народи представители и тяхната съвест“, допълни лидерът на БСП.    \r\nДеница КИТАНОВА", "date": "2019.02.18", "title": "Корнелия Нинова, БСП: Интересно е ПГ на ГЕРБ кого ще послуша - Цветанов или Борисов"}
{"url": "http://www.focus-news.net/news/2019/02/18/2624944/kanal-5-makedoniya-besa-na-afrim-gashi-shte-se-kazva-alternativa.html", "text": "Една година след формирането си, крилото на БЕСА, оглавявано от Африм Гаши, ще се преименува на „Алтернатива“, предава  скопският телевизионен „Канал 5“ . \r\nОт новоформираната партия и коалиционен партньор на управляващия Социалдемократически съюз на Македония (СДСМ) заявиха, че на Централното си събрание в неделя вечерта са решили да се оттеглят от съдебния спор около името на партия с опозиционното крило на Билал Касами, но обещаха правната битка да продължи в други институции, \r\nВътрешнопартийният разкол в БЕСА стана след последните местни избори в Македония заради недоволството от изборните резултати, след което движението се раздели на две крила. \r\nПревод и редакция:", "date": "2019.02.18", "title": "„Канал 5“ (Македония): БЕСА на Африм Гаши ще се казва „Алтернатива“"}
{"url": "http://www.focus-news.net/news/2019/02/18/2624945/bdzh-vavezhda-predvaritelna-prodazhba-na-bileti-za-predstoyashtite-pochivni-dni.html", "text": "За удобство на всички клиенти, които предвиждат да пътуват с влак по време на почивните дни около Националния празник – 3 март, от днес (18 февруари) „БДЖ – Пътнически превози” ЕООД въвежда предварителна продажба на билети за всички бързи влакове. Това съобщиха от пресцентъра на  БДЖ . \r\nОбичайният срок за предварителната продажба на билети е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин „БДЖ – Пътнически превози” ЕООД дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак. \r\nПредварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната през периода от 18-и февруари 2019 г. до 5 март 2019 г. \r\nКлиентите на „БДЖ – Пътнически превози” ЕООД могат да получат подробна информация за свободните места във влаковете от служителите на билетните каси и гишетата „Информация” в железопътни гари, както и на националния информационен телефон 0700 10 200. \r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.  \r\nСистемата е достъпна на официалната интернет страница на „Холдинг БДЖ” ЕАД –  , както и на електронен адрес –  .", "date": "2019.02.18", "title": "БДЖ въвежда предварителна продажба на билети за предстоящите почивни дни"}
{"url": "http://www.focus-news.net/news/2019/02/18/2624948/mrrb-upravitelyat-na-vik-shumen-a-ne-asotsiatsiyata-po-vik-mozhe-da-predlaga-namalyavane-na-tsenata-na-vodata.html", "text": "Управителят на ВиК-Шумен, а не Асоциацията по ВиК (АВИК) може да предлага  намаляването на цената на водата. Това се посочва в становище на Министерството на регионалното развитие и благоустройството, публикувано на сайта на  МРРБ . Той притежава оперативна самостоятелност по отношение взимането на подобни решения, които следва да аргументира от икономическа и управленска гледна точка. От началото на т. г. КЕВР определи нови цени на ВиК услугите в Шумен на база на себестойността на услугата и планираните от дружеството инвестиции. По този повод на 13 февруари бе свикано извънредно Общо събрание на Асоциацията, като една от точките в дневния му ред бе предложение до Комисията за енергийно и водно регулиране (КЕВР) за изменение цената на водата.  \r\nСпоред чл. 19 от Закона за регулиране на водоснабдителните и канализационни услуги обаче ВиК асоциациите нямат право да инициират процедура за преразглеждане на цените от КЕВР. Затова областният управител на Шумен в качеството му на председател на АВиК-Шумен не е подкрепил предложението за промяна на цената на услугата. Министерството на регионалното развитие и благоустройството подкрепя и застава зад всички обосновани и правомерни искания на гражданите и местните органи. Те обаче следва да се реализират в рамките на закона и от лицата, които могат да носят отговорност за тяхното прилагане. Радио „Фокус“ припомня, че на извънредното заседание на 13 февруари, Общото събрание на Асоциацията по ВиК в област Шумен не прие нито една от точките в дневния си ред.  В качеството си на представител на държавата с 35% от гласовете областният управител проф. Стефан Желев получи мандат от МРРБ да гласува „против“ и така на практика не беше взето положително становище по предложенията, въпреки гласовете „за“ на кметовете на общините, които гласуваха с мандати от общинските съвети.", "date": "2019.02.18", "title": "МРРБ: Управителят на ВиК-Шумен, а не Асоциацията по ВиК може да предлага  намаляване на цената на водата"}
{"url": "http://www.focus-news.net/news/2019/02/18/2624949/komisaryat-mariya-gabriel-i-premierat-na-severna-makedoniya-zoran-zaev-tsifrovata-programa-za-zapadnite-balkani-igrae-vazhna-rolya-za-evropeyskata-integratsiya-na-regiona.html", "text": "\"Споразумението от Преспа е доказателство, че пречките от миналото могат да бъдат преодолени, ако има решителност и политическа воля. Това историческо събитие е пример за помирение, което носи надежда за целия регион, и важен сигнал за европейското бъдеще на Северна Македония. Този положителен импулс трябва да се запази и занапред. Цифровата програма за Западните Балкани може много да допринесе в процеса на европейската интеграция на Северна Македония\". Това заяви на брифинг в Скопие българският еврокомисар по цифровата икономика и общество Мария Габриел заедно с премиера Зоран Заев. Тя е на официална мисия в Северна Македония и първият европейски комисар, посещаващ страната след влизането в сила на споразумението от Преспа за новото име на страната, съобщава  представителството на Европейската комисия в България .  \r\nМария Габриел насърчи властите в страната за изпълнение на приоритетните области на програмата, включващи създаването на ефективна електронна администрация, насърчаването на цифровите умения на всички нива на образование, сключването на регионално споразумение за намаляване на таксите за роуминг, създаването на центрове за цифрови иновации.  \r\nПо отношение на въпроса за роуминга, Мария Габриел приветства готовността на шестте партньори от Западните Балкани да актуализират регионалното споразумение, така че то да обхване потребителите от всички държави в региона. \"Нещо толкова просто като възможността да използваме  мобилния си телефон, когато пътуваме  до съседна  страна, е необходимост. То е двигател за бизнеса и за насърчаване на междусъседските отношения, за улесняване на общуването между хората. Надявам се новото  регионално споразумение за роуминга да бъде подписано по време на срещата на високо равнище за цифровите технологии в Белград през април. Това ще бъде силно послание към гражданите и бизнеса в региона, че Цифровата програма за Западните Балкани, която стартирахме от София през май миналата година, може да има измерими ползи\", заяви българският еврокомисар.  \r\nТя изрази убеденост и в продължаване на усилията за затваряне на пропуските по отношение на свързаността в региона. Европейската комисия предостави 30 милиона евро по Инвестиционната рамка за цифровите инфраструктури на Западните Балкани, с които могат да бъдат финансирани проектни проучвания. Освен това, предприятията  от региона могат да се възползват от подкрепата на ЕС за изграждането на цифрови иновационни хъбове, където да тестват нови бизнес модели и да се обучат за внедряване на цифрови иновации.  Днес в Западните Балкани функционират 6 оперативни центрове за цифрови иновации и 16 са в подготовка, сред които два  в Северна Македония.  \r\n\"Миналата  година беше много важна както за ЕС, така и за региона на Западните Балкани от гледна точка на цифровата трансформация. Заедно можем да успеем в този процес. Благодаря на властите на Северна Македония и на партньорите от Западните Балкани за техния ангажимент за пълно прилагане на Цифровата програма за региона, която е лост за предоставяне  на ползите от цифровите технологии за всички\", заяви накрая българският еврокомисар за  цифровата икономика и общество Мария Габриел.  \r\nВ рамките на мисията си в Скопие, комисарят проведе двустранни срещи с министър Манчевски, представители на регулаторния орган на страната и посети Научно-технологичния парк за трансфер на технологии, ускоряване на цифровизацията и растежа на стартъпите и бизнеса, изграден с финансова подкрепа от ЕС. Визитата на Мария Габриел завърши с работна среща с министрите на шестте държави от Западните Балкани, отговарящи за цифровите въпроси, на която обсъдиха приоритетите и ключовите области, свързани с прилагането на Цифровата програма преди срещата на високо равнище в Белград на 4-5 април.  \r\nОтдел \"Преса и медии\"  \r\nПредставителство на ЕК в България", "date": "2019.02.18", "title": "Комисарят Мария Габриел и премиерът на Северна Македония Зоран Заев: Цифровата програма за Западните Балкани играе важна роля за европейската интеграция на региона"}
{"url": "http://www.focus-news.net/news/2019/02/18/2624951/veliko-tarnovo-istoricheskiyat-film-sa-nami-boga-shte-bade-predstaven-v-grada-na-22-fevruari.html", "text": "Историческият филм „Съ Нами Богъ“ ще бъде представен във Велико Търново в края на седмицата. Това съобщиха от пресцентъра на  Общината . Документалната продукция „Съ Нами Богъ“ (Deus Nobiscum) ще бъде представена пред жителите и гостите на града в петъчната вечер – 22 февруари, от 18.00 ч. в голямата зала на Община Велико Търново. Входът ще бъде свободен. \r\nФилмът е най-очакваният документален проект за 2019 година. Той описва величието и трагизма на Третото българско царство и възстановява една скъсаната страница от европейската история.  \r\nПродукцията включва уникални кино- и фотоархиви и загатва за блясъка на Стария континент така, както само монарсите са го виждали. Сюжетът съчетава по умел начин разкази за коварства, достойнство, интриги, любов, себеотрицание и саможертва.  \r\nФилмът „Съ Нами Богъ“ е с участието на единствения короновам монарх в света, който играе себе си. За да бъдат кадрите още по-въздействащи, се е погрижил прочутият български композитор Митко Щерев. Продуцент и режисьор е Стефан Поляков.", "date": "2019.02.18", "title": "Велико Търново: Историческият филм „Съ Нами Богъ“ ще бъде представен в града на 22 февруари"}
{"url": "http://www.focus-news.net/news/2019/02/18/2624950/afp-evroskeptichnite-sili-shte-se-predstavyat-dobre-na-evropeyskite-izbori-no-statukvoto-shte-se-zapazi-pokazva-obshtoevropeyska-anketa.html", "text": "Евроскептичните партии ще се представят добре на изборите за Европейски парламент през май, но политическите представители на мейнстрийма би трябвало да запазят „работно мнозинство“, сочи широко изследване на общественото мнение в европейските страни, публикувано в понеделник, предава  AFP . \r\nСилите, лоялни на твърдия италиански вътрешен министър Матео Салвини и крайнодесния френски политик Марин Льо Пен, ще спечелят, според анализ на националните проучвания на общественото мнение, изготвени от парламента. \r\nЕвропейската народна партия - обикновено описвана като дясноцентристка консервативна група, но включваща и депутати от партията на унгарския премиер Виктор Орбан „Фидес“ - е на път да остане най-големият блок. \r\nИ, със Социалистите и Демократите като втора сила, традиционните партии от центъра ще останат най-големите в новия състав на парламента. \r\nАнкетата прогнозира, че ЕНП ще загуби 34 места, а социалдемократите – 51, но ще имат  183 и 135 места, съответно. \r\nНовият парламент ще има 705 места в сравнение със сегашните 751 места заради напускането на Великобритания от 28-членния блок на 29 март. \r\nЛибералната група АЛДЕ ще се премести от четвърто на трето място с прогнозираните 75 места, в сравнение с 68 днес. \r\nАЛДЕ ще измести групата на европейските консерватори и реформисти (ECR), която ще намали дела си от 75 на 51 места, с оттеглянето на британските консерватори заради Брекзит. Полската евроскептична партия „Закон и справедливост“ също принадлежи към тази група. \r\nЛибералната група дори може - според това проучване - да увеличи своя размер до 93 места, ако към нея се присъедини, официално или в съюз,  партията на френския президент Еманюел Макрон Република напред (LREM). \r\nОчакваните печалби на LREM обаче ще дойдат за сметка на утвърдените центристки партии, а не на Националния фронт на Льо Пен, което показва, че десните ще засилят позициите си и ще спечелят 21 места, се твърди в изследването. \r\nНФ принадлежи към групата на Европа на нациите и свободата (ЕНС), която може да нарасне до 59 от 37 места с помощта на лигата на Салвини, която е скептична към Брюксел, но не е категорично против членството на Италия в ЕС. \r\nПредвижда се Лигата, която има само шест места в сегашния парламент, да спечели 27. \r\nКато цяло, евроскептичните и популистки сили ще представляват повече от една пета от новия парламент, ако резултатите от ЕНС и ЕКР се добавят към тези на ЕСД (Европа за свобода и демокрация), което включва коалиционния партньор на Лигата, „Движението пет звезди“. \r\nПревод и редакция:", "date": "2019.02.18", "title": "AFP: Евроскептичните сили ще се представят добре на европейските избори, но статуквото ще се запази, показва общоевропейска анкета"}
{"url": "http://www.focus-news.net/news/2019/02/18/2624955/ohridnews-severna-makedoniya-ima-plan-za-obogatyavane-na-ofertata-na-galichitsa-no-prez-zimata-patyat-ostava-zatvoren.html", "text": "Планински къщи, кабинкови лифтове, нови писти, които ще бъдат част от туристическата оферта в бъдеще на планината Галичица, ще бъдат построени след изготвянето на план за управление, чиято работа е в ход, предава  електронното издание “Ohrid News” . Както казват от управлението на туризма, планът ще даде насока за определяне на всички дейности, свързани с развитието на туризмът, предава Радио „Фокус“ в рубриката „Балкански туристически часовник“. Съобщава се, че това е дейност, която е достатъчно интересна не само за националния парк, но и за всички любители на природата в региона. „Предвижда се процесът на планиране на целите и дейностите да се осъществява с участието на експертите и широката общественост. Работните групи, които ще се занимава с този въпрос, ще спомогнат да се определи какво точно трябва да се извърши в парка, за да се осигури устойчивото развитие на туризма. Желателни са например планинските къщи, които да приемат посетители и през зимата, но процесът на планиране трябва да се спази точно, за да може да се защитят всички природни дадености в съответсвтие с изискванията на природозащитните организации“, казва Антон Бояджиев от Националния парк Галичица, цитиран от изданието. Според него първият и основен въпрос, на който трябва да се отговори, е поддръжката на пътя през Галицица, който през последните няколко години през зимата беше затворен, като по този начин се предотвратява постоянното посещение на Националния парк в периода от 15 ноември до 15 април.  \r\n„Според предишните програми за развитие на туризма панорамният път през Галичица беше предвиден само за лятна експлоатазия – от 15 април до 15 ноември. Поискали сме да се осигури поне лятната поддръжка, да се запълнят дупките по пътя, и почистване му от клоните. Въпросът остава отворен, но нямаме капацитет да поемем поддръжката“, добавя той.  \r\n“Ohrid News” припомня, че Галичица е получила финансова подкрепа от Природозащитния фонд Преспа-Охрид за финансиране на текущата дейност на институцията за 2019 г., което ще помогне при изготвянето на новия план за управление.", "date": "2019.02.18", "title": "OhridNews (Северна Македония): Има план за обогатяване на офертата на Галичица, но през зимата пътят остава затворен"}
{"url": "http://www.focus-news.net/news/2019/02/18/2624954/aleksandra-yanakieva-psiholog-mnogo-sa-predizvikatelstvata-pred-mladite-psiholozi.html", "text": "Много са предизвикателствата пред младите психолози. Това каза за  Радио „Фокус“ – Пирин  Александра Янакиева, психолог. По думите ѝ основното, пред което се изправят те, е свързано с финансите, които са им необходими. „Първоночалната инвестиция в обучението и образованието е абсолютно невъзвръщаема в началото на кариерата“, посочи Александра Янакиева. Тя заяви, че ако човек не е достатъчно упорит и не приема професията си като призвание, то ще се откаже бързо от нея. „Друго предизвикателство, пред което е необходимо да се изправят психолозите, е свързано с това, че малко работодатели дават възможност на младите специалисти да се докажат“, коментира Янакиева и допълни, че след като дипломираният психолог започне работа, се изисква време, за да придобие увереност в това, което прави, и да се научи да се съхранява, като не се заразява от емоцията на хората. \r\nДенис НИКИФОРОВ", "date": "2019.02.18", "title": "Александра Янакиева, психолог: Много са предизвикателствата пред младите психолози"}
{"url": "http://www.focus-news.net/news/2019/02/18/2624922/korneliya-ninova-bsp-v-noshtta-na-izbornite-promeni-ni-se-predlagashe-da-eliminirame-ot-tsik-partiite-koito-imat-deputati-v-evroparlamenta-no-ne-i-v-balgarskoto-narodno-sabranie.html", "text": "В нощта на изборните промени ни се предлагаше да елиминираме от ЦИК партиите, които имат депутати в европарламента, но не и в българското Народно събрание. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . „Различни неща се предлагаха в онази нощ. Например да отстъпим от искането за машинно гласуване и да се съгласим на междинен вариант от 1000, от 3000 машини. Да сложим някакво число, останалото да отложим за неопределено време в бъдещето“, коментира Нинова. Тя допълни, че второто, което се е предлагало на БСП е да изключи представителството в ЦИК на партии, които имат изпратени евродепутати, но нямат представители в българския парламент. „Да елиминираме партиите, които не са в българския парламент, но имат депутати в европейския. Да им отрежем правата и да нямат хора в ЦИК. Също абсолютно безпринципно особено на прага на европейските избори. Разбира се да отстъпим от преференциите. Това беше ключов въпрос“, обясни лидерът на БСП. По думите й е принципно преди промяната на Изборния кодекс да има машини и хартия. „Не сме го обсъждали в групата, но смятам, че машинното гласуване е добър вариант“, каза Нинова и уточни, че този въпрос не е обсъждан в парламентарната група и че това е лично нейно мнение. \r\nДеница КИТАНОВА", "date": "2019.02.18", "title": "Корнелия Нинова, БСП: В нощта на изборните промени ни се предлагаше да елиминираме от ЦИК партиите, които имат депутати в европарламента, но не и в българското Народно събрание"}
{"url": "http://www.focus-news.net/news/2019/02/18/2624952/api-shofyorite-da-se-dvizhat-s-povisheno-vnimanie-i-saobrazena-skorost-v-tunelite-trayanovi-vrata-na-am-trakiya-i-malo-buchino-na-am-struma-na-19-fevruari.html", "text": "Утре – 19 февруари, от 10.00 ч. до 12.00 ч. движението в тунел „Траянови врата“ на АМ „Тракия“ в посока Бургас ще се осъществява само в изпреварващата лента поради обследване на съоръжението. От 14.00 ч. до 16.00 ч. трафикът в тунелната тръба за София ще бъде само в изпреварващата лента. Това съобщиха от пресцентъра на  Агенция \"Пътна инфраструктура\" . \r\nУтре в тунел „Мало Бучино“ на АМ „Струма“ ще се извършва ремонт на трансформаторния пост и осветлението на тунела ще бъде нарушено. Необходимо е шофьорите да карат с повишено внимание и съобразена скорост, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.02.18", "title": "АПИ: Шофьорите да се движат с повишено внимание и съобразена скорост в тунелите „Траянови врата“ на АМ „Тракия“ и „Мало Бучино“ на АМ „Струма“ на 19 февруари"}
{"url": "http://www.focus-news.net/news/2019/02/18/2624959/plovdiv-14-dushi-sa-zadarzhani-pri-spetsaktsiya-za-razprostranenie-na-narkotitsi.html", "text": "14 души са задържани в полицията за разпространение на наркотици. Това съобщи за  Радио „Фокус“-Пловдив  говорителят на ОДМВР. В хода на спецакцията са иззети различни по вид и количество наркотични вещества. При процесуално-следствени действия на бул. „Санкт Петербург“ в областния град разследващи от отдел „Криминална полиция“ конфискували близо 1,5 грама амфетамин, подобно количество марихуана, 12 таблетки МДМА и електронна везна от трима мъже на 24, 25 и 31 години и 22-годишна жена. С полицейски заповеди четиримата били задържани за едно денонощие, а с прокурорско постановление мярката за неотклонение на 24-годишния била удължена до 72 часа. В ареста за същия срок е приведен и 29-годишен мъж, в чието жилище служители на Второ Районно управление на МВР открили 14 пакетчета суха зелена листна маса с общо тегло над 100 грама и електронна везна. За притежание на марихуана в Първо Районно управление на МВР се озовали трима тийнейджъри, на 15, 17 и 18 години, а в Пето Районно управление на МВР – 25-годишен. Междувременно със същия наркотик в Раковски и в Сопот били засечени 20-годишен и 19-годишен. Пак в Сопот, край спирка на градския транспорт, 25-годишен бил задържан да носи в себе си електронна везна и над 18 грама амфетамин. Пакетчета с подобно съдържание иззели служители на Трето Районно управление на МВР от 18-годишен, а колегите им от Първомай – от 20-годишен. Срещу всички извършители са образувани полицейски производства под наблюдение на прокуратурата.", "date": "2019.02.18", "title": "Пловдив: 14 души са задържани при спецакция за разпространение на наркотици"}
{"url": "http://www.focus-news.net/news/2019/02/18/2624961/georgi-parvanov-se-sreshtna-s-andrey-arkadievich-klimov-zam-sekretar-na-generalniya-savet-i-rakovoditel-na-mezhdunarodniya-otdel-na-partiya-edinna-rusiya.html", "text": "Георги Първанов, президент на Р България (2002-2012), се срещна с Андрей Аркадиевич Климов – зам.-секретар на Генералния съвет и ръководител на Международния отдел на партия „Единна Русия“. Това съобщиха от пресцентъра на  ПП АБВ . В своето приветствие президентът Първанов благодари за посещението на руския гост и направи преглед на взаимоотношенията и връзките между двете страни през последните 30 години.   \r\nЗасегнати по време на срещата бяха големите енергийни проекти, които България и Русия договориха, но по обективни причини не бяха осъществени. Георги Първанов се изказа в подкрепа на осъществяването на връзката на „Турски поток“ със страните от Централна Европа, което би донесло определени финансови ползи на страната ни и би било в полза на нашата икономика и национална сигурност.  \r\nАндрей Аркадиевич Климов отбеляза контрапродуктивността на санкциите срещу Русия. На практика те са допринесли за развитие на Руската икономика в много отрасли. Според него, санкциите влияят повече на страните от ЕС, които са имали дълбоки и традиционни връзки с Русия.  \r\nТой коментира, че спускането отново на Желязната завеса не би могло да повлияе на руските интереси, тъй като страната продължава да поддържа дългогодишните си междудържавни партньорски отношения.  \r\nПрезидентът Георги Първанов призова да задълбочаване на взаимоотношенията между Русия и страните от региона на гъвкава и равноправна основа.", "date": "2019.02.18", "title": "Георги Първанов се срещна с Андрей Аркадиевич Климов – зам.-секретар на Генералния съвет и ръководител на Международния отдел на партия „Единна Русия“"}
{"url": "http://www.focus-news.net/news/2019/02/18/2624963/predstaviteli-na-rakovodstvoto-na-nfsb-shte-dadat-preskonferentsiya-na-19-fevruari.html", "text": "Представители на ръководството на НФСБ ще дадат пресконференция на 19 февруари (вторник) от 11.45 ч. в централата на „Раковски“ 134. Това съобщиха от пресцентъра на  НФСБ . Темата е свързана с предстоящите евроизбори.", "date": "2019.02.18", "title": "Представители на ръководството на НФСБ ще дадат пресконференция на 19 февруари"}
{"url": "http://www.focus-news.net/news/2019/02/18/2624964/sport-igrachite-na-bayern-sa-se-obarnali-sreshtu-trenyora-pishe-bild.html", "text": "В навечерието на мача срещу Ливърпул от осминафиналите на Шампионската лига, напрежението в Байерн Мюнхен се е покачило, съобщава немското издание Bild. Част от футболистите са се обърнали срещу треньора Нико Ковач, защото останали недоволни, след като специалистът им повишил тон в края на миналия месец, че трябва да бъдат дисциплинирани и да отиват навреме за тренировките. На следващия ден обаче самият Ковачч закъснял.  Впоследствие хърватинът не се появил на друго занимание, защото гледал записи от мачове.", "date": "2019.02.18", "title": "Спорт: Играчите на Байерн са се обърнали срещу треньора, пише Bild"}
{"url": "http://www.focus-news.net/news/2019/02/18/2624962/anadolskata-agentsiya-erdogan-razkritikuva-ostro-sasht-za-siriya.html", "text": "„Вашингтон отказва да продава оръжие на Анкара, докато в същото време въоръжава безплатно терористи. Що за съюзничество и партньорство в рамките на НАТО е това?“ – възмути се турският президент Реджеп Таийп Ердоган по време на митинг в провинция Бурдур, предава  „Анадолската агенция“ . \r\nЕрдоган отбеляза, че разрешаването на сирийския конфликт е въпрос, който засяга интересите не само на Сирия, но и на Турция. „Във въпросите, засягащи интересите на станата ни, ни сме готови на всичко необходимо“, заяви той. \r\nПрезидентът подчерта, че в региона, където е разположена Турция, ще постигнат успех само тези държави, които си сътрудничат тясно с Анкара, а противниците на Турция са обречени на провал. \r\nСтраните, оказващи подкрепа на терористите поставят под заплаха собствената си сигурност, категоричен е Ердоган. \r\nТурският лидер припомни, че САЩ са доставили през Ирак в Сирия 22-23 хиляди камиона с оръжие и военна техника и всичко това е предадено на терористи. \r\n„Страни, разположени на хиляди километри от нашия регион, провеждат операции в Сирия под предлог, че защитават националната си сигурност. Тези държави се обявяват против действията на Анкара за неутрализация на терористите по турско-сирийската граница, която е дълга 911 километра. Ние няма да се поддадем на тези евтини доводи“, заяви държавният глава. \r\nЕрдоган привлече вниманието и към реализацията на турско-американското споразумение за сирийския район Манбидж. „Анкара очаква договорките за Манбидж да бъдат изпълнени. Този район трябва да бъде изчистен от терористи, а управлението му да бъде предадено на местните жители“, отбеляза турският президент. \r\nЕрдоган увери, че каквото и да става, Турция ще разруши контролираната от кюрдите зона в Източна Сирия. \r\nПревод и редакция:", "date": "2019.02.18", "title": "„Анадолската агенция“: Ердоган разкритикува остро САЩ за Сирия"}
{"url": "http://www.focus-news.net/news/2019/02/18/2624946/sliven-s-nyakolko-initsiativi-v-grada-shte-bade-otbelyazana-146-ata-godishnina-ot-obesvaneto-na-vasil-levski.html", "text": "С няколко инициативи ще бъде отбелязана 146-ата годишнина от обесването на Васил Левски. Това съобщиха от пресцентъра на  Община Сливен . Проявите започват в 10.00 часа на 19 февруари пред ППМГ „Добри Чинтулов”, където ще се проведе „Урок по родолюбие” – Спомен и цвете за Михаил Икономов, Михаил Греков, Сава Геренов, Атанас Узунов и Пенчо Черковски – учители в класното училище и участници в комитетите, създадени от Васил Левски. \r\nВ 10.30 часа ще бъдат поднесени цветя кв. „Клуцохор” пред паметните плочи на сподвижниците на Васил Левски (ул. „Георги Икономов”) Георги Икономов, Сава Райнов, Бойка Атанасова, Нено Господинов – Брадата и паметника на Таньо войвода. Цветя ще бъдат поднесени и пред барелефа на Васил Левски пред храм „Св. Цар Борис Първи Покръстител” и паметника на Панайот Хитов в кв. „Ново село”. \r\nПанихида в памет на йеродякон Игнатий – Васил Левски ще бъде отслужена от 11.30 часа, катедрален храм „Св. Димитър” \r\nОбщоградска възпоменателна церемония и поднасяне на цветя пред паметника на Васил Левски ще се проведе в 12.30 часа, пл. „Васил Левски”. \r\nОрганизатори на мероприятията са Община Сливен Военно формирование 22220, Сливенска митрополия, Регионално управление на образованието, Общински комитет „Васил Левски“, Сдружение „Мати Болгария”, Основно училище „Д-р Иван Селимински“,Профилирана природо-математическа гимназия „Добри Чинтулов”, Професионална гимназия по икономика „Проф. д-р Димитър Табаков”, Професионална гимназия по електротехника и електроника „Мария Кюри“, Основно училище „Панайот Хитов“.", "date": "2019.02.18", "title": "Сливен: С няколко инициативи в града ще бъде отбелязана 146-ата годишнина от обесването на Васил Левски"}
{"url": "http://www.focus-news.net/news/2019/02/18/2624966/ep-parvi-prognozi-za-mestata-v-sledvashtiya-evropeyski-parlament.html", "text": "Парламентът публикува днес първите прогнози, основани на поредица от национални анкети, относно състава на следващия (9-и) Европейски парламент, съобщава  пресслужбата на ЕП .  \r\nЕвропейският парламент публикува първата серия от прогнози относно това как ще изглежда следващата пленарна зала, на базата на данни от национални проучвания на обществено мнение, събрани преди февруари 2019 г. Данните се базират на надеждни анкети, проведени от национални институти за проучвания на общественото мнение в държавите членки и обобщени от “Kantar public” от името на Европейския парламент.  \r\nПартиите са разпределени към съществуващите политически групи или към Европейска политическа партия, с която са свързани. Всички нови политически партии и движения, които още не са обявили намеренията си, са категоризирани като „други“, а категорията е разпределена поравно в ляво и дясно на политическия спектър.  \r\nНа основата на предпочитанията за гласуване в ЕС27 в момента, може да се прогнозира, че разпределението на местата в Европейския парламент след Брекзит ще отразява по-разпокъсан политически пейзаж от всякога. Следващият Парламент ще има по-малкo евродепутати (705) от сегашния Парламент (751).  \r\nДанни от всяка страна за сваляне и споделяне  \r\nВсички данни могат да бъдат свалени от медийния пакет за изборите във формат excel заедно с пълен каталог от еволюиращите намерения за гласуване от държавите членки. Досието ще предоставя пълна информация относно националните партии, техните имена, политически убеждения на европейско ниво, резултати от последните европейски избори и национални избори, както и тяхното положение относно събраните анкети за намеренията за гласуване. Самите проучвания на обществено мнение са идентифицирани с включването на всички определящи критерии като институт, размер на извадката и датите на вземането на данните.  \r\nПълен списък с използваните индивидуални проучвания за всяка държава може да намерите в приложението към доклада. Специалните проучвания на намеренията за гласуване на европейските избори имат приоритет над тези за гласуване в национални избори. Когато през периода на докладване са налични няколко проучвания за дадена страна, наличните данни от проучванията се преизчисляват в един среден резултат за всяка партия, без да се прилага никакво претегляне или допълнително алгоритмично третиране.  \r\nПарламентът ще публикува актуализирани прогнози всеки две седмици до края на април и всяка седмица през май месец до вечерта на самите избори. Първоначалните резултати от изборите ще бъдат публикувани на 26 май, за страните, в които се провеждат и където са приключили, и след 18.00 ч. и веднъж на всеки час докато предварителните окончателни резултатите от всички държави членки станат налични.  \r\nПървите преки избори на Европейския парламент са се състояли преди 40 години на 12 юни 1979 г. Предстоящите избори ще бъдат най-важните в историята на Парламента, имайки предвид политическия контекст, очакваното напускане на Обединеното кралство и важните политически и трансгранични предизвикателства, които трябва да бъдат адресирани. Избирателите ще гласуват между 23 и 26 май, за да решат европейското бъдеще.", "date": "2019.02.18", "title": "ЕП: Първи прогнози за местата в следващия Европейски парламент"}
{"url": "http://www.focus-news.net/news/2019/02/18/2624956/federika-mogerini-dogovorihme-se-za-novi-sanktsii-sreshtu-rusiya.html", "text": "Ръководителят на европейската дипломация Федерика Могерини потвърди в понеделник, че страните-членки на Европейския съюз са постигнали политически консенсус за нови индивидуални санкции срещу Русия, но юридическата им обработка ще заеме още няколко дни, предава  РИА Новости , като припомня, че по-рано излезе информация, че държавите от Съюза обсъждат въвеждането на санкции заради инцидента в Черно море. \r\n„Действително, постигнат е политически консенсус по въпроса за нови санкции срещу физически лица, но за правовата обработка ще са нужни още няколко дни“, заяви тя пред журналистите след края на преговорите между министрите на външните работи от ЕС, без да уточнява детайли. \r\nРИА припомня, че по-рано източник от структурите на Съюза в Брюксел съобщи, че страните съгласуват нови санкции срещу Русия заради задържането на украинските кораби и моряци, нарушили руската граница. Предполага се, че става въпрос за добавяне на нови имена към списъка с индивидуални санкции. Но източникът е изразил съмнение, че всички процедури ще бъдат съгласувани до понеделник. По неговите думи, това трябва да се очаква „в близко време“. \r\nРуската агенция посочва още, че в близките две седмици Брюксел трябва да вземе решение за продължаването на индивидуалните санкции против физически лица и организации от Русия. \r\nПревод и редакция:", "date": "2019.02.18", "title": "Федерика Могерини: Договорихме се за нови санкции срещу Русия"}
{"url": "http://www.focus-news.net/news/2019/02/18/2624969/plamena-zayachka-abv-mladezhkite-strukturi-po-sveta-tryabva-da-sa-po-aktivni-v-opazvane-na-evropeyskata-sigurnost.html", "text": "Младежките структури по света трябва да са по-активни в опазване на европейската сигурност. Това каза за  Радио „Фокус“  председателят на Младежи АБВ Пламена Заячка, която участва в 9-ия конгрес на младежката организация „Млада Гвардия - Единна Русия“ в Москва. По думите й АБВ за пореден път са се доказали като най-активната младежка организация в международен план. Дипломатическите връзки между България и Русия датират от преди 140 години, но отношенията между двете страни са многовековни, добави тя. „Нашето партньорство се развива много динамично. Миналата година подписахме Меморандум за сътрудничество и приятелство и оттогава имаме проведени няколко мероприятия. Тяхна делегация идва на посещение у нас и отбелязахме заедно 141 години от Плевенската епопея на 10 декември. Бях гост като председател на АБВ младежи на техния 9 конгрес в Москва. Имаме общи позиции, една от които сме заявили още при подписването - за сваляне на санкциите срещу Русия. Работим активно и имаме програма на действие. Партньорството ни не остава само на хартия“, каза още тя. Пламена Заячка коментира още, че сега е моментът на международно ниво младите хора, които не са бъдещето, а настоящето, да  участват активно в политиката, за да не ставаме свидетели на ужаса, който са преживели нашите баби, дядовци, включително и нечии родители.  \r\nРосица АНГЕЛОВА", "date": "2019.02.18", "title": "Пламена Заячка, АБВ: Младежките структури по света трябва да са по-активни в опазване на европейската сигурност"}
{"url": "http://www.focus-news.net/news/2019/02/18/2624967/sofiya-zapochva-miene-na-ulitsi-i-bulevardi-v-stolitsata.html", "text": "От 18 февруари започва миене на улици и булеварди в столицата. Това съобщиха от пресцентъра на  Столична община . Дейността се организира от Столичния инспекторат. Улиците няма да бъдат затваряни за движение. Призоваваме гражданите да не паркират в посочените часове, за да не затрудняват екипите на почистващите фирми. На 18 февруари от 22.00 ч. /нощна смяна / без затваряне на улиците ще се мият ул. „Г. С. Раковски“ от ул. „Московска“ до бул. „Патриарх Евтимий“. \r\nНа 20.02.2019 г. от 10.00 ч. ще се мият ул. „Стефан Караджа“ от ул. „Княз Александър I  до ул. „6-ти септември“ и ул. „Дякон Игнатий“ от ул. „Гурко“ до ул. „Граф Игнатиев“  \r\nНа 20.02.2019 г./сряда/ от 22.00 ще се мият  ул. „6-ти септември“ ул. „Граф Игнатиев“ до  ул. „Гурко,ул. „Ген. Паренсов“ от ул. „6-ти септември“ до бул. „Васил Левски“, ул. „Юрий Венелин“ от ул. „Цар Шишман“ до бул.“ Васил Левски“. \r\nНа 21.02.2019 г. от 10.00 ч. до 16.00 ч. ще се мие ул. „Хан Крум“ от ул. „Уилям Гладстон“ до ул. „6-ти септември“. \r\nНа 21.02.2019 г от 22.00 часа екипите на почистващите фирми ще мият ул. „Ангел Кънчев“ от ул. „Иван Денкоглу“ до бул. „Патриарх Евтимий“ \r\nНа 22.02.2019 г. от 22.00 ч  ще бъде измита ул. „Ген. Йосиф В. Гурко“  от „Княз Александър I“ до бул. „Васил Левски“. \r\nСъздадена е  организация за миене в дневна смяна от 10.00 ч. до 16.00 ч. от 19.02.2019 г. до 22.02.2019 г. в район „Слатина“ – ул. „Асен Йорданов“, район „Подуяне“ – ул. „Васил Кънчев“, район „Сердика“ - ул. „Скопие“, и район „Люлин“. От 20.февруари до 22 февруари 2019 г. организация ще има на бул. Царица Йоана“, бул. Панчо Владигеров“, бул.“Д. Неру“, бул. Добринова скала“.", "date": "2019.02.18", "title": "София: Започва миене на улици и булеварди в столицата"}
{"url": "http://www.focus-news.net/news/2019/02/18/2624971/pregled-na-mezhdunarodnite-novini-do-18-chasa-agentsiya-fokus.html", "text": "„Вашингтон отказва да продава оръжие на Анкара, докато в същото време въоръжава безплатно терористи. Що за съюзничество и партньорство в рамките на НАТО е това?“ – възмути се турският президент Реджеп Таийп Ердоган по време на митинг в провинция Бурдур, предава  „Анадолската агенция“ . \r\nЕрдоган отбеляза, че разрешаването на сирийския конфликт е въпрос, който засяга интересите не само на Сирия, но и на Турция. „Във въпросите, засягащи интересите на станата ни, ни сме готови на всичко необходимо“, заяви той. \r\nПрезидентът подчерта, че в региона, където е разположена Турция, ще постигнат успех само тези държави, които си сътрудничат тясно с Анкара, а противниците на Турция са обречени на провал. \r\nСтраните, оказващи подкрепа на терористите поставят под заплаха собствената си сигурност, категоричен е Ердоган. \r\nТурският лидер припомни, че САЩ са доставили през Ирак в Сирия 22-23 хиляди камиона с оръжие и военна техника и всичко това е предадено на терористи. \r\n„Страни, разположени на хиляди километри от нашия регион, провеждат операции в Сирия под предлог, че защитават националната си сигурност. Тези държави се обявяват против действията на Анкара за неутрализация на терористите по турско-сирийската граница, която е дълга 911 километра. Ние няма да се поддадем на тези евтини доводи“, заяви държавният глава. \r\nЕрдоган привлече вниманието и към реализацията на турско-американското споразумение за сирийския район Манбидж. „Анкара очаква договорките за Манбидж да бъдат изпълнени. Този район трябва да бъде изчистен от терористи, а управлението му да бъде предадено на местните жители“, отбеляза турският президент. \r\nЕрдоган увери, че каквото и да става, Турция ще разруши контролираната от кюрдите зона в Източна Сирия. \r\n*** Ръководителят на европейската дипломация Федерика Могерини потвърди в понеделник, че страните-членки на Европейския съюз са постигнали политически консенсус за нови индивидуални санкции срещу Русия, но юридическата им обработка ще заеме още няколко дни, предава  РИА Новости , като припомня, че по-рано излезе информация, че държавите от Съюза обсъждат въвеждането на санкции заради инцидента в Черно море. \r\n„Действително, постигнат е политически консенсус по въпроса за нови санкции срещу физически лица, но за правовата обработка ще са нужни още няколко дни“, заяви тя пред журналистите след края на преговорите между министрите на външните работи от ЕС, без да уточнява детайли. \r\nРИА припомня, че по-рано източник от структурите на Съюза в Брюксел съобщи, че страните съгласуват нови санкции срещу Русия заради задържането на украинските кораби и моряци, нарушили руската граница. Предполага се, че става въпрос за добавяне на нови имена към списъка с индивидуални санкции. Но източникът е изразил съмнение, че всички процедури ще бъдат съгласувани до понеделник. По неговите думи, това трябва да се очаква „в близко време“. \r\nРуската агенция посочва още, че в близките две седмици Брюксел трябва да вземе решение за продължаването на индивидуалните санкции против физически лица и организации от Русия. \r\n***  Евроскептичните партии ще се представят добре на изборите за Европейски парламент през май, но политическите представители на мейнстрийма би трябвало да запазят „работно мнозинство“, сочи широко изследване на общественото мнение в европейските страни, публикувано в понеделник, предава  AFP . \r\nСилите, лоялни на твърдия италиански вътрешен министър Матео Салвини и крайнодесния френски политик Марин Льо Пен, ще спечелят, според анализ на националните проучвания на общественото мнение, изготвени от парламента. \r\nЕвропейската народна партия - обикновено описвана като дясноцентристка консервативна група, но включваща и депутати от партията на унгарския премиер Виктор Орбан „Фидес“ - е на път да остане най-големият блок. \r\nИ, със Социалистите и Демократите като втора сила, традиционните партии от центъра ще останат най-големите в новия състав на парламента. \r\nАнкетата прогнозира, че ЕНП ще загуби 34 места, а социалдемократите – 51, но ще имат  183 и 135 места, съответно. \r\nНовият парламент ще има 705 места в сравнение със сегашните 751 места заради напускането на Великобритания от 28-членния блок на 29 март. \r\nЛибералната група АЛДЕ ще се премести от четвърто на трето място с прогнозираните 75 места, в сравнение с 68 днес. \r\nАЛДЕ ще измести групата на европейските консерватори и реформисти (ECR), която ще намали дела си от 75 на 51 места, с оттеглянето на британските консерватори заради Брекзит. Полската евроскептична партия „Закон и справедливост“ също принадлежи към тази група. \r\nЛибералната група дори може - според това проучване - да увеличи своя размер до 93 места, ако към нея се присъедини, официално или в съюз,  партията на френския президент Еманюел Макрон Република напред (LREM). \r\nОчакваните печалби на LREM обаче ще дойдат за сметка на утвърдените центристки партии, а не на Националния фронт на Льо Пен, което показва, че десните ще засилят позициите си и ще спечелят 21 места, се твърди в изследването. \r\nНФ принадлежи към групата на Европа на нациите и свободата (ЕНС), която може да нарасне до 59 от 37 места с помощта на лигата на Салвини, която е скептична към Брюксел, но не е категорично против членството на Италия в ЕС. \r\nПредвижда се Лигата, която има само шест места в сегашния парламент, да спечели 27. \r\nКато цяло, евроскептичните и популистки сили ще представляват повече от една пета от новия парламент, ако резултатите от ЕНС и ЕКР се добавят към тези на ЕСД (Европа за свобода и демокрация), което включва коалиционния партньор на Лигата, „Движението пет звезди“. \r\n***  Една година след формирането си, крилото на БЕСА, оглавявано от Африм Гаши, ще се преименува на „Алтернатива“, предава  скопският телевизионен „Канал 5“ . \r\nОт новоформираната партия и коалиционен партньор на управляващия Социалдемократически съюз на Македония (СДСМ) заявиха, че на Централното си събрание в неделя вечерта са решили да се оттеглят от съдебния спор около името на партия с опозиционното крило на Билал Касами, но обещаха правната битка да продължи в други институции, \r\nВътрешнопартийният разкол в БЕСА стана след последните местни избори в Македония заради недоволството от изборните резултати, след което движението се раздели на две крила. \r\n***  Британското правителство в понеделник отхвърли искането на американския президент Доналд Тръмп да си прибере заловените джихадисти, които лежат в сирийските затвори, и да ги съди у дома, предава  AFP . \r\nФренската агенция припомня, че в неделя държавният глава на САЩ написа в Туитър, че Вашингтон „иска от Великобритания, Франция, Германия и другите европейски партньори да си приберат 800 бойци от „Ислямска държава“, които са заловени в Сирия, и да ги изправи пред съда“. \r\nГоворител на британския премиер Тереза Мей обаче заяви, че джихадистите трябва да бъдат изправени пред съда в страните, където са извършили престъпления. \r\n„Чуждестранните бойци трябва да бъдат изправени пред правосъдието в съответствие с надлежния правен процес в най-подходящата юрисдикция“, подчертаха от Даунинг стрийт. \r\n„Ако е възможно, това трябва да бъде в региона, където са извършени престъпленията“. \r\nГоворителят добави, че Лондон продължава „да работи тясно с международните ни партньори по този въпрос“. \r\nОт няколко седмици, припомня „Франс прес“, съюзниците на САЩ разсъждават какво да правят със своите бойци, заловени в разкъсваната от война страна от кюрдско-арабските „Сирийски демократични сили“. \r\nНеотложността на въпроса бе повдигната във Великобритания, след като миналата седмица в сирийски лагер за бежанци се появи момиче от училище в Лондон, което се присъедини към „Ислямска държава“ през 2015 г. \r\nШамима Бегум заяви пред британски медии, че иска да се върне в Лондон, за да отгледа бебе, което е родила този уикенд. \r\nСлужители на британската сигурност заявиха, че не могат да блокират завръщането на Бегум, тъй като тя никога не е била осъждана за престъпления. \r\nНо те не изключиха възможността да я обвинят при пристигането й. \r\n*** „Сега нямаме договор за общ, консенсусен кандидат за президент, но заключихме, че има основа да излезем с такъв кандидат. След партийните консултации тази седмица, това отново ще бъде предмет на разговор“, заяви македонският премиер и председател на Социалдемократическия съюз на Македония (СДСМ) Зоран Заев след срещата си с председателя на „Демократичния съюз за интеграция“ (ДСИ) Али Ахмети в понеделник, предава  агенция МЕТА . \r\nНа срещата на върха на двете партии – коалиционни партньори в правителството, са обсъдени няколко възможни имена за общ кандидат за президент, но Заев не е пожелал да разкрие нито едно от тях. \r\n„Заключихме, че е важно, заради бъдещето на държавата, заради концепцията „Едно общество за всички“, заради възможността отново да се изпрати послание за единство на гражданите, да обърнем внимание на възможността да застанем зад един общ кандидат. Ние, лидерите, искаме това, но все пак решението за органите на партиите. Ще открием процедура в партиите, за да видим дали има тази атмосфера“, добави македонският премиер. \r\nНа въпрос, дали той самият мисли да се кандидатира, Заев подчерта, че засега остава в изпълнителната власт. \r\n„Знаете, че аз преди всички съм икономист и ще се посветя на икономиката и реформите, които предстоят, така че засега оставам в изпълнителната власт“, заяви той. \r\n***  Двудневната среща на върха между лидерите на държавите от Вишеградската четворка (Унгария, Полша, Словаки и Чешката република), която трябваше да започне в понеделник в Ерусалим, е отменена, след като Варшава отказа участие заради изявление на новия външен министър на Израел Израел Кац. Съответното бе обявено от чешкия премиер Андрей Бабиш, предава  AFP . \r\nСрещата „ще се промени на двустранни преговори между отделните страни, няма да има среща на върха с Израел\", обяви Бабиш пред медиите в Прага. \r\nПо-рано през деня министър-председателят на Полша Матеуш Моравецки отмени участието на Варшава в среща на върха на централноевропейските страни в Ерусалим, като описа коментарите на израелския външен министър Израел Кац за действията на поляците по време на Холокоста като „расистки“. \r\n„Думите на израелския външен министър са расистки и неприемливи... ясно е, че нашият външен министър (Яцек) Чапутович няма да пътува до срещата на върха\", заяви полският премиер Матеуш Моравецки пред местни медии, след коментарите на новия външен министър на Израел, в които обвинява поляците в антисемитизъм. \r\n***  Бившият първи дипломат на Атина Никос Коциас подаде жалба срещу срещу бившия министър на отбраната Панос Каменос за клевети, заплахи и разпространение на фалшиви новини срещу политици и правителството на премиера Алексис Ципрас, съобщава електронното издание на водещия гръцки ежедневник  Kathimerini . \r\nКоциас не изключи да потърси и финансово обезщетение от бившия си колега от кабинета на премиера Алексис Ципрас.  \r\n„Вярвам, че има нужда съдилищата да ме защитават\", подчерта  Коциас, обвинявайки Каменос в следването на „внимателен план да ме атакува от лятото на 2018 г.\". Той твърди, че този предполагаем план ще направи Каменос отговорен за всяка щета, която може да претърпи той или на някой от членовете на неговото семейство. \r\nБившият външен министър на Гърция добави, че начинът, по който той е бил „атакуван“ от Каменос, предполага, че „може да има нещо повече зад неговия необясним гняв“.  \r\nВ исковата молба, подадена до Върховния съд от неговите адвокати, Коциас прави конкретни твърдения за заплахи и натиск, на които е бил подложен заради Преспанското споразумение.  \r\nТой също така определя като клевети срещу него от страна на Каменос твърдението на последния за произхода на средства от фондове, както и за предполагаемо лошо управление на тайните държавни средства. \r\nКотциас призна, че Каменос за отговорен за стотици заплашителни писма, телефонни съобщения и имейли, изпратени до него през последните месеци, прекарани на поста външен министър на Гърция. \r\n***  Европейският съюз обеща „бърз и адекватен“ отговор, ако САЩ наложат мита за вноса на автомобили, произведени в страните от Общността, предава  AFP , като се позовава на говорител на Европейската комисия.  \r\nБрюксел реагира в отговор на доклад от Министерството на търговията на САЩ, в който на американския президент Доналд Тръмп се препоръчва да наложи такси в следващите 90 дни.  \r\n„Ако този доклад се превърне в действие в ущърб на европейския износ, Европейската комисия ще реагира бързо и адекватно\", заяви говорителят й Маргаритис Шинас на брифинг в Брюксел. \r\n***", "date": "2019.02.18", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/02/18/2624958/d-r-veselka-moncheva-rzi-blagoevgrad-24-sa-potvardenite-sluchai-na-zaboleli-ot-morbili-v-oblastta.html", "text": "24 са потвърдените случаи на заболели от морбили в област Благоевград. Това каза за  Радио „Фокус“ – Пирин  д-р Веселка Мончева, директор на дирекция „Надзор на заразните болести“ към Регионална здравна инспекция (РЗИ) – Благоевград. Тя посочи, че бебе с морбили е транспортирано за лечение в столицата. \r\nДенис НИКИФОРОВ", "date": "2019.02.18", "title": "Д-р Веселка Мончева, РЗИ – Благоевград: 24 са потвърдените случаи на заболели от морбили в областта"}
{"url": "http://www.focus-news.net/news/2019/02/18/2624972/plovdiv-barzo-proizvodstvo-e-obrazuvano-sreshtu-43-godishen-mazh-ot-hisarya-za-nezakonno-pritezhanie-na-orazhie-i-boepripasi.html", "text": "Бързо производство е образувано срещу 43-годишен мъж за незаконно притежание на оръжие и боеприпаси. Това съобщи за  Радио „Фокус“-Пловдив  говорителят на ОДМВР-Пловдив. При процесуални и следствени действия в дома на мъжа в Хисаря служителите на реда открили да се съхраняват два пистолета и около 40 патрона, без необходимите разрешителни документи. Допълнително били иззети три оптики, два заглушителя, дървен приклад и други части за оръжия. С полицейска заповед извършителят е задържан за срок до 24 часа. Работата по документиране на случая продължава разследващ полицай от районното управление.", "date": "2019.02.18", "title": "Пловдив: Бързо производство е образувано срещу 43-годишен мъж от Хисаря за незаконно притежание на оръжие и боеприпаси"}
{"url": "http://www.focus-news.net/news/2019/02/18/2624970/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Пътните настилки са мокри, на места по високите и усойни части са заснежени, но са почистени и обработени с пясък и сол. Няма въведени ограничения по проходите и републиканските направления в областта. Остава затворен пътят от отклонението за Национална астрономическа обсерватория „Рожен“ посока Лъки до границата са ОПУ – Пловдив. Заради повишаването на дневните температури и снеготопенето е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Около 14.00 часа е получен сигнал за срутище на входа на град Девин. Пътят не е затворен, камъните се разчистват и се очаква скоро разчистването да приключи. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.18", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2019/02/18/2624973/shumen-predlozhenie-za-povishenie-na-zaplatata-na-kmeta-lyubomir-hristov-i-na-kmetovete-na-selata-v-obshtinata-shte-bade-razgledano-na-fevruarskata-sesiya-na-obshtinskiya-savet.html", "text": "Предложение за повишение на заплатата на кмета на Шумен Любомир Христов и на кметовете на селата в общината ще бъде разгледано на февруарската сесия на Общинския съвет. Това стана ясно от проведения Консултативен съвет в Шумен, предаде репортер на  Радио „Фокус“-Шумен . Ръст на трудовите им възнаграждения с 10%, считано от 1 януари 2019 година, предлагат в докладна записка общински съветници. Ако предложението бъде прието, кметът на Община Шумен ще получава 2 750 лв. заплата, а кметовете на населените места в общината – между 615 и 945 лева. Заседанието на Общински съвет - Шумен ще се проведе на 28 февруари. \r\nИвелина ИВАНОВА", "date": "2019.02.18", "title": "Шумен: Предложение за повишение на заплатата на кмета Любомир Христов и на кметовете на селата в общината ще бъде разгледано на февруарската сесия на Общинския съвет"}
{"url": "http://www.focus-news.net/news/2019/02/18/2624968/stara-zagora-chetvartoklasnitsi-ot-kazanlak-prepisaha-teftercheto-na-vasil-levski.html", "text": "Учениците от Основно училище „Св. Паисий Хилендарски” в Казанлък отбелязаха 146-та годишнина от обесването на Васил Левски, предаде кореспондент на  Радио „Фокус” . В училищния двор прозвучаха стихове за Апостола в изпълнение на участници от Клуба по художествено слово в училището. По време на честването бяха представени и 17 ученици от 4 В клас, които в продължение на близо месец преписваха тефтерчето на Васил Левски. Идеята им е свързана с отбелязването през 2019 година на 146 години от обесването на Апостола и възниква след преписа на „История Славянобългарска”. Идеята на децата е възприета от техния възпитател Деница Дохчева: „Преписът на тефтерчето е един добър урок по история за децата, всяко от които има своята представа за Апостола.” \r\nСлавяна ГАЙДАРОВА", "date": "2019.02.18", "title": "Стара Загора: Четвъртокласници от Казанлък преписаха тефтерчето на Васил Левски"}
{"url": "http://www.focus-news.net/news/2019/02/18/2624974/predstoyashti-mezhdunarodni-sabitiya-za-19-fevruari-agentsiya-fokus.html", "text": "*** Престолонаследникът на Саудитска Арабия Мохамед бин Салман пристига на посещение в Индия \r\n*** Делото срещу 12-те каталунски лидери заради участието им в незаконното обявяване на независимост на автономния регион влиза във втората си седмица \r\n*** Изказване на Найджъл Фараж на конференция на Euronews \r\n*** Председателят на Камарата на представителите на САЩ Нанси Пелойзи ще даде пресконференция след участието си на парламентарна асамблея на НАТО \r\n*** Финансовите министри на Германия и Франция ще дадат изявление за бъдещето на Европа \r\n*** Съветът за сигурност на ООН ще заседава за Йемен \r\n***", "date": "2019.02.18", "title": "Предстоящи международни събития за 19 февруари ( Агенция „Фокус“ )"}
{"url": "http://www.focus-news.net/news/2019/02/18/2624975/plovdiv-politsiyata-izdirva-mazh-vzel-zabraveno-portmone-v-magazin-v-grada.html", "text": "Полицията издирва мъж, взел забравено портмоне в магазин в града. Това съобщи за  Радио „Фокус“-Пловдив  говорителят на ОДМВР-Пловдив. Вечерта на 3 февруари клиентка в търговска верига на ул. „Капитан Райчо“ в Пловдив си тръгнала, оставяйки в потребителската кошница портмонето си с около 50 лева и лични документи. Минути по-късно жената се върнала в магазина, за да потърси забравената вещ, но установила, че тя е открадната. Според събраните до момента данни, мъжът от предоставените кадри е съпричастен към извършеното посегателство. \r\nХората, които разполагат с информация за самоличността му, могат да сигнализират в Четвърто районно управление на телефони 032/932-004, 032/932-401 и 032/932-403. Анонимността е гарантирана.", "date": "2019.02.18", "title": "Пловдив: Полицията издирва мъж, взел забравено портмоне в магазин в града"}
{"url": "http://www.focus-news.net/news/2019/02/18/2624977/plovdiv-sartse-za-kapachki-beshe-postaveno-do-pametnika-na-tsar-ivan-asen-ii-v-gradskiya-park-v-asenovgrad.html", "text": "Сърце за капачки беше поставено до паметника на цар Иван Асен II в градския парк в Асеновград. Това съобщиха от  Община Асеновград . Едни от първите, които пуснаха капачки в него, бяха инициаторите на идеята от Центъра за местни инициативи и развитие (ЦМИРА) и кметът на Общината д-р Емил Караиванов. Сърцето е изработено и поставено от фирма дарител и със съдействието на Община Асеновград. ЦМИРА поеха ангажимент да предават събраните капачки, а средствата да се използват за благотворителни цели.Община Асеновград и Местната комисия за борба срещу противообществените прояви на малолетните и непълнолетните ще поставят още две сърца. Обмисля се едното да бъде до бившия Детмаг и едно в  кв. „Долни Воден“.", "date": "2019.02.18", "title": "Пловдив: Сърце за капачки беше поставено до паметника на цар Иван Асен II в градския парк в Асеновград"}
{"url": "http://www.focus-news.net/news/2019/02/18/2624978/sport-sauditska-arabiya-nyama-da-kupuva-manchestar-yunayted.html", "text": "Престолонаследникът на Саудитска Арабия Мохамед бин Салман официално опроверга информацията ,че води преговори за придобиването на Манчестър Юнайтед. В последно време на няколко пъти излизаше информация, че принцът е предложил близо 4 милиарда английски лири за акциите на американското семейство Глейзър. Според министъра на медиите на Кралството, са водени преговори за спонсорство, но до сделка не се е стигнало.", "date": "2019.02.18", "title": "Спорт: Саудитска Арабия няма да купува Манчестър Юнайтед"}
{"url": "http://www.focus-news.net/news/2019/02/18/2624980/gazeta-express-ivitsa-dachich-e-shtastliv-che-samo-edi-rama-bil-na-praznenstvata-po-sluchay-11-ata-godishnina-ot-osnovavaneto-na-kosovo-te-zagubiha-mezhdunarodnata-si-podkrepa.html", "text": "Министърът на външните работи на Сърбия похвали президента на страната Александър Вучич за изказването му на Мюнхенската конференция по сигурността и обяви, че Прищина е загубила международната си подкрепа, тъй като на празненствата по случай 11-ата годишнина от независимостта на Косово, единственият чуждестранен гост е бил албанският премиер Еди Рама, пише  електронното издание на прищинския ежедневник Gazeta Express . \r\nПо думите на Дачич, вече е ясно, че „Америка няма да се намесва в диалога Белград – Прищина“. \r\n„САЩ няма да застанат между Прищина и Белград за сделката, независимо че дискусиите по този въпрос продължават, те са основно по отношение на това, какво ще бъде приемливо като компромис за двете страни“, заяви първият дипломат на Сърбия. \r\nПревод и редакция:", "date": "2019.02.18", "title": "Gazeta Express: Ивица Дачич е щастлив, че само Еди Рама бил на празненствата по случай 11-ата годишнина от основаването на Косово: „Те загубиха международната си подкрепа“"}
{"url": "http://www.focus-news.net/news/2019/02/18/2624982/ministarat-na-turizma-nikolina-angelkova-shte-predstavi-edinnata-sistema-za-turisticheska-informatsiya-esti.html", "text": "Министърът на туризма Николина Ангелкова ще представи Единната система за туристическа информация (ЕСТИ), съобщиха от  пресцентъра на министерството.  ЕСТИ свързва в реално време регистрите на местата за настаняване с Министерството на туризма, НАП, МВР, НСИ и общините. Въвеждането на системата облекчава обмена и обработка на данните от различните регистри. \r\nВ събитието ще участват представители на местната власт, на работодателски организации и сдружения в туризма.  \r\nПредставянето ще се състои на 19 февруари (вторник) в сградата на Министерството на туризма от 14.00 часа.", "date": "2019.02.18", "title": "Министърът на туризма Николина Ангелкова ще представи Единната система за туристическа информация (ЕСТИ)"}
{"url": "http://www.focus-news.net/news/2019/02/18/2624965/stara-zagora-s-retsital-i-dramatizatsiya-po-razkaza-sineokiyat-ribar-v-dg-zvanche-v-kazanlak-byaha-otbelyazani-146-godini-ot-obesvaneto-na-vasil-levski.html", "text": "С музикално-поетичен рецитал и драматизация по разказа на Георги Мишев „Синеокият рибар” в Детска градина „Звънче” в Казанлък бяха отбелязани 146 години от обесването на Васил Левски, предаде кореспондент на  Радио „Фокус” . Рециталът и възстановката бяха представени от децата от подготвителната група в градината. \r\nКрасимира Въглярова, учител в градината, поясни, че е традиция в детското заведение  да бъде почитана паметта на Левски още в най – ранна възраст, от децата в първа група, когато те се възпитават в дух на патриотизъм. „Левски е личност, която докосва сърцето на детето. Още в първа група започваме да говорим за героизма на Левски, започваме да възпитаваме чувството на патриотизъм у децата. Важно е да знаят, че държавата ни има герои, които трябва да помним”, коментира тя.  \r\nНа честването в градината присъстваха и родители. На финала децата поднесоха своите цветя на признателност пред портрета на Васил Левски.  \r\nСлавяна ГАЙДАРОВА", "date": "2019.02.18", "title": "Стара Загора: С рецитал и драматизация по разказа „Синеокият рибар” в ДГ „Звънче” в Казанлък бяха отбелязани 146 години от обесването на Васил Левски"}
{"url": "http://www.focus-news.net/news/2019/02/18/2624985/burgas-normalno-prohodimi-sa-patishtata-v-oblastta-vidimostta-e-otlichna.html", "text": "Нормално проходими са пътищата в област Бургас, видимостта е отлична. Това съобщиха за  Радио „Фокус“ – Бургас  от Областно пътно управление. Нормална е пътната обстановка. Пътищата са сухи и нормално проходими.  \r\nВременно са въведени някои ограничения за движение на територията на областта поради извършването на ремонтни дейности. Едното важи по път I-9 в участъка Обзор – Слънчев бряг от км 180+000 до км 202+000 и е в сила до 15 март т.г. Ограничение е въведено и в участъка Варна – Бургас в района на с. Баня от км 183+920 до км 184+595, където се извършва ремонт на водосток. Работният участък е върху едната пътна лента и е с дължина до 50 м. Скоростта на движение се ограничена до 50 км/ч. Срокът е до 31 май т.г.  \r\nИнтензивно е движението по централните улици в Бургас „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на Новата поща. Натоварен е трафикът и в посока от и към комплекс „Меден рудник“. \r\nДеница ДИМИТРОВА", "date": "2019.02.18", "title": "Бургас: Нормално проходими са пътищата в областта, видимостта е отлична"}
{"url": "http://www.focus-news.net/news/2019/02/18/2624984/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.02.18", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/02/18/2624976/valeri-zhablyanov-bsp-podkrepyame-obshtina-kyustendil-za-barzi-i-efektivni-deystviya-po-vazstanovenoto-na-zakona.html", "text": "Подкрепяме Община Кюстендил за бързи и ефективни действия по възстановеното на закона. Това каза по време на пресконференция в Кюстендил народният представител от ПГ на „БСП за България” Валери Жаблянов, предаде репортер на  Радио „Фокус” – Кюстендил . Това беше посочено във връзка с трагичния инцидент и убийството на 35-годишен мъж от града. По думите на народния представител вече е проведен разговор с кмета на Община Кюстендил по този въпрос. „Ние изразяваме загриженост относно състоянието на законността в града. За нас не прилагането на закона и неефективността на съдебната система са една от основните причини не само за този инцидент, а и за поредица  подобни инциденти, в които участват криминално проявени лица, често пъти и в роднински отношения, които имат траен рецедивски характер”, заяви Валери Жаблянов.  \r\nСпоред него става въпрос за пора, които се чувстват над закона, които с появата си на обществени места всяват страх в жителите на града. „Нашата груха общински съветници ще подкрепи всички действия на правоохранителните и правоприлагащи институции, за да изкоренят причините в Кюстендил, които водят до такъв тип инциденти”, каза Валери Жаблянов. По думите му ще бъдат направени конкретни предложения към общинската администрация. Трябва да бъдат решени най-тежките социални проблеми и да се прилага пълно Закона за предуичилщното и училищно образование. Освен това ще се настоява за бързи и ефективни действия на дружествата, ангажирани с водоснабдяването и електроснабдяването и създаване на отделни партиди в циганската махала. Освен това ще се настоява за предприемане на конкретни мерки срещу незаконното строителство. \r\nВенцеслав ИЛЧЕВ", "date": "2019.02.18", "title": "Валери Жаблянов, БСП: Подкрепяме Община Кюстендил за бързи и ефективни действия по възстановеното на закона"}
{"url": "http://www.focus-news.net/news/2019/02/18/2624986/valentina-uzunova-bsp-v-stolichna-obshtina-se-vzimat-haotichni-resheniya-za-energiyna-efektivnost-nyama-nito-edna-otchetena-investitsiya-nezavisimo-dali-e-efektivna-ili-ne.html", "text": "В Столична община се взимат хаотични решения за енергийна ефективност. Това каза за предаването „Софийска трибуна“ по  Радио „Фокус“  Валентина Узунова, експерт на БСП към Комисията за инженерна инфраструктура и енергийно планиране към Столичния общински съвет. „БСП-София атакува програмите за енергийна ефективност и устойчиво развитие и за внедряване на възобновяеми енергийни източници. Те бяха направени по-скоро проформа, за да се отчетем пред чужденците, отколкото да бъдат в полза на гражданите. В Столична община няма нито една отчетена инвестиция – независимо дали е ефективна, или не“, обясни тя. Според Варентина Узунова никой не взима сериозно въпросът, че трябва да информира населението как да повиши културата си за енергийна ефективност. По думите й енергийната ефективност е нов начин на живот, ново разбиране, ново отношение към всеки консуматор на енергия в дома, както и опазване на общата собственост. „Населението не е информирано за същността на енергийната ефективност. Това интегрирани действия, които водят до резултат. Това, че ще смениш дограмата в дома си, няма да  помогне да подобриш енергийната ефективност на своя дом. Трябва да се случат още редица дейности, в които да участват всички живущи в блока, за да се постигне енергийната ефективност“, уточни експертът. Валентина Узунова каза още, че Националната програма „Енергийна ефективност“ е огледало на цялостната политика за енергийна ефективност в Столична община. Според БСП програмата е добре замислена като идея, структурирането й обаче доведе до харчене на средства без доказателства за ефективност. „Хората нямаха достъп до основните документи, които се издаваха от енергийните одитори и от фирмите, които изготвяха техническите паспорти“, обясни тя. Програмата не предвижда да се направи повторно енергийно обследване, за да се установят реалните спестявания, добави ескпертът. „Правителството е приело, че тези спестявания ще се приемат като алтернативни мерки и ние ще ги отчетем в полза на държавата пред ЕС“, отбеляза Валентина Узунова. По думите й подходът трябва да е обратен. „Ние, от БСП направихме приемни за гражданите, на които изчерпателно обяснявахме правата и задълженията на хората по отношение на саниране и укрепване на сградите. Информационните кампании по райони караха хората да се обединят, за да спестяват енергия, която впоследствие ще им помага за по-добър живот“, уточни експертът. Масово гражданите не знаят, че след като направят ремонт на жилището си, трябва да изискат съответните документи, сертификати и да имат договори и доказателства за взаимоотношения между страните, посочи тя. „Такива документи няма, което впоследствие прави лоша услуга и на гражданите“, каза още Валентина Узунова. \r\nВеселка ИВАНОВА", "date": "2019.02.18", "title": "Валентина Узунова, БСП: В Столична община се взимат хаотични решения за енергийна ефективност, няма нито една отчетена инвестиция – независимо дали е ефективна, или не"}
{"url": "http://www.focus-news.net/news/2019/02/18/2624987/", "text": "Температурите са в интервала от 1° до  22°. Времето над страната е предимно ясно. Пътните настилки са предимно сухи, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция „Пътна инфраструктура“ . \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 20.02.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nНа 19.02.2019 г. от 10 ч. до 12 ч. движението в тунел „Траянови врата“ на АМ „Тракия“ в посока Бургас ще се осъществява само в изпреварващата лента поради обследване на съоръжението. От 14 ч. до 16 ч. трафикът в тунелната тръба за София ще бъде само в изпреварващата лента. \r\nОбласт Стара Загора: \r\nДо 21.02.2019 г. движението от км 156 до км 162 в посока София се извършва само в изпреварващата лента, поради ремонт на асфалтовата настилка. Трафикъти се регулира от сигналисти.  \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до пътната връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nОПУ София: \r\nДо 24.02.2019 г. движението в тунел \"Мало Бучино\" посока Перник се осъществява само изпреварващата лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  \r\nНа 19.02.2019 г. в тунел „Мало Бучино“ на АМ „Струма“ ще се извърва ремонт на трансформаторния пост и осветлението на тунела ще бъде нарушено. Необходимо е шофьорите да карат с повишено внимание и съобразена скорост, като спазват стриктно поставената сигнализация. Въведено е ограничение на скоростта – до 50 км/ч.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - отворен за всички МПС;  \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nОбласт Кюстендил: \r\nДвижение в една лента по път І-6/E 871 в участъка ГКПП Гюешево –  с. Цървеняно от км 1+000 до км пътни 37+000 се осъществява с повишено внимание поради извършване на ремонтни дейности. Сигнализирано e с знаци. Срок до 19.02.2019 г.  \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път  ІІ-11 с. Орсоя - гр. Лом се осъществява в една лента, поради  рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента на участъци поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Движението за всички МПС по път ІІІ-861 от км 31+040 (граница с Област Пловдив) до км 40+833 (разклон за Национална астрономическа обсерватория) е ограничено поради паднали и падащи множество дървета. Срок до 22.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента, поради частичен ремонт на пътна настилка. Движението се регулира чрез пътни знаци. Срок до 20.02.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.18", "title": "Актуална пътна обстановка"}
{"url": "http://www.focus-news.net/news/2019/02/18/2624989/zoran-zaev-chast-ot-blizkite-na-funktsionerite-na-sdsm-shte-se-otkazhat-ot-naznacheniyata-v-darzhavni-firmi.html", "text": "След скандала с множество назначения по партийна линия, ще има отстраняване на част от онези, които са назначени в държавни фирми и са в близки роднински връзки с функционери от Социалдемократическия съюз на Македония, заяви в понеделник премиерът на страната и председател на управляващата партия Зоран Заев, без да уточнява за роднините на кои партийни дейци става дума, предава  скопският телевизионен „Канал 5“ . \r\nМинистър-председателят, както каза самият той, оставил да надделее съвестта в самите функционери и с това да дадат позитивен пример на всички граждани на страната. Междувременно се прави анализ дали лицата изпълняват условията за позициите си, а неговите резултати ще станат ясни следващата седмица. \r\nПревод и редакция:", "date": "2019.02.18", "title": "Зоран Заев: Част от близките на функционерите на СДСМ ще се откажат от назначенията в държавни фирми"}
{"url": "http://www.focus-news.net/news/2019/02/18/2624957/ministerstvo-na-zdraveopazvaneto-registrirani-sa-tri-novi-sluchaya-na-morbili-v-stranata.html", "text": "СРЗИ съобщава за два случая на морбили. Касае се за майка на 19 г. и детето ѝ на 2 г. от кв. Христо Ботев, гр. София.  И майката и детето са хоспитализирани в Инфекциозна болница. Към момента няма данни същите да са пътували в чужбина или да са имали контакти със заразени лица от района на Благоевград. Това съобщиха от пресцентъра на  Министерството на здравеопазването . \r\nРЗИ-Софийска област съобщава за 9-месечно бебе, от с. Костенец, с клинична картина на морбили, което също е настанено в Инфекциозна болница, София. Детето е пребивавало на същия адрес в кв. Христо Ботев.  \r\nИ трите лица не са имунизирани. В момента здравните власти издирват контактни лица за по-нататъшно проследяване.  \r\nКъм днешна дата Министерството на здравеопазването е информирано за общо 27 случая на лица с клинична картина на морбили.  \r\nМЗ припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.  \r\nВсички лекари на територията на страната следва да подходят с особено внимание към пациенти със съмнение за морбили.  \r\nМинистерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.02.18", "title": "Министерство на здравеопазването: Регистрирани са три нови случая на морбили в страната"}
{"url": "http://www.focus-news.net/news/2019/02/18/2624992/predstoyashti-sabitiya-v-stranata-za-19-fevruari-agentsiya-fokus.html", "text": "*** \r\nОт 18.00 часа пред паметника на Васил Левски в столицата президентът Румен Радев  ще участва във възпоменателната церемония по повод 146 години от гибелта на Апостола на свободата.  \r\n*** \r\nОт 14.00 часа в сградата на Министерството на туризма министърът на туризма Николина Ангелкова ще представи Единната система за туристическа информация. \r\n*** \r\nОт 16.00 часа в Конферентния център на Областна администрация Народният представител от ГЕРБ-Видин Владимир Тошев и министърът на регионалното развитие и благоустройството Петя Аврамова ще участват в събитие от платформата за Граждански диалози \"Европа в нашия дом\". \r\n*** \r\nОт 9.30 часа  в заседателната зала в сградата на Висшия съдебен съвет ще се проведе заседание на Съдийската колегия на Висшия съдебен съвет. \r\n*** \r\nОт 9.30 часа 6 състав на Специализирания наказателен съд ще гледа делото срещу Емил М., Мартин Д. и Калоян Б., обвинени в организиране и ръководене на организирана престъпна група.  \r\n*** \r\nОт 10.00 часа 17 състав на Специализирания наказателен съд ще гледа делото срещу Атанас С., Тодор С., обвинени в организиране и ръководене на организирана престъпна група. \r\n*** \r\nОт 10.00 часа 5 състав на Специализирания наказателен съд ще гледа делото срещу Васил Р., обвинени в организиране и ръководене на организирана престъпна група. \r\n*** \r\nОт 10.00 часа 7 състав на Специализирания наказателен съд ще гледа делото срещу Румяна Ч., обвинена в престъпление по служба.  \r\n*** \r\nОт 10.30 часа в Cinema City Mall of Sofia ще се състои предварителната прожекция на новия филм с Лиъм Нийсън - “Студено отмъщение\". \r\n*** \r\nОт 11.00 часа в Пресклуб на БТА ще се проведе обществено-медийна дискусия „Венецуела и светът”. \r\n*** \r\nОт 11.00 часа на бюст-паметника на Васил Левски на бул. „Васил Левски“ ще се състои  ритуал  по  полагане  на венци и цветя по повод 146 гoдини от обесването на Апостолa на свободата. \r\n*** \r\nОт 11.00 часа в аулата на УМБАЛ „Александровска“ БЛС ще рестартира националната си кампанията срещу насилието над медици – „Да спасяваш е призвание, не заслужава наказание“,  #ПребориГнева. \r\n*** \r\nОт 11.00 часа 11 състав на Специализирания наказателен съд ще гледа делото срещу Иван Д., Милкана В., обвинени в организиране и ръководене на организирана престъпна група. \r\n*** \r\nОт 16.00 часа в Национален пресклуб БТА ще се състои пресконференция по повод честването на 100 години от рождението на Петко Бочаров. \r\n*** \r\nОт 11.00 часа в Национален пресклуб БТА ще се състои обществено-медийна дискусия на тема: „Венецуела и светът”. \r\n*** \r\nОт 11.45 часа в централата на НФСБ на „Раковски“ 134 представители на ръководството на НФСБ ще дадат пресконференция. \r\n*** \r\nОт 12.30 часа в централата на АБВ ще се проведе пресконференция след заседание на Изпълнителното бюро. \r\n*** \r\nОт 13.30 часа 11 състав на Специализирания наказателен съд ще гледа делото срещу Георги С. и др., обвинени в организиране и ръководене на организирана престъпна група. \r\n*** \r\nОт 13.30 часа 17 състав на Специализирания наказателен съд ще гледа делото срещу Алексей З., обвинен в подкуп.  \r\n*** \r\nОт 13.30 часа 18 състав на Специализирания наказателен съд ще гледа делото срещу Арутюнч С., кумулиране на наказанията.  \r\n*** \r\nОт 14.00 часа 3 състав на Специализирания наказателен съд ще гледа делото срещу Иван К., Николай С. и Красимир К., обвинени в организиране и ръководене на организирана престъпна група. \r\n*** \r\nОт 14.30 часа 25 състав на Софийския градски съд ще проведе разпоредително заседание по делото срещу Румен С., кмет на село Дивотино, обвинен за укриване на данъци в особено големи размери. \r\n*** \r\nОт 15.00 часа в постоянната приемна на БСП - София на ул. \"Леге\" №10, етаж 1, народният представител от „БСП за България“ Николай Цонков и общинският съветник Иван Таков ще проведат приемна за граждани. \r\n*** \r\nОт 15.30 часа 27 състав на Софийския градски съд ще гледа делото срещу Соня К. (Укриване и неплащане на данъчни задължения). \r\n*** \r\nОт 17.00 часа в зала 19 на Института за етнология и фолклористика с Етнографски музей  при БАН, ул. \"Московска\" 6А (Княжеския дворец) разговор за книгата „Музеят – възможен и невъзможен. Предизвикателства на масовата култура, стратегии на пазара и носталгично помнене на миналото“ от Николай Папучиев. \r\n*** \r\nОт 18.00 часа в Унгарския културен институт ще бъде открита изложба, посветена на унгарската мелничарска фамилия Сабадош \r\n*** \r\nОт 18.00 часа в Литературния клуб на Столична библиотека на пл. „Славейков“ 4 ще се състои награждаването на отличените в Шестия национален декемврийски хайку конкурс „Снежна луна“. \r\n*** \r\nОт 19.30 часа на сцената на ДНК ще бъде представен пърформансът НЕОН. \r\n*** \r\nОт 20.00 часа в Литературен клуб „Перото“ ще се проведе събитието „Прочети ми лична поезия“. \r\n*** \r\nОт 18.00 часа в Унгарския културен институт ще се състои откриване на изложба фотографии от личния архив на мелничарската фамилия Сабадош и мултимедийна презентация \"От плаващите воденици до валцовите мелници\". \r\n*** \r\nОт 12.00 часа пред паметната плоча на Апостола в двора на Центъра за подкрепа и личностно развитие „Васил Левски” се организират възпоменателен митинг и панихида, с които ще бъдат отбелязани 146 години от гибелта на Васил Левски. \r\n*** \r\nВ Музеен комплекс-Банско ще бъде отбелязана 146-ата годишнина от обесването на Васил Левски. В 11.30 часа в Читалище „Никола Вапцаров“ се организира литературно четене с ученици от пети до осми клас от Средно училище „Неофит Рилски“ под надслов „Левски в българската литература“. \r\n*** \r\nОт 11.00 часа в конферентната зала на хотел „Кристо“ (кв. “Вароша“) ще бъде представен проекта „Устойчиво управление на Национален парк Рила II-ра фаза“.  \r\n*** \r\nОт 11.00 часа пред бюст-паметника на Васил Левски на булевард „Васил Левски“ ще се проведе ритуал по полагане на цветя и венци по повод 146-годишнина от неговата гибел.  \r\n*** \r\nОт 14.30 часа в Учебен корпус № 8, бившия механотехникум, ще се състои официално откриване на Филмовото и телевизионното студио и на Звукозаписното студио на Югозападния университет „Неофит Рилски“. \r\n*** \r\nОт 19.00 часа на сцената в зала „Пейо Яворов“ ще бъде представена постановката „Майсторите на комедията“. \r\n*** \r\nОт 11.30 часа пред паметника на Васил Левски В приморски парк със заупокойна молитва, отслужена от бургаските духовници и ритуал по поднасяне на венци и цветя от признателните жители ще бъде почетена 146-ата годишнина от гибелта на Васил Левски.  \r\n*** \r\nОт 18.00 часа в зала „Петя Дубарова“ на КЦ „Морско казино“ учениците от Търговската гимназия ще изнесат открит урок за живота и делото на Васил Левски по повод 146 години от обесването на Апостола на свободата. \r\n*** \r\nОт 19.00 часа в Дома на нефтохимика ще бъде представен спектакълът „Поручик Бенц“ от Димитър Димов. \r\n*** \r\nОт 10.00 часа пред барелефа на Апостола на Свободата в квартал „Васил Левски“ще бъдат поднесени венци и цветя. От 11.00 часа ще се проведе общоградско поклонение със заупокойна молитва и полагане на венци и цветя с военен ритуал пред паметника на Васил Левски в Морската градина.  \r\n*** \r\nОт 12.00 часа в Областния информационен център-Варна ще се проведе заключителна пресконференция на Община Вълчи дол, на която ще бъдат отчетени резултатите по проект за пълното обновяване на Професионалната гимназия по земеделие и горско стопанство в с. Стефан Караджа.   \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 доц. Антоанета Цветкова, председател на комисията „Здравеопазване” към ОбС, ще приема граждани  \r\n*** \r\nОт 19.00 часа с историческия спектакъл „Йоан, синът на Асен” екипът на Музикално-драматичен театър „Константин Кисимов” във Велико Търново ще отбележи 146-годишнината от обесването на Васил Левски. \r\n*** \r\nОт 10.30 часа в катедралния храм „Св. Димитър Солунски\" ще се проведе заупокойна молитва по повод 146 години от обесването на Апостола на свободата Васил Левски. От 11.00 часа ще се състои поклонение пред бюст-паметника на Васил Левски във Видин. \r\n*** \r\nОт 11.00 часа в Регионална библиотека ”Михалаки Георгиев” ученици от втори „Б” клас на СУ „Цар Симеон Велики” с класен ръководител Е. Петрова ще представят открит урок за Апостола.  От 12.30 часа  библиотеката ще посетят ученици от две паралелки от третите класове на СУ „П. Р. Славейков”. \r\n*** \r\nОт 9.30 часа в конферентната зала на Търговско-промишлената палата във Враца заместник-министърът на образованието и науката Таня Михайлова ще участва в семинар на тема „Качество на професионалното образование и обучение и нуждите от квалификации и умения“. \r\n*** \r\nОт 11.00 часа с панихида в храм „Св. Възнесение” ще бъдат отбелязани 146 години от обесването на  Апостола на българската свобода - Васил Левски. След заупокойната служба, от 11.30 часа, пред паметника на Дякона в центъра на Враца ученици от Иновативно основно училище „Васил Левски“ ще изпълнят поетична композиция за великия българин. \r\n*** \r\nОт 15.00 часа в Градската концертна зала ще се проведе граждански диалог на тема образование. \r\n***  \r\nОт 18.00 часа в НЧ „Напредък-1869“Миро Мюзик представя, постановката „Всичко или нищо” по Лиза Шопова. С участието на:  Христо Шопов, Лилия Маравиля, Ирини Жамбонас  \r\n*** \r\nОт 15.00 часа в Общински исторически музей – Гоце Делчев ще се проведе музеен урок по родолюбие, посветен на 146 г. от гибелта на Апостола на българската свобода. В 17.00 часа Община Гоце Делчев организира поклонение и полагане на цветя на бюст-паметника на Васил Левски, пред музея. \r\n*** \r\nОт 10.00 часа в Бизнес залата на Община Добрич омбудсманът Мая Манолова ще участва с кмета Йордан Йорданов, общински съветници и граждани в публичното обсъждане за избор на местен обществен посредник. В 13.00 часа омбудсманът Мая Манолова и кметът Йордан Йорданов ще поднесат цветя на паметника на Васил Левски по повод 146 години от гибелта на Апостола. \r\n*** \r\nОт 13.00 часа в Народно читалище „Йордан Йовков – 1870 г.“ ще бъдат представени презентации \r\n„Великите синове на България. Васил Левски“. \r\n*** \r\nВ Регионална библиотека „Дора Габе“, Интерактивна зала, ще се състои представяне на дигиталното издание на тефтерчето на Васил Левски.  \r\n*** \r\nВ Регионална библиотека „Дора Габе“, Интерактивна зала, ще се състои образователен урок с презентация „Народе????“. \r\n*** \r\nОт 10.00 часа пред паметника на Апостола на свободата в центъра на града ще се състои тържествено възпоменание по повод 146 години от гибелта на Васил Левски. \r\n*** \r\nОт 9.00 часа в храм „Св. Богородица“ в Карлово ще бъдат отслужени архиерейска света Литургия и панихида в памет на Апостола. От 11.00 часа ще се състои възпоменателен митинг-поклонение на площад „Васил Левски“, ще бъдат поднесени венци и цветя пред паметника на Апостола, след което ще тръгне шествие до родната му къща. Програмата по повод годишнината от трагичната гибел на Левски завършва в 18.00 часа в НЧ „Васил Левски“ с представянето на спектакъла „Великденско вино“ на читалищен театър „Елена Снежина“. \r\n*** \r\nОт 10.00 часа в Зала 1 ще се гледа делото на подсъдимите по делото са Весела А. С., директор на Дом за деца лишени от родителска грижа „Таню войвода\" гр. Асеновград, и Христо И. К. Срещу Весела А.С. са повдигнати три обвинения. Двете са за лишаване от свобода на непълнолетна лица в рамките на пет денонощия, третото е за лишаване от свобода на непълнолетно лице в рамките на три денонощия. Срещу Христо И. К. е повдигнато обвинение за съучастие.     \r\n*** \r\nОт 10.00 часа в отдел „Изкуство” на Регионална библиотека „Емануил Попдимитров” ще бъде открита изложбата “Посветен на Отечеството”.  \r\n*** \r\nОт 11.00 часа пред бюст-паметника на Васил Левски в града Община Кюстендил организира поклонение.  \r\n*** \r\nВ 12.30 часа ще бъдат поднесени цветя на паметната плоча на Дякона, поставена в центъра на село Соволяно. \r\n*** \r\nОт 17.30 часа в Художествена галерия „Владимир Димитров – Майстора“ Росен Арсов ще открите самостоятелната си изложба „Завръщане“. \r\n*** \r\nОт 12.00 часа в заседателната зала на Общинския съвет ще се проведе заседание на постоянната комисия по обществен ред, сигурност и опасност на движението. От 15.30 часа се събира комисията за децата, младежта, спорта. От 16.10 часа ще работи постоянната комисия по образование, култура, вероизповедания и международно сътрудничество. \r\n*** \r\nОт 18.00 часа в салона на театъра в Ловеч ще се проведе документалният театрален спектакъл „Той, Левски“. \r\n*** \r\nОт 11.00 часа пред паметника на Васил Левски ще се състои почетен ритуал по повод 146 г. от обесването му с почетен караул с участието на военнослужещи от Единния център за начална подготовка и панихида, отслужена от свещеници от плевенски храмове. \r\n*** \r\nОт 12.00 часа пред паметника на Васил Левски в Пазарджик, с поклонение и поднасяне на цветя ще бъдат отбелязани 146 години от неговата гибел.   \r\n*** \r\nОт 16.00 часа в залата на РУО - Пазардик заместник-министър Деница Сачева ще се включи в работна среща с директори на детски градини и училища, учители и с представители на институции, които работят за приобщаване на всички деца и ученици в образователната система. В 18.00 ч. тя ще вземе участие и среща на тема „Образование и мотивация на младите хора за повече знания и перспективи за развитието на България и Европа“.  \r\n*** \r\nОт 10.00 часа в църквата „Св.св. Петър и Павел“ ще бъде отслужена панихида по повод 146 години от гибелта на Васил Левски. \r\n*** \r\nОт 11.00 часа с поклонение пред паметника на Васил Левски на централната алея в парк „Бунарджика“ ще бъде отбелязана 146-та годишнина от трагичната гибел на Апостола на Свободата Васил Левски. \r\n*** \r\nОт 14.00 часа в сградата на район ‚Северен“ ще се проведе среща с обществеността със служители на Трето РУ – Пловдив и администрацията на Район “Северен”. \r\n*** \r\nОт 10.30 часа пред монумента на Левски в центъра на Поморие с възпоменателна церемония ще бъдат отбелязани 146 години от героичната гибел на Васил Левски. \r\n*** \r\nОт 10.00 часа във фоайето на Доходното здание ще бъде открита пътуващата изложба, посветена на 140 години от Учредителното събрание и приемането на Търновската конституция. \r\n*** \r\nОт 11.00 часа в Зала 1 на Областна администрация-Русе ще се проведе извънредно заседание на постоянно действащата междуведомствена областна епизоотична комисия във връзка с влошената епизоотична обстановка по отношение на болестта Африканска чума. \r\n*** \r\nОт 11.00 часа в зала 1 на Община Свищов ще се проведе встъпителна пресконференция. \r\n *** \r\nОт 11.00 часа пред бюст – паметника на Левски в мемориалния парк в центъра на град Симитли ще бъде отбелязана 146-ата годишнина от обесването на Васил Левски. \r\n*** \r\nОт 10.00 часа пред ППМГ „Добри Чинтулов” ще се проведе „Урок по родолюбие”. В 10.30 часа ще бъдат поднесени цветя кв. „Клуцохор” пред паметните плочи на сподвижниците на Васил Левски (ул. „Георги Икономов”) Георги Икономов, Сава Райнов, Бойка Атанасова, Нено Господинов – Брадата и паметника на Таньо войвода. Цветя ще бъдат поднесени и пред барелефа на Васил Левски пред храм „Св. Цар Борис Първи Покръстител” и паметника на Панайот Хитов в кв. „Ново село”. Панихида в памет на йеродякон Игнатий – Васил Левски ще бъде отслужена от 11.30 часа, катедрален храм „Св. Димитър”. Общоградска възпоменателна церемония и поднасяне на цветя пред паметника на Васил Левски ще се проведе в 12.30 часа, пл. „Васил Левски”. \r\n*** \r\nОт 10.30 часа в Спортна зала „Величко Чолаков“ в Смолян за поредна година ще се проведе регионално ученическо състезание „Лъвски скок”, с участието на всички училища от областта с патрон Васил Левски. \r\n*** \r\nОт 14.00 часа в Регионален исторически музей „Стою Шишков“ – Смолян ще отвори врати Ателие за изработване на традиционни родопски мартеници. \r\n*** \r\nОт 9.00 часа в Митрополитски храм „Св. Димитър\" ще се проведе заупокойна света литургия в памет на йеродякон Игнатий. \r\n*** \r\nОт 10.00 часа в СУ „Иван Вазов“ Детски отдел на библиотека „Родина” гостува на 3в клас в СУ „Иван Вазов“. \r\n*** \r\nОт 11.00 часа пред паметника на Васил Левски ще се състои общоградски ритуал с поднасяне на венци и цветя. \r\n*** \r\nОт 11.15 часа в IX ОУ „Веселин Ханчев“ Детски отдел на библиотека „Родина” гостува на 2а клас в IX ОУ „Веселин Ханчев”. \r\n*** \r\nОт 18.00 часа в къща музей „Гео Милев“ ще се състои премиера на книгата „От Мърквичка до Минотавъра“ на Митко Новков. \r\n*** \r\nОт 19.00 часа в Драматичен театър ще бъде представен спектакълът „Прелестите на изневярата“ от Валентин Красногоров. \r\n*** \r\nОт 19.00 часа в Оперен театър ще бъде представен балетът „Лебедово езеро“, П. И. Чайковски. \r\n*** \r\nОт 10.30 часа в храм „Св. Йоан Рилски“ ще бъде отслужена панихида по инициатива на Обществен комитет „Васил Левски“ и Архиерейското наместничество. Венци и цветя ще бъдат поднесени пред барелефа на Апостола на ул. „Васил Левски“ в 11.00 часа. \r\n*** \r\nОт 11.00 часа пред паметника на Васил Левски (в двора на СУ \"Васил Левски\") ще се състои тържествен ритуал по повод 146 години от гибелта на Васил Левски. От 18.00 часа в Театър \"Иван Димов\" студенти от НАТФИЗ и департамент \"Театър\" на Нов български университет ще представят Музикално-поетичен възрожденски спектакъл \"Памет\". \r\n*** \r\nОт 10.00 часа в Окръжен съд Шумен е насрочено заседание по делото Хитрино. Очаква се повторен разпит на румънския свидетел Лука Паиш.  \r\n*** \r\nОт 11.00 часа пред паметника на Васил Левски, община Шумен и Командването на шуменския военен гарнизон организират общоградски ритуал по поднасяне на венци и цветя по повод 146 години от гибелта на Апостола. \r\n*** \r\nОт 12.35 часа във физкултурния салон на СУ „Сава Доброплодни“ ще се състои „Лъвски скок“ – състезание за ученици от 5-ти клас.", "date": "2019.02.18", "title": "Предстоящи събития в страната за 19 февруари (Агенция „Фокус“)"}
{"url": "http://www.focus-news.net/news/2019/02/18/2624960/valeri-zhablyanov-bsp-nie-nyama-da-uchastvame-v-zasedaniyata-na-narodnoto-sabranie-do-predpriemaneto-na-konkretni-deystviya-za-promyana-v-promyanata-na-izbornoto-zakonodatelstvo.html", "text": "Ние няма да участваме в заседанията на Народното събрание до предприемането на конкретни действия за промяна в промяната на изборното законодателство. Това каза народният представител от ПГ на „БСП за България” Валери Жаблянов по време на пресконференция в Кюстендил, предаде репортер на  Радио „Фокус” – Кюстендил . Народният представител коментира парламентарните действия на парламентарната група и протестът срещу начина по който са извършени промените в изборното законодателство. „Вече стана практика изборното законодателство да се променя от управляващото мнозинство непосредствено преди всеки избор, с ясното намерение промените да облагодетелстват по някакъв начин управляващото мнозинство”, заяви Валери Жаблянов. Той обърна внимание на това, че управляващото мнозинство е отказало да открие процедура по смяна на състава на Централната избирателна комисия (ЦИК).   \r\n„Както виждате, развоят на политическата ситуация днес показва, че имаме пълни основания в нашите искания до толкова доколкото днес беше променена, за кой ли път и по един съвсем познат начин, позицията на основната управляваща партия, която се измени на 180 градуса”, посочи Валери Жаблянов. По думите му това не е един добър атестат за една политическа партия, която в рамките на четири дни е в състояние да си промени диаметрално позицията по въпроси, свързани с правата на гражданите и състоянието на законността и конституционният ред в държавата. „Ние няма да участваме в заседанията на Народното събрание докато не бъдат предприети конкретни действия от страна на ГЕРБ за промяна в промяната на изборното законодателство”, каза Валери Жаблянов. По думите му очакванията са ГЕРБ да внесат предложения за изменения в сегашния Изборен кодекс в текстовете, променени преди четири дни. Това означава да бъде открита процедура за избор на нов състав на ЦИК, да оттеглят измененията относно преференциите, възможността за обжалване на резултатите в съда, както и начинът за взимане на решения в секционните избирателни комисии и в районните избирателни комисии. \r\nВенцеслав ИЛЧЕВ", "date": "2019.02.18", "title": "Валери Жаблянов, БСП: Ние няма да участваме в заседанията на Народното събрание до предприемането на конкретни действия за промяна в промяната на изборното законодателство"}
{"url": "http://www.focus-news.net/news/2019/02/18/2624988/petrich-nad-1000-dushi-uchastvat-vav-fakelnoto-shestvie-v-petrich-po-povod-146-godini-ot-obesvaneto-na-apostola-na-svobodata-vasil-levski.html", "text": "Над 1000 души участват във факелното шествие в Петрич по повод 146 години от обесването на Апостола на свободата – Васил Левски, предаде репортер на  Радио „Фокус“-Пирин . Факелното шествие тръгна от градския площад към паметника на Народните будители. Цветя и венци ще бъдат положени в памет на Васил Левски и всички загинали за свободата на България. На събитието присъстват председателят на Народното събрание Цвета Караянчева; народните представители от Благоевградска област; зам.-областният управител Антоанета Янчева; кметове на общини от областта; представители на Общински съвет-Петрич и граждани. \r\nПровеждането на факелно шествие по повод годишнината от обесването на Апостола на свободата е традиция за Община Петрич през последните няколко години. Традиционно в мащабното събитие участват не само жители на Общината, но и гости от цялата страна. Част от участниците споделят, че това е един много хубав начин да отдадат заслужената почит към делото на един от най-големите български герои. Според тях горящите факли са символ на будния огнен дух на революционерите като Левски, които „изгоряха“ в пламъка на борбите срещу вековния поробител, но чрез делото си „възкръснаха“ като феникс от пепелта във вечността.   \r\nНатали СТЕФАНОВА", "date": "2019.02.18", "title": "Петрич: Над 1000 души участват във факелното шествие в Петрич по повод 146 години от обесването на Апостола на свободата – Васил Левски"}
{"url": "http://www.focus-news.net/news/2019/02/18/2624990/ventsislav-spirdonov-obshtinski-savet-veliko-tarnovo-levski-pobedi-za-da-ni-pokazhe-mechtata-patya-i-svobodata.html", "text": "Левски победи, за да ни покаже мечтата, пътя, свободата. Той  ни завеща да пазим и да не забравяме всички именни и безименни герои. Това каза в словото си по повод 146-ата годишнина от обесването на Апостола пред паметника на Васил Левски Венцислав Спирдонов, член на Общински комитет „Васил Левски“ и председател на Общински съвет – Велико Търново. Паметното събитие започна с литературно-музикалната композиция „Историята помни“, предаде репортер на  Радио „Фокус“ – Велико Търново . Тя бе изпълнена от Виктория и Александра Маринови и Милен Николов, членове на клуб „Млад възрожденец“. Младежите представиха значими моменти от живота и делото на Апостола на свободата, чрез някои от най-обичаните литературни произведения, посветени на националния герой. „Времето е в нас и ние сме във времето. Странно понятие е времето, нещо нематериално, невидимо, но осезаемо усещаме неговото влияние. Всеки един от нас осъзнава времето, на малцина живеят в настоящето, за да променят бъдещето. Днес, на 18-ти февруари 2019-та година, аз се върнах във времето и времето влезе в мен, и ме накара да си спомня как Дякона е готов да загуби, но само себе си в името на Отечеството. А аз, а ние … Народе? Ние готови ли сме за този единствен син. Неговото бесило стана нашият кръст, той увисна на него, за да се събуди България…“, каза още в словото си председателят на Великотърновски общински съвет. В него той подчерта, че заветите на Апостола, неговата идеология са недооценено национално богатство. \r\nЗаупокойна молитва отслужи Негово високопреосвещенство Великотърновския митрополит Григорий, след което с военен ритуал, венци и цветя на признателност поднесоха зам.-кметът проф. Георги Камарашев, областният управител Любомира Попова, председателят на Общинския съвет Венцислав Спирдонов, народни представители, институции, сдружения и граждани. \r\nПоклонението организираха Община Велико Търново, Национален военен университет „Васил Левски”, Общински комитет „Васил Левски” и Великотърновската митрополия. \r\nЛуиза ТРАНЧЕВА", "date": "2019.02.18", "title": "Венцислав Спирдонов, Общински съвет – Велико Търново: Левски победи, за да ни покаже мечтата, пътя и свободата"}
{"url": "http://www.focus-news.net/news/2019/02/18/2624991/montana-vazstanoveno-e-dvizhenieto-v-dvete-lenti-po-patya-doktor-yosifovo-studeno-buche.html", "text": "Възстановено е движението в двете ленти по път ІІІ-112 Доктор Йосифово - Студено буче. Това съобщиха от пресцентъра на  Агенция „Пътна инфраструктура“ .", "date": "2019.02.18", "title": "Монтана: Възстановено е движението в двете ленти по пътя Доктор Йосифово - Студено буче"}
{"url": "http://www.focus-news.net/news/2019/02/18/2624983/plovdiv-okrazhnata-prokuratura-udalzhava-s-oshte-mesets-proverkata-na-fondatsiya-plovdiv-2019.html", "text": "Окръжна прокуратура-Пловдив удължава с един месец проверката на фондация „Пловдив 2019“ във връзка с Откриващото събитие на „Пловдив-Европейска столица на културата”. Това съобщи за  Радио „Фокус”-Пловдив  зам. окръжният прокурор Галина Андреева. Днес беше крайният срок, в който едномесечната проверка трябваше да приключи. Тя бе назначена от Окръжна прокуратура-Пловдив, която се самосезира от множеството публикации, в които се оспорваше и размерът на похарчените средства и целесъобразността на някои от разходите във връзка с откриващото събитие на 12 януари. \r\nПричината за удължаване на проверката на прокуратурата е огромното количество документи, които трябва да се обработят и за които не е стигнал един месец срок. \r\nЦветана ТОНЧЕВА", "date": "2019.02.18", "title": "Пловдив: Окръжната прокуратура удължава с още месец проверката на Фондация „Пловдив 2019“"}
{"url": "http://www.focus-news.net/news/2019/02/18/2624993/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския граничен пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.02.18", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/02/18/2624994/sliven-dvizhenieto-po-patishtata-v-oblastta-e-natovareno-no-nyama-zadrastvaniya.html", "text": "Движението по пътищата в Сливенска област е натоварено, но няма задръствания, съобщиха от  Областното пътно управление . \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари. \r\nНяма въведени допълнителни ограничения.", "date": "2019.02.18", "title": "Сливен: Движението по пътищата в областта е натоварено, но няма задръствания"}
{"url": "http://www.focus-news.net/news/2019/02/18/2624995/veliko-tarnovo-usloviyata-za-patuvane-v-regiona-sa-normalni.html", "text": "Изсичат се храсти в участък от пътя между Полски Тръмбеш и Велико Търново. За това призоваха чрез  Радио „Фокус“ – Велико Търново  от Областно пътно управление. Дейностите се извършват в учасатъка от км 88+050 до км 93+060 и трябва да приключат до края на февруари. Условията за пътуване в региона са нормални за сезона. Настилките са сухи, в по-усойните участъци има мокри отсечки. Времето е предимно ясно, без валежи и намалена видимост. Нови въведени ограничения няма. Екипи на „Пътна полиция“ са разположени на входовете и изходите на Велико Търново, както и в по-натоварените участъци от първокласната и второкласна пътна мрежа. Проходът на Републиката е отворен за движение, но остава в сила опасността от падащи камъни.  Тежки инциденти до момента не са регистрирани, но органите на реда призовават водачите все пак да шофират внимателно. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Затворен за товарни автомобили над 10 тона е третокласен път 551 Дебелец-Средни колиби-Елена. Обходният  маршрут е през Дебелец-Велико Търново-Лясковски кантон-Миндя-Елена и обратно. Остава затворен поради свлачище  участък от пътя Царски извор-Драганово, обходният маршрут е през село Сушица. \r\nЛуиза ТРАНЧЕВА", "date": "2019.02.18", "title": "Велико Търново: Условията за пътуване в региона са нормални"}
{"url": "http://www.focus-news.net/news/2019/02/18/2624996/federika-mogerini-ako-izpalni-reformite-makedoniya-shte-poluchi-data-za-pregovori-s-es-prez-yuni.html", "text": "Върховният представител на Европейския съюз за външните работи и политиката на сигурност Федерика Могерини заяви, че Македония ще получи дата за започване на преговори през юни т.г., ако изпълни нужните реформи, предава  македонският портал „А1 Он“ . \r\n„Това представлява позитивен ход (разрешаването на спора за името), който ще има влияние върху отварянето на преговорите, което предстои, но не е единственият елемент. Но нашите приятели от Северна Македония знаят това, че реформите са също толкова важни, колкото Преспанския договор. Но аз видях голяма решителност за реформите и когато се срещнах с премиера Заев, както и с министрите на външните работи и отбраната получих уверение, че ще задържат фокуса“, заяви Могерини, в отговор на въпрос на МИА. \r\nТя добави, че „през юни, би било добре да се започнат преговори не само със Северна Македония, но и с Албания“. \r\nРъководителят на европейската дипломация заяви, че срещата на външните министри на ЕС в понеделник е започнала с аплодисменти от всички присъстващи за Преспанския договор, което, по думите на Могерини, „е необичаен начин за започване на Съвета по външните работи“. \r\nПревод и редакция:", "date": "2019.02.18", "title": "Федерика Могерини: Ако изпълни реформите, Македония ще получи дата за преговори с ЕС през юни"}
{"url": "http://www.focus-news.net/news/2019/02/18/2624997/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. Въведена е забрана за движението, но само на товарни автомобили с тегло над 12 тона по третокласен път-108 АМ Струма – село Рибник заради аварийни ремонтни дейности за срок до 31 юли. Друго ограничение за преминаването на всички моторни превозни средства в областта е наложено по главен път Е-79 в участъка Кресна – Долна Градешница в района на км 402+365. Причината е извършване на ремонтни дейности на моста на ЖП линия „София – Кулата“. То ще бъде в сила до 30 март. Преминаването се извършва по обходен маршрут, който заобикаля съоръжението и се регулира от светофарна уредба. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nС нормална интензивбост е трафикът в централна градска част в Благоевград. Близо до кръговите кръстовища се образуват колони от автомобили. До този момент няма възникнали тежки пътни инциденти в града. Задръствания се образуват по пътя в района на жп гарата и автогарата в посока първи корпус на ЮЗУ „Неофит Рилски“, както и на кръговото кръстовище при Зърнени храни. Натоварен е също трафикът по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Няма данни за закъснения или промяна на обичайните маршрути. \r\nДенис НИКИФОРОВ", "date": "2019.02.18", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/02/18/2624998/hristiyan-krastev-ekspert-po-transport-transportnite-sindikati-i-rakovoditelite-na-stolichniya-gradskiya-transport-ne-vizhdat-problemite-na-shofyorite.html", "text": "Транспортните синдикати и ръководителите на столичния градския транспорт не виждат проблемите на шофьорите. Това каза за предаването „Софийска трибуна“ по  Радио „Фокус“  Християн Кръстев, експерт по транспорт и бивш директор на БДЖ. „Хубаво е това, че се инвестира в нови и съвременни автобуси и трамваи, но шофьорите, които ги обслужват имат проблем с условията на труд и защитата на работното им време“, обясни той. Според него друг проблем е, че транспортните синдикати и ръководителите на столичния градския транспорт не виждат проблемите на шофьорите. „Те са привидно разделени, но не е редно техният защитник, който е синдикалист, да бъде и председател на Транспортната комисия в Столична община. Няма как да защитаваш работниците, няма как да ги управляваш и в следващия момент да решаваш да не правиш разходи за тези хора“, уточни Християн Кръстев. По думите му ако не бъде чут гласът на шофьорите, няма да има кой на обслужва модерните автобуси на градския транспорт заради ниските заплати и условията на труд. \r\nВеселка ИВАНОВА", "date": "2019.02.18", "title": "Християн Кръстев, експерт по транспорт: Транспортните синдикати и ръководителите на столичния градския транспорт не виждат проблемите на шофьорите"}
{"url": "http://www.focus-news.net/news/2019/02/18/2624999/gd-granichna-politsiya-trafikat-e-normalen-na-vsichki-granichni-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" .", "date": "2019.02.18", "title": "ГД \"Гранична полиция\": Трафикът е нормален на всички гранични контролно-пропускателни пунктове"}
{"url": "http://www.focus-news.net/news/2019/02/18/2625000/sport-zidan-postavil-tri-usloviya-za-da-pregovarya-s-chelsi.html", "text": "Зинедин Зидан е готов да започне преговори за мениджърския пост в Челси, само ако получи уверение, че Еден Азар ще остане в отбора и му бъдат отпуснати 200 милиона паунда за селекция, както и той да има решаваща дума при трансферите, твърдят английските таблоиди „Сън“ и „Дейли Мейл“. Както твърдят изданията, при загубата на лондончани от Манчестър Сити с 0:6 миналата седмица, ръководството е решило да се опита да привлече французина в отбора. Днес Челси приема Манчестър Юнайтед в мач от осминафиналите на Купата на Футболната асоциация.", "date": "2019.02.18", "title": "Спорт: Зидан поставил три условия, за да преговаря с Челси"}
{"url": "http://www.focus-news.net/news/2019/02/18/2624981/", "text": "Парламентарната група на ГЕРБ внесе в деловодството на Народното събрание нов Закон за изменение и допълнение на Изборния кодекс, с който се възстановява преференцията. Това заяви народният представител от ГЕРБ и председател на Комисията по правни въпроси Данаил Кирилов, съобщиха от пресцентъра на  партията . Кирилов насрочва заседание на правната комисия на парламента за сряда (20 февруари), на което ще бъдат разгледани ЗИД на Изборния кодекс и процедурни правила за избор на нов състав на Централната избирателна комисия.", "date": "2019.02.18", "title": "ПГ на ГЕРБ внесе в Народното събрание нови промени в Изборния кодекс за възстановяване на преференцията"}
{"url": "http://www.focus-news.net/news/2019/02/18/2625001/varna-roditeli-na-malchugani-do-12-godishna-vazrast-ot-dolni-chiflik-mogat-da-kandidatstvat-po-proekt-za-detegledachi.html", "text": "Родители на деца на възраст до 12 години от Община Долни чифлик могат да кандидатстват по проект за осигуряване на детегледачи. Срокът за подаване на заявленията е до 28 февруари. Това съобщи за  Радио „Фокус“ – Варна  кметът на Долни чифлик Красимира Анастасова. Проектът „Родители в заетост” се ръководи от Агенцията по заетостта. Той е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014-2020. Програмата подпомага родителите за по-доброто съвместяване на професионалния с личния живот, като същевременно  предоставя възможност за заетост на безработни лица за полагане на грижи за отглеждане на деца. Максималният срок за получаване на услугата „детегледач” е до 18 месеца или до навършване на 5 или 12 години на детето/децата. Бюрата по труда ще продължат да извършат подбор сред регистрираните безработни лица за детегледачи, като ги насочват за одобрение от родителите. Заявления от родители ще се приемат на хартиен носител, лично във всички бюра по труда в страната или на e-mail: roditeli-v-zaetost@ az.government.bg (сканирани с подпис или електронно подписани), в работни дни между 8.30 и 17.00 часа.  \r\nПодробна информация по проект „Родители в заетост” и образец на Заявление семействата могат да получат и в Дирекция „Бюро по труда” в град Долни чифлик, на ул. „Тича” № 1. По време на новия прием, право да подават заявления по проекта имат родители на деца от 0 до 12 години. За услугата могат да кандидатстват родители на деца до 5-годишна възраст, незаписани в детска ясла/градина, които имат осигурено работно място по трудово/служебно правоотношение или са самонаети/самоосигуряващи се лица, но към момента полагат грижа за децата си и не са се върнали на работа. По проекта могат да кандидатстват също многодетни  родители на деца до 12-годишна възраст, които са се върнали на работните си места, и децата посещават детски ясли и градини, както и училище. Програмата е отворена и за безработни лица, регистрирани в бюрото по труда, които са родители на деца от 0 до 5-годишна възраст, незаписани в детска ясла и градина, или многодетни  родители на деца от 0- до 12-годишна възраст, посещаващи детски ясли и градини, както и училище. Агенцията по заетостта обръща внимание, че тези родители, които дългосрочно ползват отпуск или отсъстват от работа поради отглеждане на деца от 0 до 5 години и имат осигурено работно място (по трудово правоотношение или като самонаети (самоосигуряващи се лица), не следва да са се върнали на работа до получаване на одобрение за включване в проекта. Безработните родители трябва да започнат работа при работодател или като самонаето или самоосигуряващо се лице в рамките на 4 месеца от получаване на услугата за отглеждане на дете. След като започнат работа, договорът на детегледача може да бъде удължен и така той да полага грижа за детето в срок до 18 месеца. \r\nКрасимира Анастасова съобщи също, че се очаква новата пешеходна алея в курортния комплекс „Шкорпиловци“, за която Община Долни чифлик задели 158 520 лева, да бъде пусната в експлоатация за началото на това лято. Новоизградената алея, която ще е с подходящо осветление, ще свързва курортния комплекс със село Шкорпиловци. Тя е част от амбициите на общинското ръководство за развитие на туристическата инфраструктура, необходима за нуждите на атракциите и подобряване на транспортния достъп до Черноморието и другите туристически обекти. В тази връзка, Красимира Анастасова припомни, че през миналата година са проучвани възможностите за финансиране на разкриване и експониране на базиликата край село Шкорпиловци и Хемските порти край село Голица. Водени са и разговори с експерти от Регионалния исторически музей във Варна и през тази година започват разкопки на базиликата. Това също е част от политиката на Общината за развитие на природни, културни и исторически атракции, както и тяхното възстановяване, опазване, експониране и социализиране. Част от мерките включват въвеждане на техники и програми за интерпретация и анимация в посетителските центрове за представяне и експониране на местното природно и културно наследство. \r\nДиана СТОЕВА", "date": "2019.02.18", "title": "Варна: Родители на малчугани до 12-годишна възраст от Долни чифлик могат да кандидатстват по проект за детегледачи"}
{"url": "http://www.focus-news.net/news/2019/02/18/2625003/blagoevgrad-kmetat-d-r-atanas-kambitov-podari-trikolka-na-parvoto-bebe-v-grada-za-2019-godina.html", "text": "Първото бебе за 2019 година в Благоевград- Кристиян получи триколка, подарък от кмета на Благоевград д-р Атанас Камбитов. Това съобщиха от пресцентъра на  Общината . „Нека има безгрижно детство и много късмет. Здраве и благоденствие за цялото семейство!“, пожела кметът д-р Камбитов в дома на новороденото момче.  \r\nКристиян проплака в нощта на 1 срещу 2 януари.  Той се роди с мерки  4.230 кг и 55 см.  \r\nПодаръкът бе поднесен  в дома на малкия юнак, а родителите му не скриха, че са поласкани от уважението, което им оказва д-р Камбитов, като лично гостува в жилището им.  Освен триколката за Кристиян Димитров Митрев имаше подготвена и специална грамота за „Бебе на годината на Благоевград 2019“.  \r\nКристиян е второ дете в семейството на Златка и Димитър Митреви.", "date": "2019.02.18", "title": "Благоевград: Кметът д-р Атанас Камбитов подари триколка на първото бебе в града за 2019 година"}
{"url": "http://www.focus-news.net/news/2019/02/18/2625005/the-new-york-times-ruskiya-flag-se-razvya-nad-solsbari-dve-sedmitsi-predi-godishninata-ot-izchezvanetootravyaneto-na-sergey-skripal.html", "text": "Две седмици преди годишнината от изчезването/атаката с нервнопаралитично вещество срещу бившия полковник от Главното разузнавателно управление (ГРУ) на Русия Сергей Скрипал в Солсбъри, Великобритания, някой закачи голямо руско знаме на градската катедрала през нощта, а жителите на градчето възприеха това като подигравка към претърпените изпитания през последната година, пише  американското издание The New York Times . \r\nСнимките на руския флаг, развяващи се от скеле около катедралата, бяха широко разпространени в социалните медии в неделя сутринта. \r\nВикарият на Солсбъри Николас Пападопулос заяви,че това е „изключително глупаво“. \r\nПо неговите думи, „това е подигравка към огромните лични трагедии и щетите, нанесени на града от безпрецедентните атаки с нервно-паралитично вещество в Солсбъри миналата година“. \r\nНе става ясно кой се е изкачил на скелето, обграждащо сградата, за да постави знамето, което набързо е премахнато в неделя сутринта. Флагът е предаден на полицията, съобщиха от катедралата.  \r\n„Каква глупост“, заяви депутатът от Консервативната партия Джон Глен в „Туитър“. „Това е подигравка със сериозните събития, които, за съжаление, Солсбъри преживя миналата година. \r\n„Ню Йорк Таймс“ отбелязва, че случаят е обект на хумор в Русия. \r\n„Руските власти, които отрекоха отговорността за нападението срещу г-н Скрипал, взеха предизвикателен, подигравателен тон по време на разследването, дори когато нападателите бяха разкрити, че са били отличени служители на руската военна разузнавателна служба“, пише изданието. \r\nВестникът е възмутен още от това, че руската държавна Russia Today е изпратила шоколадови модели на катедралата в Солсбъри на другите новинарски медии по време на празниците. \r\nАвторът е най-раздразнен от това, че миналия месец руски производител на настолни игри е пуснал такава, наречена „Нашите в Солсбъри“ („Наши в Солсбери“), в която участниците вървят по предполагаемия път на предполагаемите извършителите на нападението Александър и Анатоли и в крайна сметка достигат до въпросното английско градче. \r\n„Може да се каже, че това беше идея, с която да отговорим на Западните медии“, заяви Михаил Бобер, който е съставил играта. \r\nПревод и редакция:", "date": "2019.02.18", "title": "The New York Times: Руския флаг се развя над Солсбъри две седмици преди годишнината от изчезването/отравянето на Сергей Скрипал"}
{"url": "http://www.focus-news.net/news/2019/02/18/2625008/", "text": "Проект „Доброволците” е един от най– успешните, които е изпълнявал Младежки център за развитие „Взаимопомощ”, каза за  Радио „Фокус”  председателят на организацията Мария Славова. Тя поясни, че проектът, който е двугодишен, ще приключи на 28 февруари. „По него работиха шестима доброволци от Италия, Словакия, Полша и Испания. Основната идея на проекта беше разработване на уеб сайт, в който доброволците разказват за своите преживявания в България, за други младежки организации и техните дейности“, обясни тя. „Това е платформа, която показва добри практики в областта на младежката политика, културата, творчеството и екологията. Търси вдъхновение за промяна чрез доброволчество”, каза Славова. Освен онлайн се работи и за отпечатване на хартиен вариант - младежки бюлетин  „Доброволците“, който се разпространява в Казанлък, Стара Загора и Велико Търново.  \r\nСред успешните инициативи на доброволците по проекта е езиково кафе „Италиано”, в партньорство с Общинска библиотека „Искра”, в рамките на което са осъществени 10 интерактивни урока всеки месец. Разработен е проект за поставяне на четири къщички за книги в парк „Розариум” по проект на „Младежка банка” към „Обществен дарителски фонд Стара Загора”. Създадена бе инициативата „Без пари“ за размяна на дрехи и непотребни за някои неща, но полези за други. Открита бе изложба „В правилната посока“ за проекта „Бъбрива библиотека“ за размяна на езици.  \r\nСлавяна ГАЙДАРОВА", "date": "2019.02.18", "title": "Стара Загора: Редица инициативи реализира Младежки център „Взаимопомощ” в проекта „Доброволците” по програма „ Еразъм +”"}
{"url": "http://www.focus-news.net/news/2019/02/18/2624979/kyustendil-stotitsi-hora-sa-se-sabrali-na-ploshtad-velbazhd-na-bdenie-v-pamet-na-ubitiya-pri-masovo-sbivane-v-grada-35-godishen-mazh.html", "text": "Стотици хора са се събрали на площад \"Велбъжд\" в Кюстендил на бдение в памет на убития при масово сбиване в града 35-годишен мъж, предаде репортер на  Радио „Фокус” – Кюстендил . На бдението присъства и кметът Петър Паунов. Поставена е и кутия за събиране на средства в подкрепа на майката на загиналия.", "date": "2019.02.18", "title": "Кюстендил: Стотици хора са се събрали на площад \"Велбъжд\" на бдение в памет на убития при масово сбиване в града 35-годишен мъж"}
{"url": "http://www.focus-news.net/news/2019/02/18/2625011/vidin-natovaren-e-trafikat-po-glaven-pat-e-79-v-oblastta-v-posoka-granichen-punkt-dunav-most-2.html", "text": "Натоварен е трафикът по главен път Е-79 във Видинска област в посока граничен пункт „Дунав мост 2“, съобщиха за  Радио „Фокус“ – Видин  от Областното пътно управление. Най-натоварен е участъкът между Дунавци и Видин. Пътуват предимно тежкотовани автомобили. Към другите два гранични пункта в областта – „Връшка чука“ и „Брегово“, трафикът е с нормална интензивност. Пътните настилки са сухи и видимостта е отлична.  \r\nВ областния град повече автомобили се движат на входно изходните артерии, в централната част и по булевард „Панония“. \r\nАнна ЛОЗАНОВА", "date": "2019.02.18", "title": "Видин: Натоварен е трафикът по главен път Е-79 в областта в посока граничен пункт „Дунав мост 2“"}
{"url": "http://www.focus-news.net/news/2019/02/18/2625007/", "text": "До европейските избори ще има нова Централна избирателна комисия. Това каза пред журналисти в Петрич председателят на Народното събрание Цвета Караянчева, предаде репортер на  Радио „Фокус” – Пирин . Тя обясни, че във внесения от ПГ на ГЕРБ законопроект за изменение на ИК преференциите се връщат в същия диапазон, в който са били. „Това, което заяви премиерът Бойко Борисов, ще бъде изпълнено. Няма да чакаме президентско вето”, заяви Караянчева. Тя добави, че преди да тръгне към Петрич е подписала мотивите, заедно с Парламентарната група на ГЕРБ. „БСП търсят във всеки един момент скандали, за да могат да напускат Народното събрание и да извиват ръце. В 44-то Народно събрание отличителната черта на БСП е да напускат парламента. Вече трети път го правят“, коментира председателят на НС. „По време на представянето на проекта „Визия за България” в пленарна зала се регистрираха около 20 човека”, припомни Караянчева. Тя определи като нелогично изборни манипулации да предотвратяват хората, които са  „измайсторили” Костинбродската афера. „Разбирам притесненията на колегите от моята парламентарна група, които не подкрепихме смяната на тази Централна избирателна комисия, защото два месеца преди изборите е някак си рисковано“, посочи председателят на НС. „Нямаме притеснения да правим избори и с нова, и със стара избирателна комисия. Тази избирателна комисия, която е от 2014 година беше сформирана от нашите опоненти, от Мая Манолова и на няколко предни избора, ние победихме”, отбеляза Караянчева. Тя коментира, че на президентските избори е победил Румен Радев, но от ГЕРБ нито за момент не са казали, че изборите са манипулирани. „Поздравихме го, защото така се прави в цивилизованите страни“, каза още председателят на парламента. \r\nЛивия НИНОВА", "date": "2019.02.18", "title": "Председателят на Народното събрание Цвета Караянчева: Нямаме притеснения да правим избори с нова избирателна комисия"}
{"url": "http://www.focus-news.net/news/2019/02/18/2625009/", "text": "БСП да не се притесняват и без тях парламентът ще работи, но не е добре една от опозиционните партии да отсъства. Това каза пред журналисти в Петрич председателят на Народното събрание Цвета Караянчева, предаде репортер на  Радио „Фокус” – Пирин . „Очаквам колегите да се върнат в пленарна зала, защото каквото имат да кажат, трябва да го направят от парламентарната трибуна, тъй като са парламентаристи. Трябва да убедят своите колеги в правотата на това, което говорят“, коментира Караянчева. „Нямаме проблем с кворума. Ще се справим“, подчерта председателят на НС. „Когато на БСП им „замирише” на загуба, те търсят начин да я оправдаят като казват, че изборите ще бъдат манипулирани“, заяви Цвета Караянчева. „Не е добре без голяма опозиция в парламента, но ние имаме такава в лицето на ДПС и пария „Воля”“, посочи тя и  отбеляза, че ПГ на ГЕРБ и коалиционните им партньори са мобилизирани.  \r\nЛивия НИНОВА", "date": "2019.02.18", "title": "Председателят на Народното събрание Цвета Караянчева: БСП да не се притесняват- и без тях парламентът ще работи, но не е добре една от опозиционните партии да отсъства"}
{"url": "http://www.focus-news.net/news/2019/02/18/2625002/vitseprezidentat-iliyana-yotova-prorocheskite-slova-na-apostola-iziskvat-otgovor-s-dela-ne-s-prazni-dumi.html", "text": "Пророческите слова на Апостола днес изискват отговор – прям и достоен. Отговор с дела, а не празни думи. За да бъде нашият век, век на свобода и равнопоставеност на всички. Трябват хора – силни, умни и достойни, които да водят народа. Безсребърници!“ Това заяви вицепрезидентът Илияна Йотова на възпоменателната церемония в Карлово по повод 146 години от гибелта на Васил Левски. Отбелязването на годишнината е под патронажа на вицепрезидента, съобщиха от  прессекретариата на държавния глава .   \r\n„Левски гледаше в бъдещето през очите на следващите поколения и жадуваше заради тях отечество за всички българи, равни помежду си“, изтъкна Илияна Йотова и добави, че заветите на Апостола звучат правдиво 146 години след гибелта му.  \r\n„Мирно и задружно ли живеем днес, когато отчуждението помежду ни взе връх , разделението и омразата тровят обществото ни“, запита риторично в словото си Илияна Йотова. Вицепрезидентът подчерта, че днес каузите и идеите са заради собственото добруване, а да бъдеш „кой знае какъв“ е единствената цел, непознаваща пречки. „Равноправни ли сме, когато бедността и мизерията убиват мечтите? Когато мнозина знаят „народното зло“, но предпочитат да мълчат в примирение“, посочи Илияна Йотова.  \r\n„Силните думи, изречени преди около век и половина, напоени с човещина и вяра, изгарят демагогията, користта и празнословието на днешната политика. Левски ни завеща да бъдем свободни – но днес най-големият дефицит е свободата вътре в нас“, отбеляза Илияна Йотова.    \r\n„Левски накара българите, след пета века робство, да повярват в себе си и да въстанат срещу тиранията. Комитетите му са светещи факли в робската тъма, в която често отчаянието обезсмисля волята за въстание, а идеите му за борба, за държава, за независимост, за равноправие звучат със силата на огъня – буйни и опасни“, посочи вицепрезидентът.  \r\nСловото си Илияна Йотова завърши с клетвата на Иван Арабаджията: „Аз съм се клел веднъж пред Левски и то стига и за тук- на земята, и за горе – на небето!“", "date": "2019.02.18", "title": "Вицепрезидентът Илияна Йотова: Пророческите слова на Апостола изискват отговор с дела, не с празни думи"}
{"url": "http://www.focus-news.net/news/2019/02/18/2625004/kyustendi-zhiteli-na-grada-podnesoha-tsvetya-na-myastoto-na-ubiystvoto-na-35-godishniya-mazh-zaginal-pri-masovo-sbivane.html", "text": "Жители на Кюстендил поднесоха цветя на мястото на убийството на 35-годишния мъж, загинал при масово сбиване в града, предаде репортер на  Радио „Фокус” – Кюстендил . След като стотици жители на Кюстендил се събраха на площад „Велбъжд” на организирано бдение, последва шествие по улица „Цар Освободител” до мястото, където мъжът е бил смъртоносно прободен в сърцето с нож. Хората поднесоха цветя и запалиха свещи. За около един час беше блокирано движението на моторни превозни средства по улицата. На бдението присъства и кметът на Община Кюстендил Петър Паунов, който разговаря с присъстващите. Хората поискаха справедливи наказания и предприемане на мерки за по-голяма сигурност в обществото.  \r\nВ рамките на бдението бяха събрани исредства в помощ на майката на убития млад мъж, която живее на квартира, безработна е и е в тежко състояние. \r\nВенцеслав ИЛЧЕВ", "date": "2019.02.18", "title": "Кюстендил: Жители на града поднесоха цветя на мястото на убийството на 35-годишния мъж, загинал при масово сбиване"}
{"url": "http://www.focus-news.net/news/2019/02/18/2625010/krasimir-karakachanov-vmro-ne-nie-uchihme-tsiganite-da-ne-si-plashtat-toka-dps-gi-darzhi-vav-feodalna-zavisimost-za-da-sa-im-lesen-elektorat.html", "text": "Не аз и не ВМРО учиха циганите да не си плащат тока. Това каза за  Агенция „Фокус“  вицепремиерът, министър на отбраната и лидер на ВМРО Красимир Каракачанов, във връзка с думите на Йордан Цонев от ДПС, че  ВМРО етнизира проблема с интеграцията на циганите и се възползва от него. „Убийството в Кюстендил е пореден случай, който само илюстрира факта, че това, което аз предлагам като концепция за работа с част от циганското население, живеещо в свой свят и не зачитащо живота, имота и законите в държавата, е повече от необходимо“, коментира Каракачанов. „Вместо да ми приказва общи приказки за избори и т.н., г-н Цонев да ми каже къде не съм прав и да каже тези проблеми, за които аз говоря съществуват ли или не съществуват. Всичко останало са празни политически приказки“, допълни той. „Всяка година в България има избори и е така през последните 10 години. Това какво означава, че никой не може да прави нищо, защото някой от ДПС може да го обвини, че го прави за изборите?“, запита той във връзка с обвиненията, че от ВМРО са заговорили за концепцията за интеграция на циганите няколко месеца преди избори. „Избори ще има, лошото е, че 28-30 години, от както България се нарича демократична държава, по една или друга причина, голямата част от циганското население продължава да живее в гета. Не работи, не учи, не плаща ток, не плаща данъци, строи незаконно и смята, че може да посегне във всеки един момент на собствеността, парите или живота, на който и да е от нас. Това е проблемът. Всички други приказки на ДПС въобще не ме интересуват“, коментира още Каракачанов. „Не аз и не ВМРО учиха циганите да не си плащат тока. Върнете се 99-а година на изборите в Пловдив, вижте кой в „Столипиново“ обясняваше, че ако гласуват за ДПС, няма да си плащат тока. Така че да покровителстваш една маргинална общност и да я маргилизираш, да я държиш в една феодална зависимост, за да може да ти бъде лесен електорат, но това да бъде за сметка на обществото, аз не го разбирам“, каза още той.", "date": "2019.02.18", "title": "Красимир Каракачанов, ВМРО: Не ние учихме циганите да не си плащат тока - ДПС ги държи във феодална зависимост, за да са им лесен електорат"}
{"url": "http://www.focus-news.net/news/2019/02/18/2625012/makfaks-makedoniya-sasht-shte-ratifitsira-protokola-za-prisaedinyavane-na-skopie-kam-nato-do-kraya-na-godinata.html", "text": "Независимо, че процесът за ратифициране на присъединителните протоколи за членство в НАТО в американския Сенат обичайно е дълъг и сложен, в случая с Македония, поради подкрепата от голям брой сенатори, този процес може да бъде завършен до края на годината, подчерта ръководителят на сенатската комисия за външни отношения Крис Соха по време на срещата си с председателя на македонския парламент Талат Джафери, предава  агенция „Макфакс“ . \r\nКакто съобщи пресслужбата на парламента в Скопие, сенаторът Соха е изпратил поздравления за политическата смелост за отключване на процеса на евроатлантическа интеграция. \r\nТалат Джафери, от своя страна, е изразил надежда, че тясното сътрудничество между Скопие и Вашингтон ще продължи и в бъдеще. \r\nПревод и редакция:", "date": "2019.02.18", "title": "„Макфакс“ (Македония): САЩ ще ратифицира протокола за присъединяване на Скопие към НАТО до края на годината"}
{"url": "http://www.focus-news.net/news/2019/02/18/2625013/sofiya-s-fakelno-shestvie-organizirano-ot-nfsb-be-otbelyazana-146-ata-godishnina-ot-gibelta-na-vasil-levski.html", "text": "По повод 146-ата годишнина от гибелта на Васил Левски се проведе факелно шествие-поклонение, предаде репортер на  Агенция „Фокус“ . Десетки хора се събраха, за да почетат паметта на Апостола на свободата с венци, патриотични песни и стихотворения. Шествието бе организирано от НФСБ и на него присъстваха председателят на партията Валери Симеонов, заместник- председателите на партията, както и народни представители от НФСБ в 44-тото Народно събрание. Шествието започна от паметника на Васил Левски и завърши с поклонение на паметната плоча на църквата „Св. Петка Самарджийска“. Пред паметника на Васил Левски се събраха и майки на деца с увреждания с тениски с лозунги „Системата ни убива“. Те почетоха паметта на Апостола, но не се включиха в шествието на НФСБ.  \r\nИрина ИВАНОВА", "date": "2019.02.18", "title": "София: С факелно шествие, организирано от НФСБ, бе отбелязана 146-ата годишнина от гибелта на Васил Левски"}
{"url": "http://www.focus-news.net/news/2019/02/18/2625018/sport-firmino-propuska-parviya-osminafinal-ot-shl-mezhdu-livarpul-i-bayern-myunhen.html", "text": "Бразилският нападател на Ливърпул Роберто Фирмино ще пропусне утрешния първи осминафинал от Шампионската лига срещу Байерн Мюнхен, съобщи „Скай спортс“. 27-годишния футболист страда от вирусна инфекция и вече е ясно, че няма да е на разположение на Юрген Клоп за двубоя на „Анфийлд“. Очаква се на мястото на Фирмино да започне Даниел Стъридж.", "date": "2019.02.18", "title": "Спорт: Фирмино пропуска първия осминафинал от ШЛ между Ливърпул и Байерн Мюнхен"}
{"url": "http://www.focus-news.net/news/2019/02/18/2625019/pepa-angelova-tsplr-burgas-v-kraya-na-sedmitsata-shte-se-provede-plener-posveten-na-vsichki-vazrozhdentsi.html", "text": "В края на седмицата ще се проведе пленер, посветен на всички възрожденци. Това каза за  Радио „Фокус“ – Бургас  Пепа Ангелова, директор на Центъра за подкрепа на личностното развитие (ЦПЛР) в Бургас. По думите ѝ една от темите в него ще бъде свързана с 146-годишнината от Обесването на Васил Левски. „Тази година сме включили и дейностите, свързани с 3 март – Освобождението на България. Засега участници в пленера ще бъдат 25 ученици от горен курс“, отбеляза Ангелова и добави, че новото тази година ще бъде партньорството на музеите в Карлово и Велико Търново. „Освен комитета „Васил Левски“, който всяка година ни партнира, този път ще вземат участие и двата музея, които също ще осигурят награди за участниците. Рисунките, които създадат децата, ще им бъдат изпратени, за да бъдат експонирани на място“, допълни още Ангелова. Тя каза още, че на първи март предстои и друга инициатива, свързана с изработването на мартеници, които ще бъдат раздавани на две от спирките в града – „Операта“ и „Гаров площад“. „Прекрасно е да научим от рано децата на дарителска дейност и добротворчество, както и да видим радостта в очите на хората. Да бъдеш изненадан с мартеница, слизайки от автобуса, е приятно. Това е начинът да пожелаем на жителите на Бургас много здраве и една хубава пролет, която предстои“, заяви директорът на ЦПЛР - Бургас. \r\nПепа Ангелова съобщи също, че предстои голям национален конкурс за Деня на водата – 22 март. По думите ѝ конкурсът е от календара на Министерството на образованието и науката, а мотото му тази година ще бъде „Чиста вода за всички“. „Ще бъде проведен в областите приложни изкуства, литература, фотография и рисунка“, уточни Ангелова и добави, че за 22 април – Денят на Земята, центърът организира събитие, което ще е свързано със създаването на детска рисунка върху асфалт. „Календарът ни е много разнообразен. Междувременно, в момента се провежда и православният конкурс „Христос Воскресе и радост донесе“, който е свързан с предстоящия Великден и под ръководството на Сливенска епархия. Децата трябва да нарисуват яйце с послание посредством различни техники“, обясни директорът и добави, че създадените творби ще бъдат изложени в един от храмовете в града, седмица преди Великден. \r\nПепа Ангелова отбеляза, че общият брой на децата и младежите в центъра към момента е около 6 800. По думите ѝ най-голяма е школата, свързана с  обучението по английски език и обхваща около 5000 деца. „Идеята ѝ е свързана с проект на Община Бургас, който стартира през 2015 г. по инициатива на кмета Димитър Николов. Няма друга община. в която да е залегнал толкова елементът на ранното чуждоезиково обучение. На 23 февруари предстои провеждането на състезание по английски език за учениците от втори клас“, добави Ангелова. По думите ѝ от миналата година в Центъра за подкрепа на личностното развитие съществува и кариерен център, който идва в помощ на учениците, които завършват седми клас и на тези, завършващи 12-ти при избора им на училище, университет или професия. „От тази година имаме и школа по пиано. Работим и по програма, свързана с предотвратяването на гръбначните изкривявания. Ние сме единствената община, която поддържа два кабинета по лечебна физкултура с кинезитерапевт. От тази година провеждаме и уроци по йога за деца, а идеята е от догодина да стартираме и индийски танци“, каза още директорът. По думите ѝ над 1200 деца изучават и православие в детските градини в града. \r\nМария ПОПЧЕВА", "date": "2019.02.18", "title": "Пепа Ангелова, ЦПЛР – Бургас: В края на седмицата ще се проведе пленер, посветен на всички възрожденци"}
{"url": "http://www.focus-news.net/news/2019/02/18/2625035/burgas-zhitel-na-grada-spasi-edna-ot-parvite-tabeli-na-ulitsa-lermontov.html", "text": "Стара табела, демонтирана при обновяването на улица „Лермонтов“ донесе в Историческия музей на морския град бдителен гражданин. Това съобщиха от  Регионалния исторически музей  в града. Андрей Кудев забелязал, че старата табела е захвърлена и ще бъде отнесена за старо желязо. За да спаси старината, той я прибрал и почистил, след което я предал на музейните специалисти. \r\nЗа да бъдат съхранени още знакови табели, от Историческия музей призовават гражданите и работещите по обновяването на централната част, да им предоставят свалени или намерени градски елементи от историческото ядро на Бургас. Общинската териториална дирекция „Приморие“ също се включи към призива на историците. От там са изпратени указания към фирмите изпълнители на ремонтни дейности да пазят старите улични табели и да ги предават в музея. \r\nПовече информация къде и как да бъдат предадени подобни предмети, можете да получите на тел. 056 841 815 или на място в Историческата експозиция на РИМ-Бургас (ул. „Лермонтов“ 31, срещу Първо РПУ).", "date": "2019.02.18", "title": "Бургас: Жител на града спаси една от първите табели на улица „Лермонтов\""}
{"url": "http://www.focus-news.net/news/2019/02/18/2625036/vidin-sas-zaupokoyna-molitva-v-katedralniya-hram-sv-dimitar-solunski-shte-zapochnat-proyavite-po-otbelyazvane-na-146-godini-ot-obesvaneto-na-apostola.html", "text": "Със заупокойна молитва в катедралния храм „Св. Димитър Солунски“ ще започнат проявите по отбелязване на 146 години от  обесването на Апостола на свободата Васил Левски, съобщиха за  Радио „Фокус“- Видин   от   Община Видин  . В 11 часа пред паметника на Васил Левски е организирано поклонение пред паметта на Апостола. Видинска света митрополия и Община Видин са организатори на възпоменателното честване на паметта на Васил Левски. \r\nАнна ЛОЗАНОВА", "date": "2019.02.18", "title": "Видин: Със заупокойна молитва в катедралния храм „Св. Димитър Солунски“ ще започнат проявите по отбелязване на 146 години от обесването на Апостола"}
{"url": "http://www.focus-news.net/news/2019/02/18/2625014/predsedatelyat-na-narodnoto-sabranie-tsveta-karayancheva-levski-e-ston-i-kambana-sadnik-i-uteha-merilo-za-nravstvenost-natsionalna-svyatost-i-choveshko-dostoynstvo.html", "text": "Левски е стон и камбана, съдник и утеха, мерило за нравственост, национална святост и човешко достойнство. Това каза председателят на Народното събрание Цвета Караянчева на ритуала по полагане на венци и цветя в Петрич в знак на почит към Апостола на свободата – Васил Левски, предаде репортер на  Радио „Фокус“-Пирин . „В навечерието на 1873 година на разсъмване в покрайнините на София е изпълнена смъртната присъда на Васил Левски - човекът, който признателният български народ нарече Апостола на свободата. Преди да увисне на бесилото великият карловец ще изповяда пред свещеника: „В младините си бях йеродякон Игнатий, напуснах службата в съзнание, че бях повикан да изпълня друга - по-належаща, по-висока и по-свещена служба към поробеното Отечество“”, посочи тя. Цвета Караянчева заяви, че 146 години по-късно съзнаваме, че няма друга личност в националната ни памет, която да е толкова нравствено чиста, безкористна, ренесансово будна, принесла себе си в жертва на бъднините народни. По думите й Левски ни е научил, че свободата е по-потребна от хляба и по-скъпа от оловото. „За Левски много е казано и много е написано от гениалните Ботеви стихове за черното бесило, което стърчи край София, до съкровената човешка молитва на всеки българин, роден след него и закърмен с идеите за чиста и свята република, защото тия му думи са лек срещу забравата, родоотстъпничеството, срещу привикването към несвободата. Поклон пред паметта му!”, каза още председателят на Народното събрание. \r\nНатали СТЕФАНОВА", "date": "2019.02.18", "title": "Председателят на Народното събрание Цвета Караянчева: Левски е стон и камбана, съдник и утеха, мерило за нравственост, национална святост и човешко достойнство"}
{"url": "http://www.focus-news.net/news/2019/02/18/2625037/smolyan-riosv-razporedi-obshtinite-da-pochistyat-rechnite-korita-ot-otpadatsi.html", "text": "Регионалната инспекция по околната среда и водите разпореди общините да почистят речните корита и прилежащите им територии от отпадъци. Това съобщиха от   РИОСВ- Смолян  . В изпълнение на заповед на министъра на околната среда и водите от екоинспекцията бяха дадени предписания на кметовете на всички контролирани общини, в срок до 15 април да извършат проверки на речните корита и прилежащите територии за нерегламентирани замърсявания. Общините са длъжни да вземат мерки за недопускане на замърсявания, а при наличие на такива, трябва да организират тяхното почистване. След изтичане на срока на предписанията, експерти ще извършват проверки на място. \r\nПри неизпълнение на дадените предписания ще се предприемат административно-наказателни мерки, предвидени в Закона за опазване на околната среда и Закона за управление на отпадъците.", "date": "2019.02.18", "title": "Смолян: РИОСВ разпореди общините да почистят речните корита от отпадъци"}
{"url": "http://www.focus-news.net/news/2019/02/18/2625017/rumen-petkov-abv-politika-s-napuskane-ne-se-pravi.html", "text": "Политика с напускане не се прави. Това каза за обзорното предаване „Това е България“ на  Радио „Фокус“  председателят на политическа партия АБВ Румен Петков по повод  бойкота на ПГ на „БСП на България“ към Народното събрание, а преди това на Националното сдружение на общините. Според него сегашното Народно събрание няма волята да изчисти избирателните списъци, нито въпросът с преброяването. „Очевидно е, че в ГЕРБ го няма усещането за парламентаризъм, нито за човешко достойнство у народните представители. Там става дума за слугинаж и еднолично управление, на което би завидял и Тодор Живков. Що се отнася до БСП през последната седмица един път взеха решение да напуснат Съвета на националното сдружение, друг път Народното събрание. Политика с напускане не се прави, но това е техен избор“, каза той. Румен Петков  каза още, че АБВ е декларирала готовност за диалог и формиране на силни политики с БСП, но решението на партията да не променя коалицията си е тяхно. Според него ако след толкова години загубени избори президентът на ПЕС Сергей Станишев свива политическите взаимоотношение до „едно на ум“, това не говори добре за него. Петков каза още, че порочния начин на управление на страната е вреден и няма нищо общо с демокрацията. За него това е причината за наложителните предсрочни избори.  \r\nЦоня СЪБЧЕВА", "date": "2019.02.18", "title": "Румен Петков, АБВ: Политика с напускане не се прави"}
{"url": "http://www.focus-news.net/news/2019/02/18/2625039/shumen-tarzhestveno-vazpomenanie-po-povod-146-godini-ot-gibelta-na-vasil-levski-shte-se-provede-v-dulovo.html", "text": "Тържествено възпоменание по повод 146 години от гибелта на Васил Левски ще се проведе в града. Проявата ще започне на 19 февруари от 10.00 часа пред паметника на Апостола на свободата в центъра на града, съобщи за  Радио „Фокус“- Шумен   Ваня Петрова, гл. експерт „Връзки с обществеността“ в Община Дулово. Пред паметника ще бъдат поднесени венци и цветя. Слово ще произнесе заместник-кметът Доротея Тотева, литературно-музикална програма ще изпълнят възпитаници на ДГ “Мир“, а стихове за Левски ще рецитират ученици от СУ “В. Левски“-Дулово. С едноминутно мълчание ще бъдат почетени животът и делото на Апостола. Спектакълът на силистренския театър за Васил Левски ще започне от 11.00 ч. в зала №1 в сградата на общината. Две училища и две читалища, в района на общината, които носят името на Васил Левски ще честват своя патронен празник. \r\nИвелина ИВАНОВА", "date": "2019.02.18", "title": "Шумен: Тържествено възпоменание по повод 146 години от гибелта на Васил Левски ще се проведе в Дулово"}
{"url": "http://www.focus-news.net/news/2019/02/18/2625040/plovdiv-s-blagoustroyavane-po-ul-bogomil-zapochna-stroitelnata-programa-v-rayon-iztochen.html", "text": "Строителната програма за 2019-та година на администрацията на район „Източен“ започна, съобщиха за  Радио ‘Фокус“-Пловдив  от районната администрация. Вече е приключило благоустрояването на междублоковото пространство на улица „Богомил“ 65 в близост до детска ясла „Веселушка“. „На мястото на премахнатите гаражи изградихме нов паркинг с 25 места, преасфалтирахме прилежащите улички и инфраструктурата“, каза районният кмет Николай Чунчуков. \r\n„В района продължава работата по облагородяването на зоните, където бяха старите ламаринени гаражи, по подобие на изградения през миналата година паркинг за около 150 автомобила между улиците „Братя Свещарови“, „Марин Дринов“ и булевард „Източен“. В приоритетите на администрацията за 2019 година ще бъде вътрешнокварталната инфраструктура – благоустрояване на междублокови пространства, тротоари и улици“, подчерта кметът на район „Източен“ Николай Чунчуков.", "date": "2019.02.18", "title": "Пловдив: С благоустрояване по ул. „Богомил“ започна строителната програма в район „Източен“"}
{"url": "http://www.focus-news.net/news/2019/02/18/2625006/prof-aleksandar-marinov-politolog-gerb-sa-v-uskoreno-padane-predsrochnite-izbori-sa-neizbezhni.html", "text": "ГЕРБ са в ускорено падане, предсрочните избори са неизбежни. Това каза в обзорното предаване „Това е България“ на  Радио „Фокус“  политологът проф. Александър Маринов за последните ходове на партията свързани с  Изборния кодекс и политическите еквилибристики, които определи като гаф за нея. Ситуацията между ГЕРБ, БСП и ДПС прилича на трагичен любовно-политически триъгълник без щастлив край, каза още той и обясни, че партийно политическата система е изхабена и не може да създаде успешна управленска комбинация. „Може би в ГЕРБ има център, който сериозно разсъждава върху възможността в следващ парламент да се наложи партията да партнира с ДПС. Най-вероятно при предсрочни избори относителната тежест на ДПС ще нарасне, предвид лошата кондиция на патриотите.  Най-трудно е положението на БСП , които от една страна заявяват претенции да бъдат алтернатива т.е. да управляват държавата, но за всички е ясно, че те сами не  могат да спечелят достатъчно мнозинство“ коментира той. Проф. Александър Маринов  каза още, че поредна коалиция на БСП с ДПС ще доведе до аналогични и дори по-тежки резултати. Според него най-големият въпрос е: до къде е готова да стигне БСП? \r\nЦоня СЪБЧЕВА", "date": "2019.02.18", "title": "Проф. Александър Маринов, политолог: ГЕРБ са в ускорено падане, предсрочните избори са неизбежни"}
{"url": "http://www.focus-news.net/news/2019/02/18/2625044/blagoevgrad-146-ata-godishnina-ot-obesvaneto-na-vasil-levski-shte-bade-otbelyazana-v-simitli.html", "text": "Признателни жители от Симитли и общината ще преклонят глава пред делото на Апостола на свободата. Това съобщиха за  Радио „Фокус“ – Пирин  от  Община Симитли . Това ще се случи с ритуал по полагане на цветя и венци. Церемонията ще бъде на 19-ти февруари от 11:00 часа пред бюст – паметника на Левски в мемориалния парк в центъра на град Симитли. Рецитал със стихове за Дякона са подготвили ученици от СУ “Св. Св. Кирил и Методий“ в Симитли. Ръководството на община Симитли кани всички, които уважават делата на великия българин, да преклоним глава пред безсмъртния подвиг на Апостола. \r\nЛивия НИНОВА", "date": "2019.02.18", "title": "Благоевград: 146-ата годишнина от обесването на Васил Левски ще бъде отбелязана в Симитли"}
{"url": "http://www.focus-news.net/news/2019/02/18/2625041/sportamerikanetsat-ted-ligeti-veche-e-v-bansko-za-svetovnata-kupa-po-ski-alpiyski-distsiplini.html", "text": "Двукратният олимпийски и петкратен световен шампион Тед Лигети, е първият от над 120 състезатели, който днес пристигна в Банско. Във вторник олимпийският шампион ще изпробва пистите и ще се подготви за първия старт от Световната купа по ски, алпийски дисциплини, в петък, когато е алпийската комбинация от Супер Г и слалом.   \r\nВ събота е супергигантският слалом, където водач е Винсент Крихмайер, Австрия, с 3 точки пред сънародника си Матиас Майер и с 6 точки пред Доминик Парис, Италия. \r\nВ неделя е гигантският слалом, където първи е Марсел Хиршер (504 т.), следван от Хенрих Кристоферсен (302 т.) и трети –Алекси Пентюро (276 т.).", "date": "2019.02.18", "title": "Спорт:Американецът Тед Лигети вече е в Банско за Световната купа по ски, алпийски дисциплини"}
{"url": "http://www.focus-news.net/news/2019/02/18/2625015/smolyan-s-miting-voenni-pochesti-i-tarzhestvena-zarya-v-grada-byaha-otbelyazani-146-godini-ot-gibelta-na-vasil-levski.html", "text": "С митинг, военни почести и тържествена заря в Смолян бяха отбелязани 146 години от гибелта на Васил Левски, предаде репортер на  Радио „Фокус“ – Смолян . Стотици ученици и граждани на Смолян се включиха във факелното шествие, което тръгна от читалище „Балкански просветител” в Райково и продължи до паметника на Апостола в двора на Профилираната природо-математическа гимназия (ППМГ) в града. В шествието се включиха кметът Николай Мелемов, началникът на Регионалното управление на образованието Мария Семерджиева, секретарят на Община Смолян Момчил Николов, Таня Марева от Общински комитет „Васил Левски” и директор на Регионален исторически музей „Стою Шишков” и много други. \r\nСтотици смолянчани, млади хора и ученици бяха дошли в двора на гимназията, за да почетат делото на великия и безсмъртен българин. В тържеството участваха кметът Николай Мелемов, зам.-областният управител  Адриан Петров, секретарят Момчил Николов, архиерейският наместник на Смолянска духовна околия архимандрит Висарион, командирът на 101–ви Алпийски полк, полковник Димитър Кацаров, директорката на ППМГ Мария Илиева, Таня Марева от Общински комитет „Васил Левски” и др. \r\nТака Смолян се поклони пред Левски, най-свидния син на България, увиснал на бесилото, за да възкръсне и се превърне в мерило за правда и свобода. Прочувствена програма за живота, подвига и безсмъртието на Апостола бяха подготвили ученици от ППМГ, чийто патрон е Васил Левски. Признателни смолянчани, училища, представители на общински, областни и партийни структури поднесоха венци и цветя пред единствения в Родопите паметник на Апостола на свободата. След това се проведе тържествена заря. \r\nОрганизатори на инициативите са община Смолян, 101-ви Алпийски полк, ППМГ „Васил Левски”, Общински комитет „Васил Левски” и Регионалното управление на образованието –Смолян. Общинският духов оркестър също участва в тържествените прояви. \r\nУтре, 19 февруари, вторник от 10:30 часа в Спортната зала „Величко Чолаков“ ще се проведе и традиционното състезание „Лъвски скок”, в което ще участват ученици от всички училища в областта, чиито патрон и Васил Левски. \r\nНели ГЕРГЬОВСКА", "date": "2019.02.18", "title": "Смолян: С митинг, военни почести и тържествена заря в града бяха отбелязани 146 години от гибелта на Васил Левски"}
{"url": "http://www.focus-news.net/news/2019/02/18/2625045/sliven-predstaviteli-na-chetiri-darzhavi-sa-na-uchebna-vizita-v-regionalnoto-upravlenie-na-obrazovanieto.html", "text": "Представители на четири държави са на учебна визита в Регионалното управление на образованието, съобщиха от  РУО . До 20 февруари в града се провежда международна партньорска среща по проект на програмата „Еразъм +“ – „Аз съм щастлив. Аз обичам училището си“. Гостуват 23 участници от шест партньорски организации от Италия, Испания, Румъния и Турция. В рамките на визитата участниците ще се запознаят с добри практики в използването на креативни методи и различни ресурси в работата с деца и ученици, за да се въвлекат в по-голяма степен децата в образователния процес. \r\nЦелта на проекта е да се направи оценка на действащите в момента политики за превенция на отпадането на учениците и задържането им в класните стаи, да се обмени опит между партньорите, да се споделят успешни практики, да се организират обучителни дейности за учителите за приложение на творчески методи на преподаване. \r\nВ края на проекта ще се направят предложения и препоръки за политики и мерки по превенцията и ограничаването на отпадането на учениците от училище. \r\nКоординираща организация и основен бенефициент по проекта е Средното училище „Осман Гази“ – гр. Коня, Турция.", "date": "2019.02.18", "title": "Сливен: Представители на четири държави са на учебна визита в Регионалното управление на образованието"}
{"url": "http://www.focus-news.net/news/2019/02/18/2625043/shumen-zatvaryat-vremenno-za-dvizhenie-uchastak-po-ul-tsar-osvoboditel.html", "text": "На 19 февруари, вторник, от 09.30 часа до 12.00 часа, временно се спира движението на моторни превозни средства по ул. „Цар Освободител“ в участъка от ул. „Алеко Константинов“ до ул. „Св. Климент Охридски“. Това съобщиха от  Община Шумен . Промяната се налага заради подмяна на осветителните тела на уличното осветление в този участък. Временната организация на движение ще бъде обозначена с необходимата вертикална сигнализация.", "date": "2019.02.18", "title": "Шумен: Затварят временно за движение участък по ул. „Цар Освободител“"}
{"url": "http://www.focus-news.net/news/2019/02/18/2625046/vidin-regionalna-biblioteka-mihalaki-georgiev-s-prezentatsiya-otkrit-urok-i-tematichna-vitrina-i-izlozhba-po-povod-146-godini-ot-gibelta-na-vasil-levski.html", "text": "По повод  146 години от гибелта на Васил Левски в Детски отдел на  Регионална библиотека ”Михалаки Георгиев” ще се проведат две мероприятия, съобщиха за  Радио „Фокус“ – Видин  от библиотеката.  На 19-ти февруари от 11:00 часа ученици от втори „Б” клас на СУ „Цар Симеон Велики” с класен ръководител Е. Петрова ще представят открит урок за Апостола.  От 12:30 часа  библиотеката ще посетят ученици от две паралелки от третите класове на СУ „П. Р. Славейков”. Библиотекар от отдела ще запознае децата с живота и делото на Васил Левски под формата на презентация. В отдела ще бъде подредена тематична витрина и изложба от отдел „Изкуство” за Апостола на Свободата.", "date": "2019.02.18", "title": "Видин: Регионална библиотека ”Михалаки Георгиев” с презентация, открит урок и тематична витрина и изложба по повод 146 години от гибелта на Васил Левски"}
{"url": "http://www.focus-news.net/news/2019/02/18/2625048/varna-mobilni-politseyski-ekipi-shte-posetyat-12-sela-v-chetiri-obshtini-do-kraya-na-fevruari.html", "text": "12 села в общините Аврен, Дългопол, Суворово и Аксаково предстои да бъдат посетени от мобилни полицейски екипи до края на месец февруари. Това съобщиха за  Радио „Фокус“ – Варна  от Областната дирекция на МВР в града. Посещенията са част от плана на варненската полиция за осигуряване на представители на реда в малките населени места. Според графика, утре – 19 февруари, полицаи от IV Районно управление ще приемат граждани в селата Садово – от 09.30 часа до 10.30 часа, Венелин – от 11 часа  до  12 часа и Пчелник – от 12.30 часа до 13.30 часа. На 21 февруари екипи от Районното управление в Провадия  ще посетят селата Поляците, Медовец и Лопушна в община Дългопол, съответно от 9.30 часа, 11 часа и 12.30 часа. Представители на Районното управление в Аксаково ще бъдат на 28 февруари в селата Новаково, Долище и Куманово. Началните часове, в които те ще приемат хора за отделните населени места са съответно 09.30 часа, 11 часа и 12.30 часа. От Областната  дирекция на МВР във Варна оповестиха и графика за посещенията на мобилните екипи за март. На 5-ти, 7-ми, 12-ти, 14-ти, 19-ти, 21-ви, 26-ти и 28-ми март полицейски екипи ще посетят села в Аврен, Ветрино, Суворово, Аксаково, Бяла, Дългопол, Вълчи дол и Долни чифлик. Датите и часовете за прием могат да бъдат разгледани на сайта на Областната дирекция във Варна. Сформираните мобилни екипи за посещения в населени места без постоянно полицейско присъствие се осъществяват с участието на служители от отделите „Криминална полиция”, „Охранителна полиция” и районните управления. По време на срещите могат да бъдат поставени актуални проблеми и да бъдат подавани сигнали за престъпления или различни нарушения. \r\nДиана СТОЕВА", "date": "2019.02.18", "title": "Варна: Мобилни полицейски екипи ще посетят 12 села в четири общини до края на февруари"}
{"url": "http://www.focus-news.net/news/2019/02/18/2625049/pazardzhik-istoricheskiyat-muzey-v-panagyurishte-uchastva-v-izlozhbata-balgarska-arheologiya-2019.html", "text": "Историческият музей в Панагюрище участва в откритата в Националния археологически институт с музей към БАН временна изложба „Българска археология 2019“. Това съобщиха от музея. В изложбата участват 20 музея от цялата страна и 50 археологически обекта. Тя включва едни от най-представителните открития през изминалата година. Исторически музей – Панагюрище участва с един от проучените обекти през 2018 г . от района на община Панагюрище – могила в района на язовир „Луда Яна“.", "date": "2019.02.18", "title": "Пазарджик: Историческият музей в Панагюрище участва в изложбата „Българска археология 2019“"}
{"url": "http://www.focus-news.net/news/2019/02/18/2625047/aa-turtsiya-nastoyava-nato-da-ya-podkrepi-v-borbata-s-terora.html", "text": "Председателят на турския парламент в понеделник призова НАТО да подкрепи страната в борбата с терористичните групировки,  предава агенция  АА . \r\nТова е казал Бинали Йълдъръм в специално изявление, посветено на 67-та годишнина от присъединяването на Турция към Северноатлантическия Договор. Той е припомнил, че събитието се е случило на 18 февурари 1952 година и е добавил: \"Турция играе важна роля в осигуряване на отбраната като важен член на алианса.“ Що се отнася до борбата с терористичните групировки Йълдъръм е пояснил, „ние очакваме нашите съюзници да подкрепят операциите ни в страна, които провеждаме срещу ПКК и останалите терористични организации“. \r\nТурция има втората най-голяма армия в НАТО след САЩ.   \r\nВ продължение на 30 години ПКК, обявена за терористична организация в Турция, САЩ и ЕС, е причинила смъртта на повече от 40 000 души. Над 300 цивилни са загинали при самоубийствени атентати, организирани от „Ислямска държава“.  Ивелина Ватова", "date": "2019.02.18", "title": "АА: Турция настоява НАТО да я подкрепи в борбата с терора"}
{"url": "http://www.focus-news.net/news/2019/02/18/2625051/anadolu-agency-rusiya-nastoyava-vrashtaneto-na-islyamistkite-teroristi-da-stava-spored-rezolyutsiya-na-oon.html", "text": "Трансферът към държавите по постоянно местожителство на чужденци, които са при терористите в Сирия, трябва да става въз основа на съответната резолюция на ООН, е заявил в понеделник руският външен министър Сергей Лавров, предава турската  Anadolu Agency .  \r\nИзказването на Лавров идва веднага след като американският президент се обърна към европейските държави да си приберат ислямистките терористи, които са в Сирия.  \r\nНа пресконференция след разговорите с неговия омански колега Юсуф бин Алави в Москва, руският дипломат номер едно е заявил, че първата стъпка, която трябва да се предприеме, е в страните, където са граждани съответните индивиди, да се изпратят данните им.\" Тези лица са заподозрени в тероризъм, те са чуждестранни терористични бойци, това е терминът, включен в резолюцията на Съвета за сигурност на ООН. Съвсем ясно тя съдържа списък със стъпките, които трябва да се предприемат, след като тези индивиди попаднат в ръцете на съответните държави, борещи се с тероризма. Тези критерии трябва да се изпълняват и първата абсолютно съществена крачка е прозрачността при трансфера на данни за тези хора“, е заявил Лавров. \r\nВ неделя американският президент призова Великобритания, Франция, Германия и други европейски държави да си „ приберат над 800 бойци от „Ислямска държава“, които САЩ са пленили в Сирия и в момента ги изправят пред съда\".  Ивелина Ватова", "date": "2019.02.18", "title": "Anadolu Agency: Русия настоява връщането на ислямистките терористи да става според резолюция на ООН"}
{"url": "http://www.focus-news.net/news/2019/02/18/2625042/", "text": "След като в неделя от БСП заявиха, че напускат парламента и поставиха условия на управляващите, при които биха се върнали в пленарната зала, а именно отпадане на последните изменения в Изборния кодекс и избор на нов състав на Централната избирателна комисия (ЦИК), в понеделник от ГЕРБ обявиха, че ще върнат прага на преференциите и ще бъде започната процедура за избор на нова ЦИК. ПГ на ГЕРБ внесе в Народното събрание нови промени в Изборния кодекс за възстановяване на преференцията. Председателят на водещата правна комисия Данаил Кирилов насрочи заседание на 20 февруари, на което ще се гледат промените.Председателят на ГЕРБ и министър-председател Бойко Борисов свика заседание на Изпълнителната комисия на партията, на което са били обсъдени последните промени в Изборния кодекс. На пресконференция след срещата той посочи, че от БСП са изопачили нещата и са се възползвали от отсъствието му от страната, за да създават напрежение. „Не искаме да оставим оттенък, че на нас изборните правила ни влияят. Мандатът на предишната ЦИК беше прекратен предсрочно, когато ние бяхме опозиция. Тази ЦИК и този избирателен закон бяха създадени от БСП и е нахално сега да изопачават нещата\", отбеляза Борисов. По думите му промените по отношение на преференциите не са били обяснени правилно. „Ако президентът не наложи вето, спешно ще се върнат нещата от депутатите така, както бяха досега“, заяви премиерът. Борисов коментира и темата за събирането на кворум в Народното събрание. „Когато сме имали нужда от ДПС, те са ни подкрепяли. Но ако искаме да сме управляваща коалиция, всички трябва да ходим на работа. Утре съм поканил „Обединени патриоти“ на среща. Защото ако искаме да сме управляващата коалиция, всички трябва да ходят на работа и тогава няма да ни е нужна подкрепа за кворум“, заяви още министър-председателят. \r\nНародният представител от ГЕРБ Георги Марков коментира, че не може да има избори в България по сегашната пропорционална изборна система, която обрича на вечни коалиции. „Още не сме преглътнали Костинброд и съм изумен, че държавният глава намекна за Костинбродската афера с положителен знак. Вървим към Европа, не може да вървим към еврото, а да въвеждаме машинно гласуване, каквото няма никъде в Европа. А държавният глава създава впечатление, че ако няма машинно гласуване, щял да бъде опорочен вотът. Оттук нататък започваме да говорим за Европа, за приноса на ГЕРБ в Европа и за поредната победа на ГЕРБ\", каза Марков. \r\nПо-късно председателят на ПГ на ГЕРБ Цветан Цветанов публикува съобщение в личната си страница в социалната мрежа „Фейсбук“, в което посочва, че е наложително преразглеждането на промените в Изборния кодекс, независимо от това дали президентът ще наложи вето или не.  „ПП ГЕРБ нееднократно е показвала досега, че държи сметка за мнението на хората и че е чувствителна към реакциите на обществото по повод на законодателната дейност в парламента“, посочва Цветанов. \r\nМеждувременно отговорът на левицата не закъсня. По време на пресконференция лидерът на БСП Корнелия Нинова посочи, че преразглеждането на промените в Изборния кодекс е частична победа за партията, но заяви, че депутатите от БСП няма да се върнат в парламента, тъй като не са изпълнени всичките им условия. „Страх ги е от машините, защото разчитат на фалшифициране на протоколи на комисиите. На второ място, трябва да се отмени решението на комисиите и, трето, - да се промени решението, че не може да обжалваме”, каза Нинова. Тя допълни, че левицата е поискала среща с всички европейски посланици, за да ги запознае със случващото се с изборното ни законодателство. „Изчакваме Радев, за да видим дали ще наложи вето на някои от решенията. С всички сме готови да разговаряме, няма значение политическата принадлежност, защото тук става въпрос за кауза, която е над всяка партия - човек да може свободно да си изразява волята, хората да не ги е страх да имат свободно мислене”, заяви Нинова. \r\nПредседателят на парламента Цвета Караянчева обяви, че управляващите нямат притеснения да правят избори с нова избирателна комисия. „Това, което заяви премиерът Бойко Борисов, ще бъде изпълнено. Няма да чакаме президентско вето”, заяви Караянчева. „БСП търсят във всеки един момент скандали, за да могат да напускат Народното събрание и да извиват ръце. В 44-то Народно събрание отличителната черта на БСП е да напускат парламента. Вече трети път го правят“, коментира председателят на НС. Тя определи като нелогично изборни манипулации да предотвратяват хората, които са  „измайсторили” Костинбродската афера. „БСП да не се притесняват- и без тях парламентът ще работи, но не е добре една от опозиционните партии да отсъства“, посочи Караянчева.  Агенция „Фокус“ припомня:  На 17 февруари ПГ на „БСП за България“ обяви, че напуска Народното събрание на фона на напрежението във връзка с измененията в Изборния кодекс. Решението бе взето на Националния съвет на партията. БСП обяви, че би възстановила участието си в парламента при избор на нова ЦИК, отмяна на промените в Изборния кодекс, връщане на преференцията и на дебата за машинното гласуване. Предложението направи лидерът на БСП Корнелия Нинова, която подчерта, че в момента ситуацията за България е много важна. Нинова определи среднощното заседание на парламента, на което бяха приети промените в Изборния кодекс, като „ти на мене - аз на тебе“ и посочи, че това е бил грозен пазарлък за партийни интереси. \r\nЦветилена СИМЕОНОВА", "date": "2019.02.18", "title": "ГЕРБ връща прага на преференциите и сменя състава на ЦИК (ОБЗОР)"}
{"url": "http://www.focus-news.net/news/2019/02/18/2625052/sport-chetirikratniyat-svetoven-shampion-sebastiyan-fetel-nay-barz-v-parviya-den-ot-predsezonnite-testove-za-formula-1.html", "text": "Четирикратният световен шампион Себастиан Фетел, Германия, беше най-бърз в първия ден от предсезонните тестове във Формула 1 в Барселона. С \"Ферари\" той  постигна време от 1:18.161 минута, остана най-дълго на пистата и направи 169 обиколки. \r\nВторият Карлос Сайнс-младши, Испания, с \"МакЛарън\"  постигна време от 1:18.558 минути и 119 обиколки. \r\nТрети беше Себастиан Грожан, Франция, с \"Хаас\". Той остана почти на секунда след Фетел с време от 1:19.159 минута. \r\nТестовете в Барселона продължават до 1 март, а първият старт от новия сезон е на 17 март в Австралия.", "date": "2019.02.18", "title": "Спорт: Четирикратният световен шампион Себастиян Фетел – най-бърз  в първия ден от предсезонните тестове за Формула 1"}
{"url": "http://www.focus-news.net/news/2019/02/18/2625016/dimitar-brachkov-kmet-na-obshtina-petrich-imeto-na-apostola-probuzhda-i-do-dnes-negovite-zaveti-shte-ni-trevozhat-vseki-pat-kogato-se-otklonim-ot-patya-koyto-vodi-kam-blagoto-na-rodinata.html", "text": "Името на Апостола пробужда и до днес, неговите завети ще ни тревожат всеки път, когато се отклоним от пътя, който води към благото и бъдещето на Родината. Това каза кметът на Община Петрич Димитър Бръчков, по време на ритуала по полагане на венци и цветя в знак на почит към Апостола на свободата – Васил Левски, предаде репортер на  Радио „Фокус“-Пирин . Той подчерта, че 146 години ни делят от злокобния февруарски ден, в който се е отворила най-голямата рана в Майка България - денят, в който на бесилото с чутовна сила и дух, е увиснал най-свидният й син – Васил Левски. По думите му до последен дъх Апостолът на свободата не е преклонил глава пред ятагана и не е трепнал. „Левски вярваше, че тази цена се плаща за най-вишето благо – свободата на Отечеството. На днешната дата думите на Апостола пак отекват в сърцата ни. „Трябва да се жертва всичко, та дори и себе си”, заяви кметът на Община Петрич. Той добави, че Васил Левски ни е дал този пример за любов и вярност към Родината.  \r\n„Стъпките на Левски ще продължат да отекват във всяко кътче на родната ни земя, земята, която той прекоси на длъж и на шир, за да пробуди народа, защото часът на свободата призовава всеки българин да покаже на дело родолюбието си, кураж и доблест, силно българско сърце и непреклонност”, каза още Димитър Бръчков. Според кмета на Петрич Апостолът уверено е казвал да помним едно: „От нас зависи да бъдем равноправни с другите европейски народи”. „Колко вярно звучи този негов завет и днес”, отбеляза градоначалникът. По думите му като потомци на Левски ние нямаме право да скланяме глава, защото българският род е велик и ние винаги има какво да дадем на света. „Уважаеми съграждани и гости на Петрич, пламъкът, който гори днес от стотиците факли, е този, който ни завеща Апостола. Това е огънят, който трябва да пламти в сърцата на всеки един щом стане дума за род и Родина. Това е нашата почит към живота и делото на един горд български син. Това е нашата дума и нашият обет, че ще следваме заветите на Левски и ще бъдем достойни негови последователи”, каза още Димитър Бръчков.  \r\nТой заяви, че винаги в делата си ще знаем, че всичко зависи от нашите задружни сили – и бъдещето на Петрич, и бъдещето на България. „Нека помним величието на Апостола! Да живее България!”, завърши словото си кметът на Община Петрич. \r\nНатали СТЕФАНОВА", "date": "2019.02.18", "title": "Димитър Бръчков, кмет на Община Петрич: Името на Апостола пробужда и до днес, неговите завети ще ни тревожат всеки път, когато се отклоним от пътя, който води към благото на Родината"}
{"url": "http://www.focus-news.net/news/2019/02/18/2625050/afp-deklaratsiyata-na-tramp-za-izvanredno-polozhenie-predizvika-protesti-pred-beliya-dom.html", "text": "Малка група протестиращи в понеделник са изразили недоволство пред сградата на Белия дом по повод декларацията на Доналд Тръмп за национално извънредно положение, с което се цели да получи финансиране за стената по американско-мексиканската граница, предава  AFP . \r\nДекларацията позволява на президента да заобиколи решението на Конгреса, с което се одобрява само една четвърт от сумата от 5.6 млрд. щатски долара, които той иска за стената.  \r\n\"Доналд Тръмп се опитва да събори нашата демокрация“, заявява 65-годишен активист на Зелената партия. \r\nМакар че и други президенти са обявявали извънредно положение, събитието от петък се оценява като първи случай в историята на САЩ, когато се използва този казус, за да се търсят пари, за които Белият дом е получил специален отказ от Конгреса. \r\nТова президентско решение ще бъде оспорвано в съда, тъй като главният прокурор на щата Калифорния вече предупреди, че неговият щат ще заведе дело.   \r\nДекларацията дава право на президента да използва фондове от бюджета на Пентагона и от други източници.   Ивелина Ватова", "date": "2019.02.18", "title": "AFP:  Декларацията на Тръмп за извънредно положение предизвика протести пред Белия дом"}
{"url": "http://www.focus-news.net/news/2019/02/18/2625038/", "text": "По данни на Министерството на здравеопазването случаите на морбили у нас вече са 27.  Заболяването беше констатирано на 14 февруари, тогава бяха доказани 5 случая , 4 от които в Благоевградска област. До края на деня случаите станаха 17. Министерството разпореди на директора на РЗИ-Благоевград предприемането на незабавни мерки за ограничаване разпространението на заболяването и предотвратяване възникването на нови случаи, в т.ч. и затваряне на детското отделение на МБАЛ-Разлог, където е осъществен контактът. На всички регионални здравни инспекции в страната беше разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Съгласно Имунизационния календар на България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.  На 15 февруари пациентите с морбили се увеличиха на 21 . Четирите нови случая са в Благоевград, от тях три са деца, а четвъртият пациент е мъж. Така до този момент 19 от доказаните 21 случая са при деца.  На 18 февруари бяха констатирани нови 3 случая на морбили в Благоевград. Два от тях в Разлог и един в Добринище. По-късно през деня случаите станаха 27, с обявените 3 нови в София . Последните заболели са майка на 19 години и детето й на 2 години, както и 9-месечно бебе.  \r\nМинистерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.  \r\nБиляна ИВАНОВА", "date": "2019.02.18", "title": "Случаите на морбили вече са 27 (ОБЗОР)"}
