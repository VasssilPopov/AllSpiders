{"url": "http://www.focus-news.net/news/2018/06/02/2529273/predstoyashti-mezhdunarodni-sabitiya-za-3-yuni-agentsiya-fokus.html", "text": "Министърът на търговията на САЩ Уилбър Рос ще проведе втори ден от преговорите си с представители на Китай.\r\n*** Словения ще проведе предсрочни избори.\r\n*** Президентът на Турция Реджеп Тайип Ердоган ще проведе голям предизборен митинг в населения предимно с кюрди град Диарбекир.\r\n*** Церемония за пристигането на трофея за Световното първенство по футбол.\r\n***", "date": "2018.06.02", "title": "Предстоящи международни събития за 3 юни (Агенция \"Фокус\")"}
{"url": "http://www.focus-news.net/news/2018/06/02/2529274/d-r-maruan-nazzal-dermatolog-mnogo-faktori-prichinyavat-dehidratatsiya-na-kozhata.html", "text": "Много фактори причиняват дехидратация на кожата. Това каза за Радио „Фокус“-Бургас д-р Маруан Наззал, дерматолог в Бургас. „Това са фактори от околната среда като студ, вятър, замърсяване, UV лъчи, тютюн и алкохол, стрес и умора, агресивни козметични продукти. Водата и въздухът са основни елементи на живота. При възрастните хора водата представлява 65% от цялото тегло. Ако човек тежи 60 кг, то тялото му съставлява около 39 литра вода, от които 15% са концентрирани в кожата. Ролята на водата е фундаментална. Тя е резервоарът, от който другите органи черпят. Чрез нея се осъществява обменът с външния свят. Водата се движи от дерма към повърхността като по пътя се напояват отделните слоеве чрез дифузия. Този воден поток се нарича незначителна загуба на вода“, обясни д-р Наззал.  По думите му кожата се предпазва от хидролипидния филм, който я покрива, но именно роговият слой - най-горният слой на епидермиса, спира този процес на изпаряване. „В случай на увреждане на тази физиологична бариера, загубата на вода се увеличава и прави кожата суха. Водата в дермата вече не циркулира до епидермиса и хидролипидният филм вече не изпълнява своята роля“, допълни още д-р Наззал.\r\nЯнислава КРЪСТЕВА", "date": "2018.06.02", "title": "Д-р Маруан Наззал, дерматолог: Много фактори причиняват дехидратация на кожата"}
{"url": "http://www.focus-news.net/news/2018/06/02/2529302/fokus-makedoniya-priklyuchi-protestat-na-vmro-dpmne-v-skopie.html", "text": "Приключи протестът на ВМРО-ДПМНЕ в Скопие, предава “Фокус“ (Македония).\r\nВМРО-ДПМНЕ проведе първият протестен митинг, откакто партията е  в опозиция. На митинга говори лидерът на партията Християн Мицкоски. Присъстваха повечето от депутатите на ВМРО-ДПМНЕ, новото партийно ръководство, бившият кмет на Скопие Коце Траяновски, както и част от коалиционните партньори. Не присъстваше бившият лидер на партията Никола Груевски, който заема поста Почетен председател на ВМРО-ДПМНЕ, но той изрази своята подкрепа за протеста в социалната мрежа „Фейсбук“.\r\nВъв фокуса на протеста беше спорът за името, но и посланията на премиера Зоран Заев, че преговорите приключват и че е намерено решение. Мицкоски се оплака, че той, като лидер на основната опозиционна партия, не знае нищо за тях и че основната информация идва  от гръцките медии.\r\nТой поиска промяна в политическото поведение и  наложените  фалшиви стандарти и ценности.\r\n„НАТО и ЕС са вечен стремеж на нас и нашето поколение, отлична възможност за държавата и гражданите, но промените трябва да  започнат от нас самите. Трябва да вярваме в себе си и в собствените си качества“, допълни Мицкоски.\r\nПредседателят на ВМРО-ДПМНЕ разкритикува работата на правителството, водено от министър-председателя Заев през изминалата година, като посочи, че очакванията на гражданите са били предадени и че тяхното достойнство е било разрушено.\r\n„Една година, пропусната в живота ни, година на бездействие, създаване на разделения и хаос. Година на политически терор, арести, сплашване, мъчения. Година на икономически неуспехи, създаването на корупция в обществото“, каза Мицкоски.\r\nГражданите в началото на протеста, подкрепени от партийното ръководство, пяха \"Имаме едно име\" и след скандираха името на Мицкоски. Юлиян Марков", "date": "2018.06.02", "title": "„Фокус“ (Македония): Приключи протестът на ВМРО-ДПМНЕ в Скопие"}
{"url": "http://www.focus-news.net/news/2018/06/02/2529277/sofiya-vazstanoveno-e-dvizhenieto-po-pat-i-1-sofiya-botevgrad-pri-km-210-v-rayona-na-ankernata-stena.html", "text": "Възстановено е движението по път I-1 София – Ботевград, при км 210 в района на анкерната стена. Това съобщиха от пресцентъра на Агенция \"Пътна инфраструктура\".", "date": "2018.06.02", "title": "София: Възстановено е движението по път I-1 София – Ботевград, при км 210 в района на анкерната стена"}
{"url": "http://www.focus-news.net/news/2018/06/02/2529278/stara-zagora-na-tarzhestvena-tseremoniya-v-kazanlak-byaha-nagradeni-pobeditelite-v-mezhdunaroden-konkurs-za-savremenno-lyutierstvo-za-tsigulka-viola-violonchelo-i-kitara.html", "text": "На тържествена церемония в Музея на розата бяха наградени победителите в провеждащия се за първи път в България и Казанлък Международен конкурс за съвременно лютиерство за цигулка, виола, виолончело и китара, предаде кореспондент на Радио „Фокус“. В конкурса участваха над 120 струнни музикални инструменти, изпратени от различни краища на света.\r\n“Изключително сме горди, че Казанлък и италианският град Кремона съхраниха 40-годишното си приятелството и го увенчаха с този конкурс. Провеждането му е изключителна чест за нас и ние в Казанлък може да се гордеем с майсторите ни. Респект от висотата и експертността”, каза кметът на Община Казанлък Галина Стоянова, която връчи специален плакет на Роберто Вилла – секретар на Националната асоциация на лютиерите в Италия. Тя му благодари за признанието Общината да бъде домакин на престижния конкурс. „Казанлък е град на розите, но когато до тях застанат и виолите, се получава съвършенство”, каза още кметът Стоянова.\r\nОт своя страна Роберто Вилла каза, че Кремона и Казанлък имат много силна връзка: “Използвам възможността да благодаря на всички институции, че позволиха да се проведе този конкурс в красивия ви град, който свързва все повече лютиерското изкуство, музиката и цветята”, каза той. Роберто Вилла връчи на кмета Галина Стоянова плакет за добрата съвместна работа между Националната асоциация на лютиерите в Италия и Община Казанлък.\r\nСпециалната награда за лютиерство на Община Казанлък бе присъдена на Джованети Матео от Италия. Наградата на фабриката за струнни музикални инструменти в Казанлък получи Румен Тодоров от България. Казанлъшкият лютиер и почетен гражданин Едрьо Едрев присъди своята специална награда – плакет - виола на Никола Николов от България. Плакет - цигулка бе даден на Хироши Михара от Япония. Съюзът на лютиерите отличи най-младия участник в конкурса Ивайло Чобанов. \r\nСлед петдневна работа международното жури с председател Флориан Леонхар от Англия – председател и членове Зенг Куан - Китай, Икуко Сузуки- Япония, Карло Веторри - Италия, Грег Алф - САЩ, Джорджио Сколари - Италия, Едрьо Едрев - България, Галин Пенев - България, Стефан Христов - България, определи победителите в конкурса за съвременно лютиерство в категориите „Цигулка – професионалисти“, „Цигулка – непрофесионалисти“, „Цигулка – състарена“, „Виола – професионалисти“, „Виола – непрофесионалисти“, „Виола – състарена“ и „Виолончело – професионалисти“ , „Виолончело – състарена“. Сред наградените са майстори – лютиери от Италия, България и Китай. В категорията „Китара“ не беше присъдена награда.\r\nСлавяна ГАЙДАРОВА", "date": "2018.06.02", "title": "Стара Загора: На тържествена церемония в Казанлък бяха наградени победителите в Международен конкурс за съвременно лютиерство за цигулка, виола, виолончело и китара"}
{"url": "http://www.focus-news.net/news/2018/06/02/2529279/nikola-gruevski-vreme-e-da-izpratim-poslanie-kam-sdsm-che-nablyudavame-kakvo-se-sluchva.html", "text": "Бившият премиер на Македония и лидер на ВМРО-ДПМНЕ Никола Груевски заяви, че подкрепя протеста, който ще се организира в събота вечер от партията му, предава македонската информационна агенция „Макфакс“.\r\nТой заяви, че е време да се изпрати ясно послание към СДСМ, че гражданите желаят промяна.\r\n„Измина една година, а вече рядко има човек, който да не разпознава голямата лъжа на СДСМ. Време е да им се изпрати послание. Това, че знаем и гледаме какво се случва. Това, че не сме съгласни. И това, че желаем промени. Тази вечер е добра възможност. Подкрепа за днешното събиране. Македония ще победи!“, написа Груевски в социалната мрежа „Фейсбук“.\r\nПротестът на опозиционната ВМРО-ДПМНЕ ще започне в 20:00 часа (21:00 часа българско време) на 2 юни пред сградата на парламента на Македония. Йонислав Дочев", "date": "2018.06.02", "title": "Никола Груевски: Време е да изпратим послание към СДСМ, че наблюдаваме какво се случва"}
{"url": "http://www.focus-news.net/news/2018/06/02/2529280/varna-309-bezrabotni-shte-badat-vklyucheni-v-zaetost-po-proekt-rabota-na-operativna-programa-razvitie-na-choveshkite-resursi-2014-2020.html", "text": "309 безработни ще бъдат включени през юни в заетост по проект „Работа“ на Оперативна програма „Развитие на човешките ресурси“ 2014-2020. Това съобщиха за Радио „Фокус“ – Варна от Дирекция „Регионална служба по заетостта“ във Варна. Разкритите работни места са в дейности, насочени към подобряване на жизнената среда и услуги за населението. 228 безработни ще бъдат наети в общинските администрации, а 81 лица ще могат да бъдат устроени при работодатели от реалния сектор.\r\nПроект „Работа” се реализира на територията на общини с равнище на безработица по-високо от средното за страната. Целта му е преодоляване на регионалните диспропорции на пазара на труда и повишаване на заетостта и трудовите умения на безработни лица, в т.ч. безработни в неравностойно положение на пазара на труда. Целенасочена подкрепа ще бъде предоставяна към дълготрайно безработните лица с цел преодоляване на пречките и създаване на предпоставки за включването им в заетост. Предвидената субсидирана заетост е до 12 месеца. Проектът предоставя възможност за включване на безработните лица в обучение за придобиване ключова компетентност или професионално квалификация, съгласно индивидуалните характеристики на лицето и спецификата на работното място. Заявено е обучение за 131 лица преди да се включат в заетост.\r\nМарияна ВАЛЕНТИНОВА", "date": "2018.06.02", "title": "Варна: 309 безработни ще бъдат включени в заетост по проект „Работа“ на Оперативна програма „Развитие на човешките ресурси“ 2014-2020"}
{"url": "http://www.focus-news.net/news/2018/06/02/2529275/sputnik-singapur-raboti-usardno-za-da-podsiguri-bezproblemnoto-provezhdane-na-sreshtata-mezhdu-donald-tramp-i-kim-chen-un.html", "text": "Сингапур полага всяко усилие, за да подсигури безпроблемното преминаване на срещата между севернокорейския лидер Ким Чен-ун и президента на САЩ Доналд Тръмп, заяви министърът на отбраната на Сингапур Нг Енг Хен в събота, цитиран от Sputnik.\r\n„Министерството на външните работи полага извънредно много усилия. Искаме да допринесем по нашия малък начин за това тази среща да се случи“, заяви той пред репортери.\r\nСрещата между Доналд Тръмп е насрочена за 12 юни в Сингапур. Американският президент първоначално отмени срещата, заради коментар на високопоставен севернокорейския представител по адрес на вицепрезидента Майк Пенс, но в петък, 1 юни, все пак обяви че срещата ще се състои. Йонислав Дочев", "date": "2018.06.02", "title": "Sputnik: Сингапур работи усърдно, за да подсигури безпроблемното провеждане на срещата между Доналд Тръмп и Ким Чен-ун"}
{"url": "http://www.focus-news.net/news/2018/06/02/2529276/balgariya-pochete-pametta-na-poeta-revolyutsioner-hristo-botev-i-na-zaginalite-za-svobodata-na-stranata-obzor.html", "text": "България почете паметта на поета-революционер Христо Ботев и на загиналите за свободата на страната. Празникът за пръв път се отбелязва във Враца и Пловдив през 1884 година. Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. - като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България.\r\nТази година се навършват 142 години от гибелта Ботев. След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници.\r\nДенят бе отбелязан с ритуали по полагане на венци и цветя и различни инициативи в цялата страна. Точно в 12.00 часа прозвучаха сирените в памет на загиналите за свободата на България. Те се използват  за първи път през 1948 г., когато се отбелязва 100-годишнината от рождението му. \r\nСъстоя и традиционното всенародно поклонение на връх Oколчица във Врачанския Балкан. То започна с молебен, отслужен от врачанския митрополит Григорий. Тържествени слова произнесоха председателят на парламента Цвета Караянчева, кметът на Враца Калин Каменов и Атанас Катрафилов - наследник на ботев четник. Караянчева заяви, че днес повече от всякога се нуждаем от Ботев, от думите и заръките му, защото живеем в свят, изпълнен с вражди и размирици и продължаваме да се борим за справедливо обществено устройство и нов световен ред. Председателят на ПГ на ГЕРБ и заместник-председател на партията Цветан Цветанов се включи в традиционния поход до връх Околчица. Групата от 350 човека тръгна рано сутринта от с. Паволче и се отправиха към връх Околчица. На самия връх Цветан Цветанов се присъедини към походниците, които преди близо седмица тръгнаха „По стъпките на Ботевата чета“. Правнукът на Ботевия четник Поп Сава Катрафилов – Атанас Катрафилов, подари на Цветанов две 60-годишни книги със съчинения на големия български поет-революционер Христо Ботев на връх Околчица.\r\nДенят на Ботев бе отбелязан в цялата страна с участието на представителни военни подразделения. В град Калофер тържествено бе отбелязана 142-годишнина от героичната гибел на Христо Ботев. Честването започна от Национален музей „Христо Ботев“ с военен ритуал по изнасяне знамето на Ботевата чета. Пред мемориалния комплекс в центъра на града се състоя митинг-поклонение, на който кметът на община Карлово д-р Емил Кабаиванов и професор Иван Гранитски произнесоха тържествени слова в памет на българския герой Христо Ботев. Кабаиванов заяви, че 2-ри юни е ден, в който думите държава, народ, нация тежат на своето място, а думите кауза, борба, саможертва тежат на своето място. По думите му Христо Ботев е човекът, който ни обединява и човекът, който е бил потребен на България със своята проза и със своите стихове. Пред паметника на Христо Ботев бяха поднесени венци и цветя в знак на признателност към безсмъртното дело на поета-революционер. На тържествената церемония присъстваха още: генерал Константин Попов – Председател на Комисията по отбрана в 44-то Народно събрание, Веска Ненчева, Красимир Янков и Димитър Георгиев – народни представители от 44-то Народно събрание, инж. Таня Михайлова – зам.-министър на Министерството на образованието и науката, Алексей Новосьолов – съветник по културните въпроси в посолството на Руската федерация, Евелина Апостолова - заместник-областен управител на област Пловдив, Данка Зидарова-Люртова – заместник-кмет на община Карлово, Анастасия Чолакова – заместник-председател на Общински съвет Карлово, бригаден генерал Петьо Мирчев – заместник-командир на Военновъздушните сили, бригаден генерал Пламен Йорданов командир на 61-ва Стрямска механизирана бригада, Румен Найденов – комендант на Интендантско обслужване град Калофер, общински съветници, кметове на населени места, стотици жители и гости на града.", "date": "2018.06.02", "title": "България почете паметта на поета-революционер Христо Ботев и на загиналите за свободата на страната (ОБЗОР)"}
{"url": "http://www.focus-news.net/news/2018/06/02/2529282/sergey-genchev-urednik-prilepite-v-yagodinskata-peshtera-haresvat-gaydite-i-rodopskata-muzika.html", "text": "Прилепите в Ягодинската пещера харесват гайдите и родопската музика. Това каза за Радио „Фокус“ – Смолян Сергей Генчев – спелеолог и уредник на Ягодинската пещера. Той поясни, че преди време, когато са започнали да озвучават пещерата и в нея да звучи родопска музика, еколозите са казвали, че по този начин прилепите ще бъдат прогонени. „Въпреки това, защитените животни се събират най-вече около тонколоните, от които се чува музиката и това означава, че те я харесват и тя ги привлича. Те предпочитат да се събират именно там, особено през зимата“, посочи Генчев. Той уточни, че е трудно да се установи колко точно се прилепите както в Ягодинската пещера, така и в други пещери, тъй като се преброяват трудно, но е важно те да се пазят, тъй като са в Червената книга на България и са много полезни животни. „Където има прилепи, растителността не боледува. Те са най-добрите еколози, които унищожават вредителите по дърветата – комари, червеи, гадини. Задължително през нощта полетът на прилепите е извън пещерата, тъй като вътре няма храна за тях. След свечеряване те излизат навън и към 4-5 часа сутринта се прибират в пещерата“, поясни Генчев. Той уточни, че те са и много грижовни към малките си. Раждат по едно прилепче на година. Малкото лети с майка си един месец и бозае от нея, докато тя се храни. Едва 45 дни след раждането си те стават самостоятелни и започват да ловуват и да се прехранват.\r\nНели ГЕРГЬОВСКА", "date": "2018.06.02", "title": "Сергей Генчев, уредник: Прилепите в Ягодинската пещера харесват гайдите и родопската музика"}
{"url": "http://www.focus-news.net/news/2018/06/02/2529283/tass-ruskoto-kulturno-ministerstvo-nyama-da-finansira-antiruski-proekti.html", "text": "Министерството на културата на Русия няма да предоставя финансова подкрепа на антируски автори и проекти, заяви министърът на културата Владимир Медински в събота, цитиран от ТАСС.\r\n„Ние не се занимаваме с цензура и не планираме да го правим. Цензурата е незаконна (в нашата страна). Въпросът е „Какъв вид дейности са държавно финансирани?“ Повтарям, че няма да бъдем културно мазохистични като финансираме тези идеи, тези автори, тези проекти, които работят срещу страната ни. Това няма нищо общо с цензурата“, заяви Медински.\r\n„Това е нашата позиция. Това е волята на гласоподавателите, която ясно се вижда от последните избори. Президентът назначава правителството, за да реализира волята на гласоподавателите на практика. Ние изпълняваме това, което хората искат“, изтъкна министърът.\r\nМедински увери, че министерството ще продължи политиката си за подкрепа и развитие на всички форми и видове култура, които „обогатяват хората и ги правят по-добри“. Йонислав Дочев", "date": "2018.06.02", "title": "ТАСС: Руското културно министерство няма да финансира антируски проекти"}
{"url": "http://www.focus-news.net/news/2018/06/02/2529284/kyustendil-turisticheskoto-druzhestvo-v-grada-organizira-sastezanie-po-orientirane-za-chereshova-kupa-kyustendilska-prolet.html", "text": "Туристическото дружество в Кюстендил организира състезание по ориентиране за черешова купа „Кюстендилска пролет”. Това съобщи за Радио „Фокус” – Кюстендил Силвия Михова, секретар на Туристическо дружество „Осогово” – Кюстендил. Състезанието ще се проведе на 9 юни, а стартът ще бъде даден от 11.30 часа от общинския Парк-хотел „Кюстендил”. „Това е едно традиционно състезание по ориентиране, което се радва на голям интерес. Миналата година се включиха над 180 участници, очакваме и тази година да имаме толкова”, каза Силвия Михова. По традиция в състезанието ще се включи и кюстендилският клуб по спортно ориентиране „Руен – 92”, чийто треньор е Георги Бургов. Очаква се в състезанието да се включат отбори от цялата страна. То е включено и в годишния спортен календар на Община Кюстендил.\r\nВенцеслав ИЛЧЕВ", "date": "2018.06.02", "title": "Кюстендил: Туристическото дружество в града организира състезание по ориентиране за черешова купа „Кюстендилска пролет”"}
{"url": "http://www.focus-news.net/news/2018/06/02/2529287/plovdiv-uvelichava-se-broyat-na-bolnite-ot-chrevni-infektsii-v-oblastta.html", "text": "Увеличава се броят на болните от чревни инфекции в Пловдивска област. Това сочи справка на Радио „Фокус“ – Пловдив в сайта на Регионалната здравна инспекция. През последният отчетен период засегнатите от чревни инфекции са 52 души срещу 46 през последната седмица на май. С един повече са и случаите на вирусен хепатит. През последната седмица се отчита спад в броя на болните от варицела – те са 124 души, като през предходния отчетен период те са били общо 164. Намаляват и случаите на скарлатина – засегнатите са 10 души срещу 17 в края на май. През последния отчетен период са регистрирани 7 случая на ухапани от кърлежи и насекоми, също 5 случая на марсилска треска.", "date": "2018.06.02", "title": "Пловдив: Увеличава се броят на болните от чревни инфекции в областта"}
{"url": "http://www.focus-news.net/news/2018/06/02/2529285/veliko-tarnovo-namalyavat-detsata-v-yaslite-v-oblastta-prez-poslednata-godina.html", "text": "Намаляват децата в детските ясли в област Велико Търново през последната година, сочи справка на Териториално статистическо бюро – „Север“, Отдел „Статистически изследвания – Велико Търново“. Валентина Ганчева, експерт в институцията, каза за Радио „Фокус“ – Велико Търново, че в края на 2017 година в област Велико Търново са функционирали 20 самостоятелни детски ясли и яслени групи в състава на детски градини с общо 972 места в тях. Всички те се намират в градовете на областта. В сравнение с предходната година местата в детските ясли в областта през 2017 година намаляват с 32, като в самостоятелните детски ясли местата са 766, а в яслените групи към детските градини – 206. Осигуреността с места в детските ясли е 16.1%. Спрямо предходната година осигуреността с места в областта се увеличава с 0.1 процентни пункта. През 2017 година в самостоятелни детски ясли и яслени групи в състава на детски градини в областта са постъпили 896 деца, или със 71 деца по-малко в сравнение с 2016 година. В края на годината за отглеждане и възпитаване в детски ясли остават 829 деца. От тях момчета са 438, а момичета – 391. В сравнение с предходната година броят на децата в детските ясли намалява с 59.\r\nНадежда КРЪСТЕВА", "date": "2018.06.02", "title": "Велико Търново: Намаляват децата в яслите в областта през последната година"}
{"url": "http://www.focus-news.net/news/2018/06/02/2529281/sputnik-dve-raketi-sa-izstrelyani-ot-gaza-kam-izrael.html", "text": "Две ракети са изстреляни от Газа към Израел в събота, като едната е била прихваната, а другата е паднала в Газа, заявиха от израелската армия, предава Sputnik.\r\nСпоред представители на армията, никой не е бил ранен и няма причинени щети.\r\nПо-рано през деня беше докладвано, че сирените в районите Ешкол и Кисуфим, близо до южната част на Ивицата Газа, са били активирани. Йонислав Дочев", "date": "2018.06.02", "title": "Sputnik: Две ракети са изстреляни от Газа към Израел"}
{"url": "http://www.focus-news.net/news/2018/06/02/2529286/makfaks-koloni-ot-avtomobili-se-otpravyat-kam-tsentara-na-skopie-za-planiraniya-antipravitelstven-protest.html", "text": "Колони от автомобили от кварталите Кисела Вода и Аеродром се отправят към центъра на Скопие за планирания антиправителствен протест, предава Макфакс.\r\nАвтомобилите превозват участници в планирания опозиционен митинг на ВМРО-ДПМНЕ пред сградата на правителството. Гражданите носят македонски знамена и партийни лозунги. Колоната се придвижва с клаксони и скандирания „Продажници“ и „Не си даваме името“,\r\nПротестът, насрочен от ВМРО-ДПМНЕ е насочен по думите на организаторите срещу „лошите политики на правителството, неизпълнените обещания и катастрофалните преговори за промяна на името на Република Македония. Юлиян Марков", "date": "2018.06.02", "title": "Макфакс: Колони от автомобили се отправят към центъра на Скопие за планирания антиправителствен протест"}
{"url": "http://www.focus-news.net/news/2018/06/02/2529023/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп заяви, че Канада се държи несправедливо с американските фермери по отношение на търговията и, че служителите в тези страни „просто трябва да открият своите пазари и да свалят търговските бариери!“, пише   The New York Times.\r\nКоментарът му е отправен в петък, в същия ден, в който се предвижда въвеждането на митата за стомана и алуминий срещу Канада, Мексико и ЕС. Съюзниците на САЩ обещаха да предприемат отметни мерки и предупредиха за възможна търговска война, която може да навреди върху потребителите в САЩ.\r\n„Канада се държи с нашия земеделски бизнес и с фермерите много зле вече достатъчно дълго време. Твърде много ограничават търговията. Трябва да открият своите пазари и да свалят търговските бариери! Те имат твърде голям търговски излишък с нас“, заяви Тръмп от профила си в социалната мрежа „Туитър“. \r\n*** Високопоставени представители от Северна и Южна Корея са започнали разговори в граничното село Пханмунджом. Преговорите са започнали в 10 сутринта местно време (4 часа сутринта българско), пише  „Женмин Жибао“.\r\nМинистърът на националното обединение Чо Мьон-гьон воде петчленната южнокорейска делегация, съставена от специалисти по железопътен транспорт, спорт и междукорейски отношения. Делегацията на Северна Корея е водена от председателя на Комисията по мирното обединение на родината Ли Сон-гвон. \r\nОбсъдените са прилагането на споразуменията, постигнати между лидерите на двете корейски държави Мун Джей-ин и Ким Чен ун и създаването на позитивни условия за провеждането на среща на високо равнище САЩ-Северна Корея. Сред темите на разговор между делегациите са събирането на разделените семейства след Корейската война, общият диалог по военните въпроси и установяването на общ офис за връзка в севернокорейския граничен град Кесон. \r\n***Президентът на Франция Еманюел Макрон заяви на американския си колега Доналд Тръмп, че новите планирани мита на САЩ за европейските, мексиканските и канадските стоки са нелегални и погрешни, пише  Star Tribune.\r\nЕкипът на Макрон излезе със заявление, според което двамата президенти са провели телефонен разговор, след като администрацията на Тръмп обяви решението си да наложи мита в размер на 25% върху стоманата и 10% върху алуминия.\r\nЕС готви ответни мита за американската стомана и хранителни продукти в близките седмици, веднъж след като прецени точния размер на цената за ЕС от митата на САЩ. Макрон заяви, че отговорът ще е „твърд и пропорционален“ и според правилата на СТО. \r\nНа свой ред европейският комисар по търговията Сесилия Малмстрьом заяви, че решението за налагането на митата „още повече ще отслаби трансатлантическите отношения“. Според нея мерките „ще причинят голяма вреда върху стоманената и алуминиевата индустрия“. Според нея митата „не са свързани с вътрешната сигурност, а са чист протекционизъм“. \r\n***  Въпрос на германски журналист за опита за преврат в Турция от 15 юли 2016 година буквално вбеси и извади от равновесие външния министър на страната Мевлют Чавушоглу, пише вестник „Джумхуриет”.\r\n По повод посещението си в град Солинген в провинция Северен Рейн-Вестфалия, турският външен министър даде интервю на известния германски журналист Тим Себастиан в неговото предаване „Конфликтна зона” по Дойче веле. Тезата на Мевлют Чавушоглу беше, че при опита за преврат Турция е била изоставена сама от Запада и е била третирана като „страна от втора категория”. Германският журналист го контрира с въпроса коя държава от ЕС е подкрепила опита за преврат и поиска на няколко пъти конкретен отговор.  Мевлют Чавушоглу така и не можа да каже нещо по същество и нападна Тим Себастиан: „Вие сте длъжни да ме уважавате. Интервюта и репортажи въобще не се правят така. … Турция е сред страните-учредителки на Съвета на Европа. Лично аз съм бил две години председател на Парламентарната асамблея на Съвета на Европа (ПАСЕ). Ние сме част и от Организацията са сигурност и сътрудничество в Европа (ОССЕ). Ние не сме чужденци в Европа. Ние сме част от нея. И да ви харесва, и да не ви харесва; но ние сме част от Европа. …”.", "date": "2018.06.02", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/02/2529022/predstoyashti-sabitiya-v-stranata-za-2-yuni-agentsiya-fokus.html", "text": "***\r\nПредседателят на Народното събрание Цвета Караянчева и народни представители ще участват в тържественото отбелязване на 2 юни – Ден на Ботев и на загиналите за свободата и независимостта на България на връх Околчица. Церемонията ще започне в 10.45 часа. В традиционния поход до връх Околчица ще участва председателят на ПГ на ГЕРБ и зам.-председател на партията Цветан Цветанов.  \r\n***\r\nОт 09.30 часа в двора на Културен дом „Средец“ на ул. „Кракра” 2, ще се проведе фотографското състезание „Фотомаратон София“.\r\n***\r\nОт 10.00 часа в парк „Братска могила“ в кв. „Орландовци“ ще проведе Международен интегриран детски спортен фестивал. В парка ще бъде открита нова спортна площадка, на която ще се проведе XVI кръг от Националният шампионат по стрийт  фитнес.\r\n***\r\nОт 10.00 до 14.30 часа в зала 3 на НДК ще се проведе Десето юбилейно издание на Младежкия бизнес форум „Изгряващи звезди“. От 16.00 часа ще се проведе церемония по награждаване. \r\n***\r\nОт 11.00 в Първо студио на Българското национално радио ще се състои концерт-спектакъл „Ритмичното букварче“.\r\n***\r\nОт 11.00 часа в Националния пресклуб на БТА ще се състои пресконференция, на която ще бъдат дадени подробности за Движени „Реформи в културата“.  \r\n***\r\nВ 12.00 часа социалисти от столичния район „Възраждане“ ще се поклонят и ще поднесат венци и цветя на паметника на Христо Ботев на едноименния булевард. В 17.00 часа представители на младежкото обединение в БСП – София ще се поклонят пред паметника на Христо Ботев в Борисовата градина и ще рецитират стихове на великия поет. В инициативата „Ний четем Ботев“ ще се включи и лидерът на столичните социалисти Калоян Паргов. В 18.00 часа ще се проведе тържествено честване на Братската могила в Борисовата градина. Слово ще произнесе председателят на Софийската организация на БСП Калоян Паргов.\r\n***\r\nОт 13.00 до 13.45 часа на сцената на Пролетния базар на книгата ще се състои официална среща на тема „Книгата – главен герой на сцената на другите изкуства”.         На официалната среща ще бъде връчено отличието „Златна монета култура“, ще бъдат представени издатели, театри,  автори, актьори, драматурзи, композитори и режисьори, \r\nкоито сътворяват другия живот на Книгата, в друго изкуство.   \r\n***\r\nОт 15.30 часа във Френския институт директорът на Център „Жорж Помпиду“ в Париж - Бернар Блистен ще изнесе специална лекция. Блистен пристига в София по специална покана на кмета Йорданка Фандъкова и министъра на културата Боил Банов. В 17.15 часа кметът Фандъкова ще се срещне с Бернар Блистен.\r\n***\r\nОт 18.30 часа в Дом на киното ще бъдат излъчени филмите  „Преображение“ и „Брак“. Входът е свободен с пропуски от касата на кино Одеон и Дом на киното.\r\n***\r\nОт 19.00 часа в зала 1 на НДК  Националното училище за танцово изкуство – София ще представи танцовия спектакъл „ЕВРОПА – ДУХ И ТАНЦ”. Събитието се провежда под патронажа на Европейския парламент.  \r\n***\r\nОт 09.00 часа на кортовете на АУБ ще се състои Четвъртото издание на турнира по тенис „Струма къп“.\r\n***\r\nОт 10.00 часа, пред бюст-паметника на Христо Ботев, на площад „Народни Будители“ ще се състои ритуал по полагане на цветя в памет не великия български революционер и поет Христо Ботев. \r\n***\r\nОт 12.00 часа при паметника на Христо Ботев в Морската градина ще бъде отслужена заупокойна молитва от бургаското православно духовенство. След това ще се състои тържествен ритуал по отдаване на военни почести и полагане на венци и цветя.  \r\n***\r\nОт 16.00 до 18.00 часа пред Културен център „Морско казино\" ще се проведе творчески маратон по повод Световния ден на рисуването „Drawing Day - Да рисуваме заедно!\".\r\n***\r\nОт 10.00 часа пред паметника на Христо Ботев на Алеята на Възраждането в Морската градина ще се състои общоградско поклонение - отслужване на заупокойна молитва и полагане на венци и цветя с военен ритуал за Деня на Ботев.\r\n***\r\nОт 10.00 часа от паркинга на магазин „Метро\" ще потегли автошествие, организираното от ВМРО Варна Шествието ще премине през централните варненски булеварди и ще приключи пред Катедралата.\r\n***\r\nОт 11.00 часа в Детския кът на Морската градина ще се проведе награждаването на лауреатите от VII Национален конкурс за детска рисунка „ПриказкиТЕ\"\r\n***\r\nОт 10.00 часа в Боровата гора ще се състои весел Детски празник по повод Деня на детето.\r\n*** \r\nОт 08.00 часа ще започне туристически походи до местността „Ксилифор”, част от Пролетната кампания “Движи се и победи”. \r\n*** \r\nОт 10.00 часа в местността Ксилифор ще се проведе спортно-туристически празник, част от Пролетната кампания „Движи се и победи”.\r\n*** \r\nОт 11.30 часа на  ул. „Христо Ботев“, до Централна поща, ще се състои първа копка на основите на паметник на Христо Ботев. \r\n*** \r\nОт 12.00 часа на  Паметник „Майка България“ ще бъде почетена паметта на големия български поет и революционер Христо Ботев. \r\n*** \r\nОт 10.30 часа на Паметник „Майка България“ ще се състои ритуал по поднасяне на цветя по повод Деня на Ботев и на загиналите за свободата и независимостта на България.\r\n*** \r\nОт 11.45 часа в Парк „Христо Ботев“ ще се състои ритуал по поднасяне на венци и цветя по повод Деня на Ботев и на загиналите за свободата и независимостта на България. \r\n***\r\nОт 11.50 часа пред бюст-паметника на Христо Ботев в града ще бъдат поднесени венци и цветя. \r\n***\r\nОт 10.00 часа в Основно училище „Христо Ботев“ ще се състои поклонение пред паметника на Христо Ботев. \r\n***\r\nОт 11.30 часа в Градския парк пред паметника на българския национален герой Христо Ботев ще се проведе общоградско поклонение.\r\n***\r\nОт 15.30 часа в редакцията на в. „Искра”, ул. „Искра” № 2, почетният председател на Обединени земеделци д-р Анастасия Димитрова-Мозер и председателят на партията Петя Ставрева ще дадат пресконференция. \r\n***\r\nОт 18.00 часа в Музея на розата ще се състои церемония по награждаване в Международен конкурс по лютиерство. \r\n***\r\nОт 18.00 часа в Музея на фотографията и съвременните визуални изкуства ще бъде представена изложба с фотосите от „В Долината на розите“. \r\n***\r\nОт 11.00 часа пред Национален музей „Христо Ботев“ ще се състои военен ритуал - изнасяне на знамето на Ботевата чета. От 11.30 часа ще бъде произнесено слово и ще бъдат положени венци и цветя пред паметника на Христо Ботев. От 12.00 часа в Мемориален комплекс „Христо Ботев“ ще се запази минута мълчание. \r\n***\r\nОт 12.00 часа на Арката на площад „Велбъжд” ще бъде отдадена почит към Христо Ботев и загиналите за свободата и независимостта на България. \r\n***\r\nОт 11.30 часа пред паметника на Христо Ботев (пред ПГЕМП „Хр. Ботев”) ще бъдат поднесени венци и цветя. От 11.30 часа в голямо фоайе ОДК ще се състои музикален спектакъл-концерт по повод Деня на Ботев и на загиналите за свободата и независимостта на България – „Да знаем и да помним“. \r\n***\r\nОт 11.00 часа в Националния историко-археологически резерват „Плиска“ ще се състои официалното откриване на фестивала събор „Дни на предците- Плиска 2018“. До 17.00 часа са предвидени демонстрации и състезания.\r\n***\r\nВ 11.30 часа пред паметника на Христо Ботев в Цар-Симеоновата градина ще бъдат отбелязани 142 години от гибелта на героя и на загиналите за свободата и независимостта на България.\r\n***\r\nНационален протест под надслов „За правото на избор при ваксинация” ще се проведе в редица големи български градове. Протестите ще се организират в Пловдив – от 11.00 часа, пред община Пловдив, София – 15.00 часа на „Площад народно събрание”, Варна – от 15.00 часа на входа на морската градина, в Русе от 15.00 часа – в „Младежки парк” и в Бургас от 16.00 на „Пантеона”.\r\n*** \r\nОт 11.00 часа в салона на читалището ще се състои вторият концерт от XVI- ти хорови празници „Янко Мустаков“ с участието на Детско-младежки хор „Св. Георги Победоносец” – Русе, Трио „Нове“ – Свищов и Детски хор „Добри Христов” – Варна. \r\n*** \r\nОт 11.30 часа пред паметника на Свободата ще се състои общоградско поклонение по повод 2 юни - Ден на Ботев и на загиналите за свободата и независимостта на България. \r\n*** \r\nВ 13.30 часа на стадион „Академик“ ще бъде закрит  футболният турнир за Купата на кмета и ще се състои награждаване на участниците.\r\n*** \r\nОт 17.30 часа в галерия „Антиквариат”, във фоайето на читалището, в рамките на XVI- ти хорови празници „Янко Мустаков“, ще се проведе среща – разговор на тема\r\n„150 години хорово изкуство в България – настояще и бъдеще“. \r\n*** \r\nОт 19.30 часа в салона на читалището ще се състои третият концерт от XVI- ти хорови празници „Янко Мустаков“ с участието на Смесен хор „Родна песен” – Хасково, Смесен хор „Родни звуци” – Шумен, Смесен хор „Добри Чинтулов” – Сливен. \r\n***\r\nС поклонение пред паметника-костница на връх Средногорец и почетен караул в Смолян ще бъде отбелязан Денят на Ботев и загиналите за България. От 10.00 часа ще има поклонение на Родопската Шипка – връх Средногорец. От 11.30 часа започва тържествено честване Деня на Ботев и загиналите за България с почетен караул и поднасяне на венци и цветя пред паметника на Христо Ботев на площад „Свобода” на Стар център в Смолян.\r\n***\r\nОт 10.00 часа в общинската спортна зала „Иван Вазов“ ще започне Международен турнир по художествена гимнастика. Официалното откриване на турнира ще се състои от 13.00 часа.\r\n***\r\nОт 11.30 часа в парк „Александър Стамболийски“ ще се състои тържествен общоградски ритуал с полагане на венци и цветя в памет на Христо Ботев и падналите за национално освобождение.\r\n***\r\nВ 12.00 часа във фоайето на Държавна опера - Стара Загора ще започне пресконференция на организаторите и журито на кинофестивал „Златната липа\". От 17.30 часа по бул. „М.М.Кусев\" от Съдебната палата към операта ще тръгне шествието по откриване на фестивала с участието на мажоретен състав и на военния биг бенд на Стара Загора. Пред западния вход на операта ще бъде постлан червения килим и там ще се извърши тържествен водосвет от Н.В.Пр. Старозагорския Митрополит Киприан, след което в залата на операта ще започне церемонията по откриване на фестивала.\r\n***\r\nОт 18.00 часа на стадион „Берое“ ще бъде открит Международен лекоатлетически турнир „Самарско знаме“. \r\n***\r\nВ 11.30 часа, начело с Фанфарния оркестър, ще тръгне ученическо шествие от I ОУ „Христо Ботев“ по ул. „Васил Левски“ – бул.  „Митрополит Андрей“ до паметника на Никола Симов. От 11.45 часа пред паметника на Никола Симов – Куруто, знаменосец на Ботевата чета, ученици от I ОУ „Христо Ботев“ ще представят поетичната композиция „Ботев – легенда завинаги“. Във връзка с отбелязването на 2 юни, къщата музей „Никола Симов – Куруто“ ще бъде отворена с вход свободен от 09.30 до 13.00 часа.\r\n***\r\nВ 12.00 часа пред паметника на Христо Ботев пред читалище „Заря“ ще се състои ритуал по поднасяне на венци и цветя. \r\n***\r\nОт 12.00 часа пред паметника на загиналите във войните шуменци на пл. „Кристал“ ще се състои ритуал по поднасяне на венци и цветя по повод Деня на Ботев.\r\n***\r\nОт 12.00 часа на паметника на загиналите във войните в кв. „Дивдядово“ ще се състои ритуал по поднасяне на цветя по повод Деня на Ботев и загиналите за свободата и независимостта на България.\r\n***\r\nОт 11.00 часа на поляната по паметник „Създатели на българската държава“ ще се проведе „Пикник на открито“.\r\n***\r\nВ 10.00 часа в двора на Професионалната гимназия по земеделие в Ямбол ще бъдат поднесени венци и цветя пред паметника на Христо Ботев. \r\n***\r\nВ 10.00 и в 11.00 часа в Градския парк ще бъдат открити Национален графити фест и Национален ролер фест.\r\n***\r\nОт 20.00 часа на централния площад в Ямбол ще се състои концерт на „Юрая Хийп“. Концертът е по повод празника на Ямбол и с вход свободен за жителите и гостите на града.", "date": "2018.06.02", "title": "Предстоящи събития в страната за 2 юни (Агенция „Фокус“)"}
{"url": "http://www.focus-news.net/news/2018/06/02/2529026/sport-frantsiya-pobedi-italiya-s-31-v-kontrola-predi-svetovnoto-parvenstvo.html", "text": "Футбол: Франция победи Италия с 3:1  в контрола преди Световното първенство на Алианц Арена в Ница. Головете за домакините отбелязаха Юмтити, Гризман от дузпа и Дембеле, а за гостите от Италия точен бе капитанът Бонучи. Марио Балотели взе участие в мача след дълго отсъствие в италианския национален отбор. В друга контрола играна в петък Тунис и Турция завършиха наравно 2:2.", "date": "2018.06.02", "title": "Спорт: Франция победи Италия с 3:1 в контрола преди Световното първенство"}
{"url": "http://www.focus-news.net/news/2018/06/02/2529024/tass-savetat-za-sigurnost-na-oon-othvarli-rezolyutsiyata-na-sasht-osazhdashta-obstrela-na-izrael-ot-palestinskite-teritorii.html", "text": "Съветът за сигурност на ООН отхвърли резолюцията на САЩ, осъждаща обстрела на Израел от Палестинските територии, предава TACC.\r\nПротив проекта за резолюция, внесен от САЩ, в която се осъждаше обстрела на Израел, извършван от Палестинските територии, гласуваха три страни-членки на Съвета за сигурност на ООН – Русия, Боливия и Кувейт, а останалите страни членки се въздържаха. Резолюцията беше подкрепена единствено от САЩ. Юлиян Марков", "date": "2018.06.02", "title": "ТАСС: Съветът за сигурност на ООН отхвърли резолюцията на САЩ, осъждаща обстрела на Израел от Палестинските територии"}
{"url": "http://www.focus-news.net/news/2018/06/02/2529027/the-sun-izpisaha-aleks-fergyusan-ot-bolnitsata.html", "text": "Изписаха бившия треньор на Манчестър Юнайтед сър  Алекс Фергюсън от болницата по-малко от месец след хеморагичния инсулт, по повод на който претърпя мозъчна операция, предава британският таблоид The Sun.\r\n76-годишният специалист ще продължи да се възстановява в домашни условия, като е споделил пред близките си, че се надява да бъде отново в ложата на Олд Трафорд за началото на сезона през август.\r\n„Той е отново на крака  и щастлив, че е напуснал болницата, като е много благодарен на персонала за грижите“, казва неназован източник.\r\n„Прогнозата е много обещаваща и ще е само въпрос на време да се върне в ложата на Олд Трафорд“, казва същият източник.  Юлиян Марков", "date": "2018.06.02", "title": "The Sun: Изписаха Алекс Фергюсън от болницата"}
{"url": "http://www.focus-news.net/news/2018/06/02/2529025/afp-kanada-podade-oplakvane-v-sto-ot-amerikanskite-mita.html", "text": "Канада подаде оплакване в Световната търговска организация (СТО) в отговор на „незаконните“ американски мита върху вноса на канадска стомана и алуминий, заяви външният министър на страната Кристия Фрийленд, предава AFP.\r\n„Тези едностранни мита, наложени под фалшив претекст за опазване на националната сигурност на САЩ са несъстоятелни съгласно международните търговски задължения на САЩ и правилата на СТО“, заяви Фрийленд.\r\n„Като ключов съюзник на НАТО и САЩ и купувач номер едно на американска стомана Канада разглежда търговските рестрикции, наложени върху канадската стомана и алуминий, като абсолютно неприемливи“, добави Фрийленд. Юлиян Марков", "date": "2018.06.02", "title": "АFP: Канада подаде оплакване в СТО от американските мита"}
{"url": "http://www.focus-news.net/news/2018/06/02/2529028/mvr-izdirvan-s-evropeyska-zapoved-za-arest-be-predaden-na-balgarskite-vlasti.html", "text": "Венцислав Атанасов Ангелов, с прякор Чикагото бе предаден днес на българските власти от немските им колеги, съобщиха от Пресцентъра на МВР.\r\n49-годишният мъж бе обявен за международно издирване на 1 февруари 2016 г., въз основа на Европейска заповед за арест, издадена от Окръжна прокуратура - Русе от януари 2016 г., за изтърпяване на присъда в размер на 3 години и 6 месеца лишаване от свобода за незаконен трафик на наркотици, издадена от Окръжния съд в Русе.\r\nВъв връзка с медийните изяви на Ангелов е осъществена кореспонденция с компетентните испански власти, включително чрез офицерите за връзка. Ангелов е задържан на 29 март тази година в Лимещайн, Германия. \r\nВенцислав Ангелов бе предаден от немските на българските власти на летище София.\r\nВенцислав Атанасов Ангелов е бил задържан в Кипър през 2008 г. във връзка с трафик на хероин.", "date": "2018.06.02", "title": "МВР: Издирван с Европейска заповед за арест бе предаден на българските власти"}
{"url": "http://www.focus-news.net/news/2018/06/02/2529029/afp-nikaragua-pogrebva-poslednite-zhertvi-na-protestite.html", "text": "Никарагуа погребва последните жертви на протестите, предава AFP.\r\nВ различни населени места в страната ще бъдат погребани последните 16 жертви на антиправитвелствените протести, обхванали страната в последните седмици. От началото на демонстрациите досега са загинали повече от 100 души.\r\nГрупа от 21 бивши  латиноамерикански лидери призоваха Организацията на американските държави да вземе „спешни мерки“ заради „сериозните нарушения“  на демокрацията и човешките права в Никарагуа.\r\nНастоящият президент Даниел Ортега е отказал да се оттегли от властта и католическата църква, която се опитва да посредничи в конфликта, е отказала да продължи разговорите докато правителствените „репресии“ продължават. Юлиян Марков", "date": "2018.06.02", "title": "AFP: Никарагуа погребва последните жертви на протестите"}
{"url": "http://www.focus-news.net/news/2018/06/02/2529032/mon-shte-vavede-poveche-sistemi-za-digitalno-obrazovanie-v-balgarskite-uchilishta-obzor.html", "text": "Министерството на образованието и науката (МОН) ще въведе повече системи за дигитално образование в българските училища. Това стана ясно по време на кръгла маса на тема „Образование 4.0“, посветена на дигиталното обучение и новите технологии, в която участие взеха министърът на образованието и науката Красимир Вълчев, европейският комисар по цифрова икономика Мария Габриел, кметът на София Йорданка Фандъкова и представители на образованието и бизнеса.Министър Красимир Вълчев посочи, че на фона на все по-бързо променящото се общество българските образователни институции са отчайващо неадекватни. „Затова ни трябва свързващо компетентности образование – образование, което не убива, а подкрепя социалните компетентности. Трябва да подготвим повече създатели – хора, които да бъдат по-продуктивни и качествени от машините. Трябват ни образователни системи, които да спояват дигиталните умения и креативността“, каза още той и посочи, че в центъра на „Образование 4.0“ трябва да бъдат иновациите и уменията, а не толкова техниката. Във връзка с това МОН предприема широк микс от дейности и политики, сред които въвеждане на предмета „Компютърно моделиране“ от 3 клас, финансиране на дейности по интереси в областта на програмирането от 1 до 7 клас, увеличаване на броя на паралелките по Информационни технологии и стимулиране на училищата да развиват този профил, доразвиване на програма “IT кариера“, осигуряване на безплатен достъп до електронно образователно съдържание, wifi мрежи във всички училища, интерактивни класни стаи и др.Еврокомисарят Мария Габриел коментира, че България е една от държавите-членки на ЕС, която е сред лидерите по дигитално обучение, тъй като у нас идеите на Европейската комисия вече са в процес на реализация. „Ние от Европейската комисия подкрепяме всички такива инициативи, като подготвяме и няколко нови - Европейската седмица на програмирането и Европейската коалиция за цифрови умения и работни места, а този месец стартираме и нов пилотен проект, който ще даде възможност на между 5 и 6 хиляди студени от цяла Европа да имат трансграничен стаж, който ще бъде заплатен от Европейската комисия“, обясни Мария Габриел.Кметът на София Йорданка Фандъкова обясни, че секторът на Информационните технологии формира 6% от икономиката и е единственият, способен да задържи младите хора в София. „В 36 столични училища има паралелки за Информационни технологии, а 47 училища подготвят по този предмет още от първи клас. И тази година инвестираме 30 млн. лв. в модернизация на детски градини и училища и даваме пълна свобода на ръководствата им да планират как тези средства ще бъдат инвестирани, за да се създаде по-модерна среда. Искам да анонсирам и че в Столична община създаваме и Лаборатория за иновации в подкрепа на младите хора по проект „Отключване потенциала по бизнес и социални иновации в Дунавския регион“, посочи още Фандъкова.\r\nЦветилена СИМЕОНОВА", "date": "2018.06.02", "title": "МОН ще въведе повече системи за дигитално образование в българските училища (ОБЗОР)"}
{"url": "http://www.focus-news.net/news/2018/06/02/2529030/tass-stranite-ot-opek-i-drugi-iznositelki-na-petrol-se-sabirat-v-kuveyt.html", "text": "Страните от ОПЕК и други износителки на петрол се събират в Кувейт, съобщава агенция , цитирана от TACC.\r\nПо данни на агенцията в срещата ще вземат участие Кувейт, Саудитска Арабия, Оман, Обединените арабски емирства и Алжир. Представители на Русия и Венецуела няма да присъстват.\r\nСтраните от ОПЕК и още няколко държави се бяха договорили да намалят добива на нефт на 1.8 милиона барела за денонощие  Споразумението за намаляване на добива, прието през 2017 година е продължавано вече два пъти и е в сила до края на 2018 година. Юлиян Марков", "date": "2018.06.02", "title": "ТАСС: Страните от ОПЕК и други износителки на петрол се събират в Кувейт"}
{"url": "http://www.focus-news.net/news/2018/06/02/2529035/reuters-donald-tramp-nominira-kontra-admiral-daglas-fiars-za-savetnik-po-vatreshnata-sigurnost.html", "text": "Американският президент номинира контра-адмирал  Дъглас Фиърс за съветник по вътрешната сигурност и антитероризма към Съвета по национална сигурност, предава Reuters.\r\nТой ще замени Том Босърт, който се оттегли през април по настояване на съветника по националната сигурност Джон Болтън.\r\n„Дъг Фиърс ще донесе повече от три десетилетия опит в областта на жизненоважната вътрешна сигурност , включително антитероризма , киберсигурността и реакцията при бедствия в Съвета по национална сигурност“, казва Болтън в официално изявление на Белия дом.\r\nПреди назначението Дъглас Фиърс е работил като специален помощник на президента и началник, отговарящ за отбранителната политика в Съвета по национална сигурност.   Юлиян Марков", "date": "2018.06.02", "title": "Reuters: Доналд Тръмп номинира контра-адмирал Дъглас Фиърс за съветник по вътрешната сигурност"}
{"url": "http://www.focus-news.net/news/2018/06/02/2529031/the-guardian-italiya-ima-namerenie-da-izprati-u-doma-vsichki-nelegalni-imigranti.html", "text": "Новият италиански вътрешен министър Матео Салвини е обявил, че една от първите цели на популисткото правителство ще бъде да „ги изпрати у дома“ (нелегалните имигранти – бел. ред.), показвайки,че има намерение да спази обещанието, дадено по време на предизборната кампания да реши проблема със стотиците хиляди незаконни имигранти, пише британският вестник The Guardian.\r\nПолитическият хаос, обзел Италия през последните  седмици се върти около въпроса, дали правителството, което се закле в петък , водено от абсолютно неизвестния премиер Джузепе Конте ще спазва строгата фискална политика, която Брюксел очаква от него.\r\nПоемането на важния и влиятелен  пост на вътрешен министър от лидера на Лигата Матео Салвини, който отговаря за вътрешната сигурност, гражданските права, имиграцията и даването на убежище, както и провеждането на изборите може да предизвика драматични промени.\r\n„Отворени врати за добрите хора и еднопосочен билет за тези, които идват в Италия да създават безредици и очакват някой да се грижи за тях. „Да ги изпратим у дома“ ще бъде наш топ приоритет“, казва Салвини. Юлиян Марков", "date": "2018.06.02", "title": "The Guardian: Италия има намерение да „изпрати у дома“ всички нелегални имигранти"}
{"url": "http://www.focus-news.net/news/2018/06/02/2529036/sputnik-porshe-preustanovyava-prodazhbite-na-koli-v-evropa-zaradi-predpolagaemo-nesaotvetstvie-s-evrostandartite-za-otraboteni-gazove.html", "text": "„Порше“ преустановява продажбите на коли в Европа заради предполагаемо несъответствие с евростандартите за отработени газове, пише германският , цитиран от Sputnik.\r\nПотребителите получават съобщение, че търсеният от тях модел не е на разположение и биват посъветвани да правят справка при местния дилър на марката. Това се отнася за всички коли, дори и за хибридните. \r\nПроизводителят на луксозната марка все още не направил официално изявление  по въпроса. Юлиян Марков", "date": "2018.06.02", "title": "Sputnik: „Порше“ преустановява продажбите на коли в Европа заради предполагаемо несъответствие с евростандартите за отработени газове"}
{"url": "http://www.focus-news.net/news/2018/06/02/2529037/afp-pentagonat-obvinyava-kitay-v-izpolzvane-na-zaplaha-i-iznudvane-v-yuzhnokitaysko-more.html", "text": "Министърът на отбраната на САЩ обвинява Китай в използване на „заплаха и изнудване“  в Южнокитайско море, предава AFP.\r\nКитайското военно присъствие в Южнокитайско море и разполагането на високотехнологични оръжия в спорни води е предназначено да сплашва и изнудва съседите, заяви Джеймс Матис в събота.\r\nТой обвини Китай, че е разположил военна техника и въоръжение – противокорабни ракети, вода-въздух ракети и електронни смутители в Южнокитайско море и построил изкуствени острови, които е превърнал във военни съоръжения. Китай също така е базирал тежки бомбардировачи на островите Ууди и Парасел .\r\n„Въпреки че Китай твърди обратното, разполагането на тези оръжия служи за сплашване и изнудване“, заяви Матис.\r\nПо време на среща по сигурността в Сингапур Матис каза също САЩ подкрепя „пълното, проверимо и необратимо ядрено разоръжаване“ на Корейския полуостров по дипломатически път. Юлиян Марков", "date": "2018.06.02", "title": "AFP: Пентагонът обвинява Китай в използване на „заплаха и изнудване“ в Южнокитайско море"}
{"url": "http://www.focus-news.net/news/2018/06/02/2529033/the-independent-deputati-leybaristi-prizovavat-dzheremi-korbin-da-podkrepi-nov-referendum-za-brekzit.html", "text": "Лидерът на лейбъристите Джереми Корбин се изправя срещу все по-голям натиск да подкрепи нов референдум за Брекзит, след като 18 депутати от неговата партия, представляващи различни райони в Лондон подписаха писмо, с което призовават да се насрочи референдум за крайната сделка, която ще сключат Европейският съюз и Великобритания, пише британският вестник The Independent.\r\nВ отвореното писмо лондонските депутати предупреждават,че лоша сделка за Брекзит ще раздели дълбоко жителите на столицата и  за това те призовават да се чуе мнението на електората по въпроса.\r\nВ писмото пише: „Условията, при които ще напуснем ЕС никога не са разяснявани на широката публика. Едва когато премиерът ни донесе подписаното споразумение, ние най-накрая ще знаем какво означава Брекзит. И тогава трябва да бъде взето решение дали го приемаме или не. Не може 650 депутати самостоятелно да решат дали да приемат споразумението, без да бъдат попитани жителите на Лондон и на цялата страна. Затова ние смятаме, че трябва да има референдум, където  65 милиона души да кажат какво мислят“, пише в писмото. Юлиян Марков", "date": "2018.06.02", "title": "The Independent: Депутати лейбъристи призовават Джереми Корбин да подкрепи нов референдум за Брекзит"}
{"url": "http://www.focus-news.net/news/2018/06/02/2529038/pregled-na-osnovnite-temi-v-britanskiya-pechat-agentsiya-fokus.html", "text": "Новият италиански вътрешен министър Матео Салвини е обявил, че една от първите цели на популисткото правителство ще бъде да „ги изпрати у дома“ (нелегалните имигранти – бел. ред.), показвайки,че има намерение да спази обещанието, дадено по време на предизборната кампания да реши проблема със стотиците хиляди незаконни имигранти, пише британският вестник The Guardian.\r\nПолитическият хаос, обзел Италия през последните  седмици се върти около въпроса, дали правителството, което се закле в петък , водено от абсолютно неизвестния премиер Джузепе Конте ще спазва строгата фискална политика, която Брюксел очаква от него.\r\nПоемането на важния и влиятелен  пост на вътрешен министър от лидера на Лигата Матео Салвини, който отговаря за вътрешната сигурност, гражданските права, имиграцията и даването на убежище, както и провеждането на изборите може да предизвика драматични промени.\r\n„Отворени врати за добрите хора и еднопосочен билет за тези, които идват в Италия да създават безредици и очакват някой да се грижи за тях. „Да ги изпратим у дома“ ще бъде наш топ приоритет“, казва Салвини.\r\n***В новата италианска правителствена коалиция има двама министри, които настояват Германия да бъде принудена да напусне Еврозоната – Паоло Савона и подкрепяният от него финансов министър Джовани Триа, пише британският вестник Daily Express.\r\nПаоло Савона е описван като „самоубийствено антигермански настроен“ от бившия финансов министър Игнацио Виско. Савона някога е казвал, че не е нужно Италия да напуска еврозоната, за да се справи с икономическите си проблеми, достатъчно е това да направи Германия. Германия трябва да се откаже от еврото, защото растежа на икономиката й не е съпоставим с фиксирания обменен курс, върху който е изградена Еврозоната“\r\nДжовани Триа казва в своя статия, че „Германският икономически растеж показва, че монетарната експанзия без политика на икономическа конвергенция между различните страни подхранва дисбалансите и ни поставя в конфликт с останалите страни по света\".\r\n***Лидерът на лейбъристите Джереми Корбин се изправя срещу все по-голям натиск да подкрепи нов референдум за Брекзит, след като 18 депутати от неговата партия, представляващи различни райони в Лондон подписаха писмо, с което призовават да се насрочи референдум за крайната сделка, която ще сключат Европейският съюз и Великобритания, пише британският вестник The Independent.\r\nВ отвореното писмо лондонските депутати предупреждават,че лоша сделка за Брекзит ще раздели дълбоко жителите на столицата и  за това те призовават да се чуе мнението на електората по въпроса.\r\nВ писмото пише: „Условията, при които ще напуснем ЕС никога не са разяснявани на широката публика. Едва когато премиерът ни донесе подписаното споразумение, ние най-накрая ще знаем какво означава Брекзит. И тогава трябва да бъде взето решение дали го приемаме или не. Не може 650 депутати самостоятелно да решат дали да приемат споразумението, без да бъдат попитани жителите на Лондон и на цялата страна. Затова ние смятаме, че трябва да има референдум, където  65 милиона души да кажат какво мислят“, пише в писмото.\r\n*** Изписаха бившия треньор на Манчестър Юнайтед сър  Алекс Фергюсън от болницата по-малко от месец след хеморагичния инсулт, по повод на който претърпя мозъчна операция, предава британският таблоид The Sun.\r\n76-годишният специалист ще продължи да се възстановява в домашни условия, като е споделил пред близките си, че се надява да бъде отново в ложата на Олд Трафорд за началото на сезона през август.\r\n„Той е отново на крака  и щастлив, че е напуснал болницата, като е много благодарен на персонала за грижите“, казва неназован източник.\r\n„Прогнозата е много обещаваща и ще е само въпрос на време да се върне в ложата на Олд Трафорд“, казва същият източник.", "date": "2018.06.02", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/02/2529034/daily-express-italianski-ministri-kritikuvat-germanskiya-monetarizam.html", "text": "В новата италианска правителствена коалиция има двама министри, които настояват Германия да бъде принудена да напусне Еврозоната – Паоло Савона и подкрепяният от него финансов министър Джовани Триа, пише британският вестник Daily Express.\r\nПаоло Савона е описван като „самоубийствено антигермански настроен“ от бившия финансов министър Игнацио Виско. Савона някога е казвал, че не е нужно Италия да напуска еврозоната, за да се справи с икономическите си проблеми, достатъчно е това да направи Германия. Германия трябва да се откаже от еврото, защото растежа на икономиката й не е съпоставим с фиксирания обменен курс, върху който е изградена Еврозоната“\r\nДжовани Триа казва в своя статия, че „Германският икономически растеж показва, че монетарната експанзия без политика на икономическа конвергенция между различните страни подхранва дисбалансите и ни поставя в конфликт с останалите страни по света\". Юлиян Марков", "date": "2018.06.02", "title": "Daily Express: Италиански министри критикуват германския монетаризъм"}
{"url": "http://www.focus-news.net/news/2018/06/02/2529039/tass-kanadska-kompaniya-e-sabirala-i-sahranyavala-lichnite-danni-na-759-hilyadi-potrebiteli.html", "text": "Канадската компания „AggregateIQ“  (AIQ) е събирала и съхранявала личните данни на 759 хиляди потребители, пише британският вестник ,  цитиран от TACC.\r\nКомпанията е разполагала с личните данни, включително адресите, телефонните номера и електронните пощи“ на тези потребители. Във файловете за тях са фигурирали политически коментари , за които не е ясно дали са били публикувани във „Фейсбук“ или са добавени от външни ресурси.\r\nПо данни на вестника, социалната мрежа „Фейсбук“ е премахнала тази седмица 14 приложения, свързани с компанията. \r\nКанадската компания отрича да е свързан по някакъв начин с британската компания “Cambridge Analytica”,  която се оказа, че е притежавала и съхранявала личните данни на повече от 50 милиона абоната на „Фейсбук“. Юлиян Марков", "date": "2018.06.02", "title": "ТАСС: Канадска компания е събирала и съхранявала личните данни на 759 хиляди потребители"}
{"url": "http://www.focus-news.net/news/2018/06/02/2529040/targovishte-kashta-muzey-nikola-simov-kuroto-v-grada-shte-bade-otvorena-za-poseshteniya-na-2-yuni.html", "text": "Къща музей „Никола Симов - Курото“ в Търговище ще бъде отворена за посещения на 2 юни. Това съобщиха от Регионален исторически музей – Търговище. Във връзка с Деня на Ботев и загиналите за свободата и независимостта на България, къща – музей „Никола Симов – Куруто ще бъде отворена с вход свободен от 09.30 до 13.00 часа.", "date": "2018.06.02", "title": "Търговище: Къща музей „Никола Симов - Курото“ в града ще бъде отворена за посещения на 2 юни"}
{"url": "http://www.focus-news.net/news/2018/06/02/2529041/afp-amerikanskoto-prisastvie-v-yuzhna-koreya-nyama-da-bade-obsazhdano-na-sreshtata-s-kim-chen-un.html", "text": "Американското присъствие в Южна Корея няма да бъде обсъждано на срещата с Ким Чен-ун, по думите на министърът на отбраната Джеймс Матис,предава AFP.\r\n„Този въпрос не е поставен на масата на преговорите на 12 юни в Сингапур, нито ще бъде\", заяви той на форума за сигурността „Шангри-Ла“ в Сингапур, говорейки за предстоящата среща между американският президент Доналд Тръмп и севернокорейския лидер Ким Чен-ун.\r\nВ Южна Корея са дислоцирани около 28 500 американски войници. Юлиян Марков", "date": "2018.06.02", "title": "AFP: Американското присъствие в Южна Корея няма да бъде обсъждано на срещата с Ким Чен-ун"}
{"url": "http://www.focus-news.net/news/2018/06/02/2529042/anadolu-agency-turtsiya-osadi-othvarlyaneto-na-vnesenata-ot-kuveyt-rezolyutsiya-zashtitavashta-palestintsite-v-ivitsata-gazaz.html", "text": "Турция осъди отхвърлянето на внесената от Кувейт резолюция, защитаваща палестинците в Ивицата Газа, предава Anadolu Agency.\r\nГоворителят на турският президент Ибрахим Калин критикува в събота налагането на вето от страна на САЩ на резолюцията, призоваваща за защита на палестинците.\r\n„Не е изненадващо, че американската администрация наложи вето на резолюцията за защита на палестинския народ. Това потвърждава, че те (САЩ) са на страната на силните, а не на правите. Палестинският народ и Ерусалим не са сами. Ние ще продължим да подкрепяме тяхната кауза“, заяви Калин.  Юлиян Марков", "date": "2018.06.02", "title": "Anadolu Agency: Турция осъди отхвърлянето на внесената от Кувейт резолюция, защитаваща палестинците в Ивицата Газаз"}
{"url": "http://www.focus-news.net/news/2018/06/02/2529043/pregled-na-mezhdunarodnite-novini-do-6-chasa-agentsiya-fokus.html", "text": "Канадската компания „AggregateIQ“  (AIQ) е събирала и съхранявала личните данни на 759 хиляди потребители, пише британският вестник .\r\nКомпанията е разполагала с личните данни, включително адресите, телефонните номера и електронните пощи“ на тези потребители. Във файловете за тях са фигурирали политически коментари , за които не е ясно дали са били публикувани във „Фейсбук“ или са добавени от външни ресурси.\r\nПо данни на вестника, социалната мрежа „Фейсбук“ е премахнала тази седмица 14 приложения, свързани с компанията. \r\nКанадската компания отрича да е свързан по някакъв начин с британската компания “Cambridge Analytica”,  която се оказа, че е притежавала и съхранявала личните данни на повече от 50 милиона абоната на „Фейсбук“.\r\n*** Президентът на САЩ Доналд Тръмп потвърди, че срещата му с лидера на Северна Корея ще се проведе по първоначален план на 12 юни в Сингапур, след като проведе преговори в Овалния кабинет с високопоставен служител от Пхенян.\r\nПризнавайки, че общуването със Северна Корея ще бъде сложен процес, Тръмп допълни, че той в крайна сметка ще бъде успешен.\r\nТръмп допълни, че писмото от Ким Чен-ун, което е получил лично от неговата дясна ръка Ким Йон-чол, е било „много хубаво и интересно“, но все още не е дал детайли за съдържанието му. \r\n***Френският финансов министър Бруно Льо Мер заяви, че САЩ са изолирани на срещата на финансовите министри на  страните от Г-7 в Уистлър, Британска Колумбия, Канада.\r\n„За съжаление ние провеждаме среща Г-6+1, където САЩ са изолирани и са заели позиция срещу всички и ние сме изправени пред риск от икономическа дестабилизация“, заяви Льо Мер на репортерите.\r\n„Основната ни цел е да върнем американската страна към добрия тон и разум“, добави Льо Мер, като заяви, че американската администрация не е предоставила обективни доказателства за необходимостта от митата.\r\nОсен това  Бруно Льо Мер, каза, че ще се опита да убеди финансовия министър на САЩ да допуснат изключения за определени френски компании  при въвеждането на санкции срещу Иран, като отказа да назове компаниите.\r\n***Израелските сили са убили жена-парамедик в близост до границата в Хан Юнис, Ивицата Газа.\r\nЖената е била доброволец парамедик и е простреляна, докато се грижела за ранени демонстранти, според изявление на палестинското министерство на здравеопазването.\r\nПри днешните протести са ранени повече от 100 палестинци, като по данни на палестинските здравни власти израелските сили са използвали бойни патрони срещу протестиращите от продължаващия „Поход на завръщането“.\r\n***В петък САЩ наложиха вето на резолюцията, защитаваща палестинците, внесена в Съвета за Сигурност на ООН от Кувейт.\r\nРезолюцията, внесена от Кувейт от името на арабските страни призоваваше за защитни мерки  на палестинците, спечели подкрепата на десет страни-членки на Съвета за сигурност на ООН, включително и от три от постоянните членки – Франция, Русия и Китай. Четири страни се въздържаха, а САЩ наложиха вето.\r\n***Съветът за сигурност на ООН отхвърли резолюцията на САЩ, осъждаща обстрела на Израел от Палестинските територии.\r\nПротив проекта за резолюция, внесен от САЩ, в която се осъждаше обстрела на Израел, извършван от Палестинските територии, гласуваха три страни-членки на Съвета за сигурност на ООН – Русия, Боливия и Кувейт, а останалите страни членки се въздържаха. Резолюцията беше подкрепена единствено от САЩ.\r\n***Канада подаде оплакване в Световната търговска организация (СТО) в отговор на „незаконните“ американски мита върху вноса на канадска стомана и алуминий, заяви външният министър на страната Кристия Фрийленд.\r\n„Тези едностранни мита, наложени под фалшив претекст за опазване на националната сигурност на САЩ са несъстоятелни съгласно международните търговски задължения на САЩ и правилата на СТО“, заяви Фрийленд.\r\n„Като ключов съюзник на НАТО и САЩ и купувач номер едно на американска стомана Канада разглежда търговските рестрикции, наложени върху канадската стомана и алуминий, като абсолютно неприемливи“, добави Фрийленд.\r\n*** Изписаха бившия треньор на Манчестър Юнайтед сър  Алекс Фергюсън от болницата по-малко от месец след хеморагичния инсулт, по повод на който претърпя мозъчна операция.\r\n76-годишният специалист ще продължи да се възстановява в домашни условия, като е споделил пред близките си, че се надява да бъде отново в ложата на Олд Трафорд за началото на сезона през август.\r\n„Той е отново на крака  и щастлив, че е напуснал болницата, като е много благодарен на персонала за грижите“, казва неназован източник.\r\n„Прогнозата е много обещаваща и ще е само въпрос на време да се върне в ложата на Олд Трафорд“, казва същият източник. \r\n***Новият италиански вътрешен министър Матео Салвини е обявил, че една от първите цели на популисткото правителство ще бъде да „ги изпрати у дома“ (нелегалните имигранти – бел. ред.), показвайки,че има намерение да спази обещанието, дадено по време на предизборната кампания да реши проблема със стотиците хиляди незаконни имигранти.\r\nПолитическият хаос, обзел Италия през последните  седмици се върти около въпроса, дали правителството, което се закле в петък , водено от абсолютно неизвестния премиер Джузепе Конте ще спазва строгата фискална политика, която Брюксел очаква от него.\r\nПоемането на важния и влиятелен  пост на вътрешен министър от лидера на Лигата Матео Салвини, който отговаря за вътрешната сигурност, гражданските права, имиграцията и даването на убежище, както и провеждането на изборите може да предизвика драматични промени.\r\n„Отворени врати за добрите хора и еднопосочен билет за тези, които идват в Италия да създават безредици и очакват някой да се грижи за тях. „Да ги изпратим у дома“ ще бъде наш топ приоритет“, казва Салвини.\r\n***Американското присъствие в Южна Корея няма да бъде обсъждано на срещата с Ким Чен-ун, по думите на министърът на отбраната Джеймс Матис.\r\n„Този въпрос не е поставен на масата на преговорите на 12 юни в Сингапур, нито ще бъде\", заяви той на форума за сигурността „Шангри-Ла“ в Сингапур, говорейки за предстоящата среща между американският президент Доналд Тръмп и севернокорейския лидер Ким Чен-ун.\r\nВ Южна Корея са дислоцирани около 28 500 американски войници.", "date": "2018.06.02", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/02/2529044/xinhua-predsedatelyat-na-natsionalniya-naroden-kongres-na-kitay-prie-predsedatelya-na-parlamenta-na-cherna-gora.html", "text": "Председателят на Националния народен конгрес(ННК) на Китай Ли Жаншу  прие председателя на парламента на Черна гора Иван Брайович, предава китайската информационна агенция Xinhua.\r\nЛи Жаншу, председател на Постоянния комитет на Националния народен конгрес (ННК), заяви, че Китай държи на традиционното си приятелство с Черна гора.\r\nВажен опит, натрупан от здравословното развитие на двустранните отношения през годините, е, че и двете страни винаги са настоявали за равнопоставеност на всички страни независимо от техния размер и винаги са се подкрепяли взаимно по въпроси, засягащи основни и важни интереси на другата страна, каза Ли.\r\nТой призова двете страни да предприемат инициативата \"Пътя на коприната\" като мост за по-нататъшно консолидиране на приятелството, насърчаване на изграждането на големи проекти и стратегии за развитие на съвместни действия.\r\nННК е готов да засили обмена с парламента на Черна гора, за да създаде стабилна правна среда за двустранно сътрудничество и да улесни приятелски обмен и взаимно разбирателство между двата народа, каза той.\r\nБрейович заяви, че Черна гора отдава голямо значение на отношенията с Китай, добавяйки, че страната му ще се придържа към политиката на \"Един Китай\", ще подкрепи  сътрудничеството между Китай и 16 страни от Централна и Източна Европа  и проекта „Пътя на коприната“. Юлиян Марков", "date": "2018.06.02", "title": "Xinhua: Председателят на Националния народен конгрес на Китай прие председателя на парламента на Черна гора"}
{"url": "http://www.focus-news.net/news/2018/06/02/2529045/wsj-sasht-sa-v-protses-na-ranna-podgotovka-za-veroyatna-sreshta-mezhdu-donald-tramp-i-vladimir-putin.html", "text": "САЩ са в процес на ранна подготовка за вероятна среща Доналд Тръмп и Владимир Путин, пише американското авторитетно издание The Wall Street Journal.\r\nВисокопоставен източник от американската администрация е заявил в петък, че посланикът на САЩ в Русия Джон Хънтсман е във Вашингтон, за да помогне за организирането на такава среща.\r\n„Това е продължаващ от месеци проект на посланик Хънтсман да организира среща между Путин и Тръмп“, каза източникът.\r\nНа срещата се очаква да се обсъждат Сирия,Украйна и контрола  върху ядрените оръжия. Целта на евентуалната среща е да се преодолеят дългогодишните различия според запознати.\r\nТова би била третата среща между двамата лидери след срещите в коридорите на конференцията на Г-20 в Германия и по време на срещата на Организацията за азиатско-тихоокеанско партньорство във Виетнам, и двете през 2017 година.\r\nПрез март тази година Юрий Ушаков, бивш посланик на Русия в САЩ и настоящ съветник на Владимир Путин, обяви, че американският президент Доналд Тръмп е поканил руския си колега в Белия дом по време на проведения между тях телефонен разговор на 20 март, в който американският президент поздрави Владимир Путин за победата на президентските избори в Русия. Юлиян Марков", "date": "2018.06.02", "title": "WSJ: САЩ са в процес на ранна подготовка за вероятна среща между Доналд Тръмп и Владимир Путин"}
{"url": "http://www.focus-news.net/news/2018/06/02/2529047/predsedatelyat-na-narodnoto-sabranie-tsveta-karayancheva-uchastva-v-tarzhestvenata-zarya-proverka-v-kardzhali-po-sluchay-denya-na-botev-i-zaginalite-za-svobodata-na-balgariya.html", "text": "Председателят на Народното събрание Цвета Караянчева участва в тържествената заря-проверка снощи в Кърджали по случай Деня на Ботев и загиналите за свободата и независимостта на България – 2 юни, съобщиха от пресцентъра на Народното събрание. Председателят на парламента прие строя и поздрави участващите в зарята представителни части на Българската армия и ученически отряди от учебни заведения в град Кърджали. \r\n\"И днес няма пример, по-неоспорим от ботевата безмерна, всепоглъщаща любов към Отечеството\", заяви Цвета Караянчева пред присъстващите. \r\nПредседателят на парламента подчерта, че да се говори за Ботевата смърт е непосилно. Цвета Караянчева отбеляза, че ботевото житие, поезия, подвиг и гибел вдъхновяват стотици негови съратници и следовници, преминали през пламъците на въстанията и войните за национално освобождение. \"Независимо от превратностите на съдбата и капризите на историята, независимо от подемите и погромите, от размириците и революциите, 170 години след рождението на великия поет и революционер, песните му, превърнали се в символ на стремежа на народа ни за свобода и независимост, продължават да се носят от Дунав до Бяло море и да будят съкровен трепет във всяко българско сърце, заяви тя. \r\nБотев носеше душа на поет, комуто бе съдено да се роди и да погине в метежна епоха и той замени перото със сабя, а своята лира превърна в бойна тръба\", посочи председателят на Народното събрание. \r\nНа тържественото отбелязване на Деня на Ботев и загиналите за свободата и независимостта на България – 2 юни присъстваха депутати, представители на местната власт, военни и множество граждани на Кърджали.", "date": "2018.06.02", "title": "Председателят на Народното събрание Цвета Караянчева участва в тържествената заря-проверка в Кърджали по случай Деня на Ботев и загиналите за свободата на България"}
{"url": "http://www.focus-news.net/news/2018/06/02/2529051/nimh-dnes-shte-preobladava-slanchevo-vreme-maksimalnite-temperaturi-shte-sa-mezhdu-30-i-35.html", "text": "Днес ще преобладава слънчево време. След обяд и до полунощ над западната половина от страната ще се развива купеста и купесто-дъждовна облачност. На места ще превали краткотраен дъжд с гръмотевици. Има условия за градушки. Ще духа слаб до умерен вятър от изток-югоизток. Ще е топло, около и след обяд в низините горещо - с максимални температури между 30° и 35°. Това съобщи за Агенция „Фокус” дежурният синоптик  Красимир Стоев                  от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще преобладава слънчево време с временни увеличения на облачността. Ще духа слаб до умерен вятър от изток-североизток, който след обяд ще се ориентира от югоизток. Максимални температури на въздуха: 22-24°. Температурата на морската вода е 21-22°. Вълнението на морето ще е 1-2 бала.\r\nНад планините ще преобладава слънчево време. След обяд ще се развива купесто-дъждовна облачност и на места, главно в масивите от Западна и Централна България ще превали краткотраен дъжд с гръмотевици. Ще духа слаб до умерен източен вятър, по билата от запад-северозапад. Максимална температура на височина 1200 метра около 21°, на 2000 метра – около 15°.\r\nАтмосферното налягане е близко до средното за юни и няма да се променя съществено.", "date": "2018.06.02", "title": "НИМХ: Днес ще преобладава слънчево време, максималните температури ще са между 30° и 35°"}
{"url": "http://www.focus-news.net/news/2018/06/02/2529046/predsedatelyat-na-pg-na-gerb-tsvetan-tsvetanov-prisastva-na-tarzhestven-miting-zarya-vav-vratsa-v-pamet-na-zaginalite-za-svobodata-na-balgariya.html", "text": "Председателят на ПГ на ГЕРБ и зам.-председател на партията Цветан Цветанов присъства на тържествен митинг-заря в памет на загиналите за свободата на България, съобщиха от пресцентъра на ПП ГЕРБ. Той се проведе на 1 юни на площад „Христо Ботев“ във Враца и на него присъстваха кметът на Враца Калин Каменов, който е и домакин, евродепутатът от ГЕРБ/ЕНП Владимир Уручев, областният управител Малина Николова, народните представители от ГЕРБ-Враца инж. Петя Аврамова и Красен Кръстев, както и общински ръководители и общински съветници от ГЕРБ.\r\nВенци пред паметника на Христо Ботев бяха поднесени от името на Цветан Цветанов, председателя на Народното събрание Цвета Караянчева, ПГ на ГЕРБ и евродепутата Владимир Уручев.", "date": "2018.06.02", "title": "Председателят на ПГ на ГЕРБ Цветан Цветанов присъства на тържествен митинг-заря във Враца в памет на загиналите за свободата на България"}
{"url": "http://www.focus-news.net/news/2018/06/02/2529050/predstoyashti-sabitiya-v-stranata-za-2-yuni-agentsiya-fokus.html", "text": "***\r\nПредседателят на Народното събрание Цвета Караянчева и народни представители ще участват в тържественото отбелязване на 2 юни – Ден на Ботев и на загиналите за свободата и независимостта на България на връх Околчица. Церемонията ще започне в 10.45 часа. В традиционния поход до връх Околчица ще участва председателят на ПГ на ГЕРБ и зам.-председател на партията Цветан Цветанов.  \r\n***\r\nОт 09.30 часа в двора на Културен дом „Средец“ на ул. „Кракра” 2, ще се проведе фотографското състезание „Фотомаратон София“.\r\n***\r\nОт 10.00 часа в парк „Братска могила“ в кв. „Орландовци“ ще проведе Международен интегриран детски спортен фестивал. В парка ще бъде открита нова спортна площадка, на която ще се проведе XVI кръг от Националният шампионат по стрийт  фитнес.\r\n***\r\nОт 10.00 до 14.30 часа в зала 3 на НДК ще се проведе Десето юбилейно издание на Младежкия бизнес форум „Изгряващи звезди“. От 16.00 часа ще се проведе церемония по награждаване. \r\n***\r\nОт 11.00 в Първо студио на Българското национално радио ще се състои концерт-спектакъл „Ритмичното букварче“.\r\n***\r\nОт 11.00 часа в Националния пресклуб на БТА ще се състои пресконференция, на която ще бъдат дадени подробности за Движени „Реформи в културата“.  \r\n***\r\nВ 12.00 часа социалисти от столичния район „Възраждане“ ще се поклонят и ще поднесат венци и цветя на паметника на Христо Ботев на едноименния булевард. В 17.00 часа представители на младежкото обединение в БСП – София ще се поклонят пред паметника на Христо Ботев в Борисовата градина и ще рецитират стихове на великия поет. В инициативата „Ний четем Ботев“ ще се включи и лидерът на столичните социалисти Калоян Паргов. В 18.00 часа ще се проведе тържествено честване на Братската могила в Борисовата градина. Слово ще произнесе председателят на Софийската организация на БСП Калоян Паргов.\r\n***\r\nОт 13.00 до 13.45 часа на сцената на Пролетния базар на книгата ще се състои официална среща на тема „Книгата – главен герой на сцената на другите изкуства”.         На официалната среща ще бъде връчено отличието „Златна монета култура“, ще бъдат представени издатели, театри,  автори, актьори, драматурзи, композитори и режисьори, \r\nкоито сътворяват другия живот на Книгата, в друго изкуство.   \r\n***\r\nОт 15.30 часа във Френския институт директорът на Център „Жорж Помпиду“ в Париж - Бернар Блистен ще изнесе специална лекция. Блистен пристига в София по специална покана на кмета Йорданка Фандъкова и министъра на културата Боил Банов. В 17.15 часа кметът Фандъкова ще се срещне с Бернар Блистен.\r\n***\r\nОт 18.30 часа в Дом на киното ще бъдат излъчени филмите  „Преображение“ и „Брак“. Входът е свободен с пропуски от касата на кино Одеон и Дом на киното.\r\n***\r\nОт 19.00 часа в зала 1 на НДК  Националното училище за танцово изкуство – София ще представи танцовия спектакъл „ЕВРОПА – ДУХ И ТАНЦ”. Събитието се провежда под патронажа на Европейския парламент.  \r\n***\r\nОт 09.00 часа на кортовете на АУБ ще се състои Четвъртото издание на турнира по тенис „Струма къп“.\r\n***\r\nОт 10.00 часа, пред бюст-паметника на Христо Ботев, на площад „Народни Будители“ ще се състои ритуал по полагане на цветя в памет не великия български революционер и поет Христо Ботев. \r\n***\r\nОт 12.00 часа при паметника на Христо Ботев в Морската градина ще бъде отслужена заупокойна молитва от бургаското православно духовенство. След това ще се състои тържествен ритуал по отдаване на военни почести и полагане на венци и цветя.  \r\n***\r\nОт 16.00 до 18.00 часа пред Културен център „Морско казино\" ще се проведе творчески маратон по повод Световния ден на рисуването „Drawing Day - Да рисуваме заедно!\".\r\n***\r\nОт 10.00 часа пред паметника на Христо Ботев на Алеята на Възраждането в Морската градина ще се състои общоградско поклонение - отслужване на заупокойна молитва и полагане на венци и цветя с военен ритуал за Деня на Ботев.\r\n***\r\nОт 10.00 часа от паркинга на магазин „Метро\" ще потегли автошествие, организираното от ВМРО Варна Шествието ще премине през централните варненски булеварди и ще приключи пред Катедралата.\r\n***\r\nОт 11.00 часа в Детския кът на Морската градина ще се проведе награждаването на лауреатите от VII Национален конкурс за детска рисунка „ПриказкиТЕ\"\r\n***\r\nОт 10.00 часа в Боровата гора ще се състои весел Детски празник по повод Деня на детето.\r\n*** \r\nОт 08.00 часа ще започне туристически походи до местността „Ксилифор”, част от Пролетната кампания “Движи се и победи”. \r\n*** \r\nОт 10.00 часа в местността Ксилифор ще се проведе спортно-туристически празник, част от Пролетната кампания „Движи се и победи”.\r\n*** \r\nОт 11.30 часа на  ул. „Христо Ботев“, до Централна поща, ще се състои първа копка на основите на паметник на Христо Ботев. \r\n*** \r\nОт 12.00 часа на  Паметник „Майка България“ ще бъде почетена паметта на големия български поет и революционер Христо Ботев. \r\n*** \r\nОт 10.30 часа на Паметник „Майка България“ ще се състои ритуал по поднасяне на цветя по повод Деня на Ботев и на загиналите за свободата и независимостта на България.\r\n*** \r\nОт 11.45 часа в\tПарк „Христо Ботев“ ще се състои ритуал по поднасяне на венци и цветя по повод Деня на Ботев и на загиналите за свободата и независимостта на България. \r\n***\r\nОт 11.50 часа пред бюст-паметника на Христо Ботев в града ще бъдат поднесени венци и цветя. \r\n***\r\nОт 10.00 часа в Основно училище „Христо Ботев“ ще се състои поклонение пред паметника на Христо Ботев. \r\n***\r\nОт 11.30 часа в Градския парк пред паметника на българския национален герой Христо Ботев ще се проведе общоградско поклонение.\r\n***\r\nОт 15.30 часа в редакцията на в. „Искра”, ул. „Искра” № 2, почетният председател на Обединени земеделци д-р Анастасия Димитрова-Мозер и председателят на партията Петя Ставрева ще дадат пресконференция. \r\n***\r\nОт 18.00 часа в Музея на розата ще се състои церемония по награждаване в Международен конкурс по лютиерство. \r\n***\r\nОт 18.00 часа в Музея на фотографията и съвременните визуални изкуства ще бъде представена изложба с фотосите от „В Долината на розите“. \r\n***\r\nОт 11.00 часа пред Национален музей „Христо Ботев“ ще се състои военен ритуал - изнасяне на знамето на Ботевата чета. От 11.30 часа ще бъде произнесено слово и ще бъдат положени венци и цветя пред паметника на Христо Ботев. От 12.00 часа в Мемориален комплекс „Христо Ботев“ ще се запази минута мълчание. \r\n***\r\nОт 12.00 часа на Арката на площад „Велбъжд” ще бъде отдадена почит към Христо Ботев и загиналите за свободата и независимостта на България. \r\n***\r\nОт 11.30 часа пред паметника на Христо Ботев (пред ПГЕМП „Хр. Ботев”) ще бъдат поднесени венци и цветя. От 11.30 часа в голямо фоайе ОДК ще се състои музикален спектакъл-концерт по повод Деня на Ботев и на загиналите за свободата и независимостта на България – „Да знаем и да помним“. \r\n***\r\n От 11.00 часа в Националния историко-археологически резерват „Плиска“ ще се състои официалното откриване на фестивала събор „Дни на предците- Плиска 2018“. До 17.00 часа са предвидени демонстрации и състезания.\r\n***\r\nВ 11.30 часа пред паметника на Христо Ботев в Цар-Симеоновата градина ще бъдат отбелязани 142 години от гибелта на героя и на загиналите за свободата и независимостта на България.\r\n***\r\nНационален протест под надслов „За правото на избор при ваксинация” ще се проведе в редица големи български градове. Протестите ще се организират в Пловдив – от 11.00 часа, пред община Пловдив, София – 15.00 часа на „Площад народно събрание”, Варна – от 15.00 часа на входа на морската градина, в Русе от 15.00 часа – в „Младежки парк” и в Бургас от 16.00 на „Пантеона”.\r\n*** \r\nОт 11.00 часа в салона на читалището ще се състои вторият концерт от XVI- ти хорови празници „Янко Мустаков“ с участието на Детско-младежки хор „Св. Георги Победоносец” – Русе, Трио „Нове“ – Свищов и Детски хор „Добри Христов” – Варна. \r\n*** \r\nОт 11.30 часа пред паметника на Свободата ще се състои общоградско поклонение по повод 2 юни - Ден на Ботев и на загиналите за свободата и независимостта на България. \r\n*** \r\nВ 13.30 часа на стадион „Академик“ ще бъде закрит  футболният турнир за Купата на кмета и ще се състои награждаване на участниците.\r\n*** \r\nОт 17.30 часа в галерия „Антиквариат”, във фоайето на читалището, в рамките на XVI- ти хорови празници „Янко Мустаков“, ще се проведе среща – разговор на тема\r\n„150 години хорово изкуство в България – настояще и бъдеще“. \r\n*** \r\nОт 19.30 часа в салона на читалището ще се състои третият концерт от XVI- ти хорови празници „Янко Мустаков“ с участието на Смесен хор „Родна песен” – Хасково, Смесен хор „Родни звуци” – Шумен, Смесен хор „Добри Чинтулов” – Сливен. \r\n***\r\nС поклонение пред паметника-костница на връх Средногорец и почетен караул в Смолян ще бъде отбелязан Денят на Ботев и загиналите за България. От 10.00 часа ще има поклонение на Родопската Шипка – връх Средногорец. От 11.30 часа започва тържествено честване Деня на Ботев и загиналите за България с почетен караул и поднасяне на венци и цветя пред паметника на Христо Ботев на площад „Свобода” на Стар център в Смолян.\r\n***\r\nОт 10.00 часа в общинската спортна зала „Иван Вазов“ ще започне Международен турнир по художествена гимнастика. Официалното откриване на турнира ще се състои от 13.00 часа.\r\n***\r\nОт 11.30 часа в парк „Александър Стамболийски“ ще се състои тържествен общоградски ритуал с полагане на венци и цветя в памет на Христо Ботев и падналите за национално освобождение.\r\n***\r\nВ 12.00 часа във фоайето на Държавна опера - Стара Загора ще започне пресконференция на организаторите и журито на кинофестивал „Златната липа\". От 17.30 часа по бул. „М.М.Кусев\" от Съдебната палата към операта ще тръгне шествието по откриване на фестивала с участието на мажоретен състав и на военния биг бенд на Стара Загора. Пред западния вход на операта ще бъде постлан червения килим и там ще се извърши тържествен водосвет от Н.В.Пр. Старозагорския Митрополит Киприан, след което в залата на операта ще започне церемонията по откриване на фестивала.\r\n***\r\nОт 18.00 часа на стадион „Берое“ ще бъде открит Международен лекоатлетически турнир „Самарско знаме“. \r\n***\r\nВ 11.30 часа, начело с Фанфарния оркестър, ще тръгне ученическо шествие от I ОУ „Христо Ботев“ по ул. „Васил Левски“ – бул.  „Митрополит Андрей“ до паметника на Никола Симов. От 11.45 часа пред паметника на Никола Симов – Куруто, знаменосец на Ботевата чета, ученици от I ОУ „Христо Ботев“ ще представят поетичната композиция „Ботев – легенда завинаги“. Във връзка с отбелязването на 2 юни, къщата музей „Никола Симов – Куруто“ ще бъде отворена с вход свободен от 09.30 до 13.00 часа.\r\n***\r\nВ 12.00 часа пред паметника на Христо Ботев пред читалище „Заря“ ще се състои ритуал по поднасяне на венци и цветя. \r\n***\r\nОт 12.00 часа пред паметника на загиналите във войните шуменци на пл. „Кристал“ ще се състои ритуал по поднасяне на венци и цветя по повод Деня на Ботев.\r\n***\r\nОт 12.00 часа на паметника на загиналите във войните в кв. „Дивдядово“ ще се състои ритуал по поднасяне на цветя по повод Деня на Ботев и загиналите за свободата и независимостта на България.\r\n***\r\nОт 11.00 часа на поляната по паметник „Създатели на българската държава“ ще се проведе „Пикник на открито“.\r\n***\r\nВ 10.00 часа в двора на Професионалната гимназия по земеделие в Ямбол ще бъдат поднесени венци и цветя пред паметника на Христо Ботев. \r\n***\r\nВ 10.00 и в 11.00 часа в Градския парк ще бъдат открити Национален графити фест и Национален ролер фест.\r\n***\r\nОт 20.00 часа на централния площад в Ямбол ще се състои концерт на „Юрая Хийп“. Концертът е по повод празника на Ямбол и с вход свободен за жителите и гостите на града.", "date": "2018.06.02", "title": "Предстоящи събития в страната за 2 юни (Агенция „Фокус“)"}
{"url": "http://www.focus-news.net/news/2018/06/02/2529049/oblastniyat-upravitel-na-haskovo-stanislav-denchev-za-botev-i-revolyutsionerite-tehniyat-ideal-e-dneshniya-ni-zhivot.html", "text": "С тържествена заря-проверка вечерта на 1 юни Хасково отбеляза Деня на Ботев и на загиналите за свободата и независимостта на България. Това съобщиха от пресцентъра на Областна администрация - Хасково. По покана на областния управител на Хасково Станислав Дечев в паметното събитие участваха депутатите от Хасковски избирателен район Евгения Ангелова и д-р Георги Станков от ГЕРБ, Павел Шопов от Обединени патриоти и Виолета Желева и Никола Динков от БСП. За честването в Хасково пристигнаха кметове на общини от областта, общински съветници, стотици граждани и гости. Военни блокове от формирование 52 740 и от ЕГ”Проф.д-р Асен Златаров” и ПМГ”Акад. Боян Петканчин” участваха в официалната заря-проверка. Строят прие лично началникът на хасковския гарнизон подп.Николай Александров. \r\n„В навечерието на 2 юни  - Деня на Ботев и на загиналите за свободата и независимостта на Родината, всяко българско сърце притихва в знак на преклонение и признателност. За пореден път всеки от нас отброява онези последни стъпки на Ботевата чета, които водят към безсмъртието. Защото  както казва Георги Джагаров: „Христо Ботев няма гроб. Той има лобно място. Има паметници. Има песни. Но гроб няма! Не в земята нашият народ положи своя велик син, а в душата си.”, каза в словото си областният управител на Хасково. Станислав Дечев призова да бъдем достойни синове на Родината и да помним не само героизма на българските революционери, но и тяхната сила, воля и стремеж за изграждане на нова свободна България.  „Нека днес бъдем достойни за тяхната саможертва, защото ние имаме шанса да живеем в мир и да изграждаме свободна и демократична България!  Това е идеалът,  за който всички те жертваха живота си! Техният идеал е нашия живот.  Нека бъдем признателни! Поклон пред паметта на неизброимите жертви! Да живее България!” Тези думи на областния управител Станислав Дечев предшестваха канонадата от картечни изстрели и фойерверки, които поставиха финала на тържествената заря-проверка в памет на най-свидните синове на България.", "date": "2018.06.02", "title": "Областният управител на Хасково Станислав Денчев за Ботев и революционерите: Техният идеал е днешния ни живот"}
{"url": "http://www.focus-news.net/news/2018/06/02/2529048/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днесще преобладава слънчево време. След обяд и до полунощ в западната половина от страната ще се развива купеста и купесто-дъждовна облачност. На отделни места ще има краткотрайни валежи от дъжд и гръмотевични бури. Има условия за градушки. Ще духа слаб до умерен вятър от изток-югоизток. Ще е топло, около и след обяд в низините горещо - с максимални температури между 30° и 35°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)\tза периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- \tпът I-1 Благоевград-ГКПП „Кулата“;\r\n- \tпът I-5 Русе-Велико Търново;\r\n- \tпът I-9 Варна-Бургас;\r\n- \tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- \tВсички автомагистрали; \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- \tпът I-1 Благоевград-ГКПП „Кулата“;\r\n- \tпът I-4 п. в. „Коритна“-Велико Търново-Шумен;\r\n- \tпът I-5 Русе-Велико Търново;\r\n- \tпът I-8 ГКПП „Калотина“-София;\r\n- \tпът I-9 Варна-Бургас;\r\n- \tпът II-18 Околовръстен път София;\r\n- \tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nОбласт Пловдив: Временно движението по АМ „Тракия“ от км 134 до км 156+960 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Движението на МПС до 12 тона в участъка се осъществява двупосочно в платното посока София. Срок до 30.06.2018 г.\r\nДвижението на МПС над 12 тона по АМ „Тракия“ в участъка от км 134 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nДвупосочно движение в едно платно по АМ Тракия от км 133 до км 156 в посока Пловдив-Бургас, поради затваряне на платното Бургас-Пловдив за ремонтни дейности на настилката.. Срок до 30.06.2018г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 22.06.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717  до км 393+600 посока Варна се осъществява в ляво платно двупосочно, поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 „Русе- Варна“. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 „Русе- Варна“ , като качването на AM “Хемус“ е при  п.в. Девня. Срок до 30.06.2018г.\r\nАМ „Струма“: няма ограничения.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Габрово: \r\nДвижението по път I-4/E-772 Севлиево -  Велико Търново в участъка от км 81+000 до км 101+565  се осъществява с повишено внимание поради косене на тревни площи. Срок до 05.06.2018 г.\r\nОбласт Ловеч:\r\nДвижението по път I-4 п. в. Коритна – о. п. Севлиево от км 0+000 до км 69+832 се осъществява с повишено внимание поради машинно косене на банкети и изсичане на храсти. Водачите да се движат със съобразена скорост. Срок до 10.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nдвижението в участъка Русе – р-н Две могили от км 11+000 до км 26+800 се осъществява повишено внимание поради  ремонтни дейности на асфалтовата настилка. Срок до 15.06.2018 г.;\r\nдвижението в участъка Бяла – разклон Борово от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 12.06.2018 г.\r\nДвижението в участъка Русе – Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.06.2018 г. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nобласт Бургас: Движението по път I-6 от км 491+860 до км 496+000 в първи етап се затваря дясното пътно платно движението се пренасочва в лявото платно. В лявото платно движението се осъществява двупосочно при скорост на 70км/час. Втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище по обходен маршрут по ул.,,Професор Якимов” при намалена скорост на 40км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 06.06.2018 г.;\r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\nДвижението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\nДвижението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПътII-99: Движението по път II-99 от км 0+000 до км 3+500 Крайморие  – отбивката за Рибарско селище се извършват се частични  ремонтни дейности по пътната настилка. Организацията на движението се сигнализира с пътни знаци. Срок до 15.06.2018г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.06.2018 г.;\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 15.06.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 30.06.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.06.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 12.06.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 30.06.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 08.06.2018 г.\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n-  За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n-  За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n-  За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 11.06.2018 г.\r\nПът ІІ-11: Движението по път ІІ-11 Лом – Ковачица от км 42+850 до км 57+694 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-114: Движението по път ІІI-114 Лом – Василовци от км 0+800 до км 17+404 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-133: Движението по път ІІI-133 Лом – Вълчедръм от км 39+724 до км 61+300 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-818: Движението по път ІІI-818 Дългоделци – Черни връх от км 3+250 до км 15+474 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-1121: Движението по път ІІI-1121 Крива бара – Дондуково в района на Крива бара от км 5+420 до км 5+604 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-8105: Движението по път ІІI-8105 Медковец – Сливовик от км 11+596 до км 16+574 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът III-801: Движението по път III-801 Белица - Поибрене /Граница Софийска област – с. Поибрене/ от км 25+150 до км 35+680 се осъществява в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок до 02.06.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.11.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла - Ценово  от км 0+000 до км 13+100 – се осъществява с повишено внимание поради рязане на храсти, профилиране на пътни банкети, почистване на канавки и ремонтни дейности по асфалтовата настилка. Срок до 15.06.2018 г.\r\nПът III-2001: Движението по път III-2001 Писанец – Ветово от км 0+000 до км 10+000 се осъществява с повишено внимание поради частични ремонтни дейности на асфалтовата настилка. Движението се регулира от сигналисти. Срок до 08.06.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 04.06.2018 г.;\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 04.06.2018 г г.;\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок 04.06.2018 г;\r\nПът ІІІ-2104: Движението по път ІІІ-2104 в гр. Главиница от км 14+000 до км 15+000 се осъществява в една лента поради полагане на хоризонтална маркировка. Движението се регулира с конуси. Срок до 04.06.2018г.;\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 08.06.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 05.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.06.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 02.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-5102: Движение с повишено внимание по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 поради превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът ІІ-76: Движението по път II-76 Черепово – Българска поляна от км 35+100 до км 37+400 се осъществява двупосочно в една лента поради частични ремонтни дейности по асфалтовата настилка. Срок до 04.06.2018 г.\r\nПът III-505: Движението по път III-505 Малко Градище – Сива река – пътно кръстовище с път I-8 (Любимец – Свиленград) от км 62+394 до км 62+858 в района на пътно кръстовище за Свиленград и Любимец се осъществява в една лента поради ремонтни дейности по асфалтовата настилка. Срок до 12.06.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.02", "title": "Актуална пътна обстановка"}
{"url": "http://www.focus-news.net/news/2018/06/02/2529053/kmetat-na-sofiya-yordanka-fandakova-shte-se-sreshtne-s-direktora-na-tsentar-zhorzh-pompidu-parizh-bernar-blisten.html", "text": "Кметът на София Йорданка Фандъкова ще се срещне днес в 17.15 часа с директора на Център „Жорж Помпиду“ – Париж Бернар Блистен. Това съобщиха от пресцентъра на Столична община. Двамата ще обсъдят възможностите на София да представи българско изкуство в Париж.\r\nБернар Блистен е в София със своя екип по специална покана на кмета Йорданка Фандъкова и министъра на културата Боил Банов. Блистен гостува за първи път в България и днес и ще изнесе лекция във Френския институт. Пред аудиторията той ще представи дейността на Центъра „Жорж Помпиду“, а главният уредник Никола Лиучи-Гутников ще разкаже за  проекта „Колекция!“ – едно от най-значимите дарения на съвременно руско изкуство в света, което беше представено с голям успех през 2017 година в Центъра.\r\nОрганизатори на посещението на г-н Блистен и екипа на Център „Жорж Помпиуду“ – Париж са кураторът Десислава Димова, фондация МУСИЗ и Столичната община.", "date": "2018.06.02", "title": "Кметът на София Йорданка Фандъкова ще се срещне с директора на Център „Жорж Помпиду“ – Париж Бернар Блистен"}
{"url": "http://www.focus-news.net/news/2018/06/02/2529054/usa-today-kandidat-za-kongresmen-ot-amerikanskiya-shtat-virdzhiniya-vodi-kampaniya-za-legaliziraneto-na-pedofiliyata-kravosmeshenieto-i-tretiraneto-na-zhenite-kato-chastna-sobstvenost.html", "text": "Натан Ларсон, който е самопризнал се педофил се е кандидатирал са конгресмен в американския щат Вирджиния на изборите през ноември за законодателния орган на САЩ. Той подкрепя легализацията на педофилията, а в миналото е бил затворен за 16 месеца заради това, че е заплашвал със смърт президента на САЩ, пише  USA Today.\r\n37-годишният счетоводител от град Шарлотсвил в щата Вирджиния се кандидатира като независим. Той описва своите политически възгледи като „квазиреакционен либертарианец“. Предизборната му платформа включва пълна легализация на наркотиците, пълно премахване на ограниченията за притежаване на огнестрелно оръжие и „слагане на край на войните на САЩ в чужбина, произтичащи от съюза ни с Израел“. Сред предизборните му обещания са елиминирането на законите за детския труд, легализирането на браковете с деца, на кръвосмешението и на детската порнография. \r\nПрез 2008 г. Ларсон изпраща писмо, с което заплашва да убие тогавашния президент Джордж У. Буш, за което лежи 16 месеца в затвора. Той може да се кандидатира, след като губернаторът на щата Тери Макофи даде право на избиране на бившите затворници.\r\nПо време на интервю Ларсон призна, че едва ли ще бъде избран, но въпреки това има шанс заради зараждащата се съпротива срещу политическата коректност. „Мнозина са уморени от нея. Хората предпочитат да има аутсайдер,  който да няма какво да губи и който е готов да каже на глас, което хората само мислят“. \r\nСъщевременно той смята, че бялата раса е по-добра от останалите „заради нашата културна изобретателност, готовност да инвестираме в бъдещето“. Допълнително той смята, че феминизмът е виновен за зачестилите училищни стрелби в САЩ. Допълнително кандидат-конгресменът смята, че Конгресът трябва да отмени закона за насилието срещу жените, а те да бъдат третирани като „сексуални робини и фабрики за бебета“. „Трябва да преминем към система, която класифицира жените като собственост – първо на бащите им, а след това на съпрузите им“, убеден е той. Виктор Турмаков", "date": "2018.06.02", "title": "USA Today: Кандидат за конгресмен от американския щат Вирджиния води кампания за легализирането на педофилията, кръвосмешението и третирането на жените като частна собственост"}
{"url": "http://www.focus-news.net/news/2018/06/02/2529052/predsedatelyat-na-ns-tsveta-karayancheva-shte-uchastva-na-vrah-okolchitsa-v-tarzhestvenoto-otbelyazvane-na-2-yuni-den-na-botev-i-na-zaginalite-za-svobodata-na-balgariya.html", "text": "Председателят на Народното събрание Цвета Караянчева и народни представители ще участват в тържественото отбелязване на 2 юни – Ден на Ботев и на загиналите за свободата и независимостта на България на връх Околчица. Това съобщиха от пресцентъра на Народното събрание. Церемонията ще започне в 10.45 часа. \r\nПредседателят на парламента ще приеме рапорта на началника на караула. Врачанският митрополит Григорий ще отслужи молебен. Цвета Караянчева ще произнесе слово по повод 142-та годишнина от подвига на Ботев и неговите четници.", "date": "2018.06.02", "title": "Председателят на НС Цвета Караянчева ще участва на връх Околчица в тържественото отбелязване на 2 юни – Ден на Ботев и на загиналите за свободата на България"}
{"url": "http://www.focus-news.net/news/2018/06/02/2529055/gd-granichna-politsiya-intenziven-i-zatrudnen-e-trafikat-na-gkpp-kulata-za-vsichki-prevozni-sredstva-poradi-remontni-deynosti-na-gratska-teritoriya.html", "text": "Интензивен и затруднен е трафикът на ГКПП „Кулата“. Леките автомобили и автобуси преминават на едно трасе, товарните - на второ, а третото не функционира, поради извършване на ремонтни дейности на гръцка територия. Това съобщиха от пресцентъра на ГД „Гранична полиция“. Данните са към 6.00 часа. Интензивен е трафикът за товарни автомобили на изход и на ГКПП „Капитан Андреево“ и ГКПП „Лесово“. На границата със Сърбия, Македония и Румъния движението се извършва нормално на всички гранични контролно-пропускателни пунктове.", "date": "2018.06.02", "title": "ГД „Гранична полиция“: Интензивен и затруднен е трафикът на ГКПП „Кулата“ за всички превозни средства поради ремонтни дейности на гръцка територия"}
{"url": "http://www.focus-news.net/news/2018/06/02/2529058/shindzo-abe-yaponiya-shte-napravi-vsichko-za-da-mozhe-sreshtata-sasht-kndr-da-dovede-do-reshavaneto-na-problema-s-phenyan.html", "text": "Японският министър-председател Шиндзо Абе заяви, че страната му е пълна с решимост да направи всичко възможност, за да може готвещата се среща между президента на САЩ Доналд Тръмп и севернокорейския лидер Ким Чен-ун да доведе до прогрес при решаването на ракетно-ядрения проблем, предаде  Шиндзо Абе.\r\n„Пълни сме с решимост да направим всичко възможно тази среща да стане историческа и да доведе до прогрес в решаването на ядрения и ракетен проблем, а също така и въпроса за похитените японски граждани“, заяви Абе. „Япония не приема Северна Корея да има ядрено оръжие. Ще повишим натиска върху нея, за да не допуснем никакви вратички“, допълни той.\r\nПо-рано президентът на САЩ потвърди, че на 12 юни ще се срещне с Ким Чен-ун в Сингапур. Виктор Турмаков", "date": "2018.06.02", "title": "Шиндзо Абе: Япония ще направи всичко, за да може срещата САЩ-КНДР да доведе до решаването на проблема с Пхенян"}
{"url": "http://www.focus-news.net/news/2018/06/02/2529057/denyat-2-yuni-v-balgarskata-istoriya.html", "text": "България почита паметта на Христо Ботев, убит на 1 юни 1876 г. След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. По време на заседанието Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. На 2 юни е роден Павел Шатев, един от Солунските съзаклятници. На тази дата умират: Зорница Попова – композиторка; Георги Василев Шейтанов- анархист, публицист; войводата Иван Тодев. \r\n1996 г.\r\nПред Българския културен център в Будапеща е открит паметник на Христо Ботев.\r\n1975 г.\r\nВ периода 2 - 5 юни на официално посещение в България е корейския партиен и държавен лидер Ким Ир Сен. Ким Ир Сен е севернокорейски политик. Роден е на 5 април 1912 г. в Северна Корея. Управлява Северна Корея от 1948 г. до смъртта си на 8 юли 1994 г. Той е известен с крайния култ към личността му. В Северна Корея официално е наричан Великият водач и е вписан в конституцията като \"вечен президент\". Рожденият му ден е официален празник в Северна Корея.\r\n1936 г.\r\nМинистерският съвет на свое заседание приема Наредба-закон за запазване на моралната и материалната сила на войската.\r\n1925 г.\r\nНа връх Голак е открита четата на царевоселския войвода Дончо Христов. Войски, жандарми и контрачети я заобикалят плътно от всички страни. Когато сърбите разбират, че тя се води от Дончо Христов, всички негови близки от с. Драгобраще са докарани и наредени пред позицията на четата. Сръбските офицери карат близките на войводата да викат: “Не стреляй, Дончо, ще избият цялата рода!”. Той им отговаря: “Не се бойте, нашите куршуми убиват само сърби и предатели на Македония”. Четата се измъква от обръча, убивайки десетки сърби чрез хвърляне на бомби. Разстреляни са 6 души, близки на войводата.\r\n1915 г.\r\nВ хода на Първата световна война Централните сили предлагат България да нападне Сърбия и да завземе цяла Вардарска Македония и Поморавието, а след войната обещават съдействие за Южна Добруджа и Кавала. България остава неутрална и изчаква развитието на събитията, за да определи към коя от воюващите коалиции да се присъедини. Руската дипломация чрез редица ходове не позволява сближаването между България и страните от Антантата. В края на август 1915 г. страната ни се присъединява към Централните сили, на 9 септември 1915 г. обявява мобилизация и на 1 октомври 1915 г. се намесва във войната. След намесата на България и Турция на страната на Централните сили се откриват нови фронтове - Македонски, Месопотамски, Кавказки, Палестино-сирийски. През 1916 г. на всички тях войната приема изключително позиционен характер и се превръща в окопна. В края на годината Антантата успява да вземе стратегическата инициатива от Централните сили. В началото на 1917 г. в Русия започват вълнения, които довеждат до абдикацията на императора и създаването на Временно правителство, останало вярно на съюзническите задължения към Антантата. През пролетта на 1917 г. със задача от германския генерален щаб в Русия отиват В. И. Ленин, Л. Д. Троцки и др. болшевики, които започват да дестабилизират страната и да разрушават армията. На 25 октомври 1917 г. болшевиките завземат властта и обявяват, че Русия излиза от войната. На 3 март 1918 г. правителството сключва сепаративен мир с Централните сили. През цялата 1918 г. войските на Антантата настъпват по всички фронтове. През септември 1918 г. започват настъпление на Македонския фронт срещу българската армия, в която е включена и 1 германска дивизия. След продължителна артилерийска подготовка на 16 и 19 септември упорито атакуват 3 английски и 2 гръцки пехотни дивизии. Направени са и няколко газови атаки, но българската армия отблъсква противниковото настъпление по целия фронт. В тази обстановка по неизяснени досега обстоятелства след бляскавата и победна кампания на българската армия през 1918 г. се стига до морално разлагане на войските, всеобщо дезертьорство и напускане на фронта в края на септември 1918 г. След тези събития България е принудена първа от Централните сили да капитулира. На 29 септември 1918 г. е подписано Солунското примирие, на 30 септември 1918 г. капитулира Турция, на 3 ноември 1918 г. излиза от войната Австро-Унгария, на 11 ноември 1918 г. капитулира Германия. Условията за мирен договор с Германия и съюзниците й са изработени на Парижката мирна конференция 1919 г.-1920 г.\r\n1885 г.\r\nКостите на Георги С. Раковски са пренесени от Букурещ в България. Георги Раковски умира след тежко боледуване от туберкулоза на 9 октомври 1867 г. През 1885 г. костите му са пренесени в България в софийската катедрала \"Св. Неделя\". През 1942 г. са пренесени в Котел, а през 1981 г. - в Мавзолея на Раковски и музей на възрожденците в същия град.\r\n1880 г.\r\nОбнародван е Закон за събиране на десетината за 1880 г. - 1881 г., който възстановява натуралния десятък. Поради протести за 1881 г. се дава право на избор за заплащане на десятъка в натура или в пари. На същата дата през 1901 г. със закон окончателно е отменен натуралният десятък и е въведен поземлен данък.\r\n1880 г.\r\nПриет е първият Закон за устройство на съдилищата.\r\n1876 г.\r\nСлед като на 1 юни Ботевата чета се изтегля към вр. Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. По време на заседанието Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. Командваната от Никола Войновски група успява да се изтегли към с. Зверино.\r\nХристо Ботев е национален революционер, поет и журналист. Роден е 25 декември 1847 г. (нов стил - 6 януари 1848 г.) в Калофер, в семейството на народния учител, книжовник и обществен деец Ботьо Петков. След завършване на основното си образование и с помощта на Н. Геров през 1863 г. заминава за Русия, където постъпва като частен ученик във Втора одеска гимназия. Там се запознава с руската литература и попада под силното влияние на А. Херцен, Н. Г. Чернишевски, Н. А. Добролюбов и др. Тогава прави и първите си поетични опити. През 1865 г. Христо Ботев напуска гимназията и се свързва още по-тясно с руските революционни среди. През следващата 1866 г. постъпва като учител в бесарабското село Задунаевка. Поради заболяване на баща му в началото на 1867 г. Ботев се връща в родния си град. След като произнася пламенна реч на 11 май в чест на славянските просветители братята Кирил и Методий той е принуден да напусне Калофер и да замине отново за Русия с намерението да продължи образованието си в Одеса. След като се прехвърля в Румъния Христо Ботев се установява отначало в Букурещ, а после в Браила и работи като слово-слагател в печатницата на Д. Паничков. Попада в средата на българската революционна емиграция и се сближава с Хаджи Димитър и Стефан Караджа. През лятото на 1868 г. Ботев се приготвя да премине в България с четата на Жельо войвода (Ж. Чернев). Христо Ботев е секретар на четата. След като по различни причини преминаването на четниците в България е осуетено, Ботев заминава за Букурещ, където се записва да следва в Медицинското училище. Поради липса на средства е принуден скоро да напусне училището. Изпаднал в крайно бедствено положение, Ботев прекарва зимата в една запустяла вятърна мелница край града. Там живее заедно с Васил Левски. От пролетта на 1871 г. до пролетта на 1872 г. Ботев живее в Галац и Браила, където се занимава главно с журналистическа дейност. На 10 юни 1871 г. излиза брой 1 на редактирания от него в. \"Дума на българските емигранти\". В Галац Христо Ботев установява контакт с руския революционер Н. Ф. Меледин и чрез него поддържа връзки с революционните кръжоци в Одеса. \r\nПрез август 1874 г. Христо Ботев участва в Общото събрание на Българския революционен централен комитет и след това продължава да работи като негов секретар. На 8 декември 1974 г. Ботев започва да издава като орган на комитета в. \"Знаме\". След обесването на Васил Левски Христо Ботев застава начело на БРЦК. След избухването на въстанието в Босна и Херцеговина през 1875 г. БРЦК под ръководството на Ботев поставя началото на подготовката на въстание и в България. Въстанието в България избухва преждевременно и неуспехът му става причина за появата на сериозни разногласия в БРЦК. В резултат в края на 1875 г. Ботев си подава оставката, което води и до разпускането на организацията. \r\nСлед създаването на Гюргевския революционен комитет Ботев установява контакт и с неговите членове. След избухване на Априлското въстание през 1876 г. Христо Ботев застава начело на чета, която преминава в България, за да окаже помощ на въстаналия български народ. При неколкодневни тежки боеве той е убит в подножието на връх Камарата във Врачанския балкан.\r\n1873 г.\r\nПри поредния разпит на Атанас Узунов в Хасково турската полиция успява да установи неговата самоличност. Атанас Узунов признава и съпричастността си към комитетската организация. На 4 май 1873 г. Атанас Узунов е заловен при опит да убие осъдения на смърт за предателство хасковски чорбаджия хаджи Ставри Примо. По-късно са арестувани и други членове на Хасковския революционен комитет. На следващия ден турските власти в Хасково провеждат първите разпити на Атанас Узунов, но той отказва да даде отговор на поставените му въпроси. Разпитани са и други хасковски граждани, между които са и комитетските дейци Стоян Заимов, Мирчо Попов, Петър Берковски. В Хасково на 7 май е проведен вторият разпит на Атанас Узунов. Разпитът отново е неуспешен, тъй като той отказва да разкрие дори името си. Продължават разпитите и на Стоян Заимов, който е уличен в това, че е познавал Атанас Узунов. На 10 май се провеждат нови разпити на арестуваните с Узунов- Мирчо Попов, Петър Берковски и Стоян Заимов, всички от Хасковския революционен комитет. Руският вицеконсул в Пловдив Найден Геров прави опит да ги освободи или намали присъдите им. На 11 юни 1873 г., по време на поредния разпит пред следствената комисия в Пловдив, хасковският учител Мирчо Попов издава подробния план на вътрешните комитети за бъдещото въстание.През декември 1873 г. Узунов е осъден на 15 години каторга в медните рудници на Мадена (Аргана Мадени).На тази дата са родени:\r\n1882 г.\r\nВ Кратово е роден Павел Шатев, един от Солунските съзаклятници.На тази дата умират:\r\n1994 г.\r\nУмира Зорница Попова - българска композиторка. Тя е родена в София на 16 ноември 1928 г. През 1954 г. завършва Теоретически факултет на БДК, специалност \"Пиано\". Учи контрабас и още като студентка постъпва в оркестъра на Държавен музикален театър \"Стефан Македонски\", където работи до 1974 г. Член е на Съюза на българските композитори от 1985 г. Занимава се със забавна музика от средата на 60-те години ХХ в. Първата й композиция е оркестровата пиеса \"Шега\", изпълнена от ЕО на КТР с диригент Милчо Левиев (1964 г.). Две години по-късно К. Семов изпълнява и първата нейна песен \"Въртележка\". С песни на Зорница Попова са дебютирали много български певци: М. Нейкова, М. Иванова, Д. Венкова, Г. Христов, дует \"Ритон\", В. Маринов, К. Бодурова. Нейни песни са класирани на всички конкурси на фестивала \"Златният Орфей\" от 1967 г. Сред отличените са: \"Всяко начало\" (изпълнява Бисер Киров) - трета награда на радиоконкурса \"Пролет\" (1980 г.), \"Днес си малко странна\" (изпълнител Росица Кирилова) - втора награда на същия конкурс през 1987, \"Колко радост има\" (изпълнител Кичка Бодурова) - трета награда на \"Шлагерфестивал\" в Дрезден (1979 г.), \"Песен за стария моряк\" - първа награда (1987 г. ), и \"Моряшка любов\" (изпълнител Г. Христов) - награда на Съюза на българските композитори на конкурса \"Песни за морето, Бургас и неговите трудови хора\" (1985 г.). \"Слънцето е в моите коси\" (изпълнители М. Иванова и Р. Попов) е обявена за \"Мелодия на годината\" в едноименния телевизионен конкурс (1976 г.). През 1985 г. е удостоена от Съюза на българските композитори с награда за цялостно творчество. Създава по поръчка на Радио Берлин песни по немски текстове на Д. Шнайдер и Х. Хофман. Постоянен член е на журито на конкурса \"Песни за морето\" в Рощок, Германия. Голяма част от песните й са създадени в сътрудничество с поета Йордан Янков. През 1983 г. излиза албумът й \"Избрани песни\". През 1988 г.,1992 г.,1993 г. получава награди от \"Златният Орфей\". През 1990 г. получава наградата Мелодия на годината на Русия. През 1993 г. става носителка на III награда от Каван, Ирландия. Получава още наградата на публиката на радиоконкурса \"Една песен за младостта\" (1972 г.) и на конкурса \"Бургас, морето и неговите трудови хора\" (1987 г.) и др.\r\n1925 г.\r\nВ околностите на гара Белово е убит Георги Василев Шейтанов. Той е български анархист, публицист. Роден е на 14 февруари 1896 г. в Ямбол.След 1911 г. заради антидържавна дейност в продължение на 12 години (до смъртта си) живее в нелегалност. Емигрира с чужд паспорт през Варна в Кюстенджа, Цариград, Яфа, Кайро, Александрия, Марсилия, Париж. Свързва се с дейци на френската левица, с български и руски емигранти. Завръща се в България през 1914 г. След престрелка с полицията край Казанлък е заловен и затворен отначало в Пловдивския, а по-късно в Софийския централен затвор (1915-1917 г.). В затвора организира бунтове, среща се с Ал. Стамболийски, Р. Даскалов, А. Пруткин. През юни 1917 г. успява да избяга от затвора. Организира бойни групи, а през март 1918 г. е в Москва, за да се свърже с дейци на болшевишката партия (К. Радек, Кр. Раковски). По време на Владайското въстание се връща отново в България, но въстанието вече е потушено. Издава два позива: “Писмо до анархистите” и “Писмо до интелигенцията”. При акция през октомври 1919 г. е арестуван и изпратен в Сливенския затвор, избягва (март 1920 г.). На 15 август 1920 г. в Търновския балкан започва издаването на нелегалния в-к “Бунт”, от който излизат 3 броя. През 1925 г. води чета в Търновския балкан. През май четата е разбита, а на 27 май е заловен край Нова Загора. Творчеството му е малко - няколко стихотворения и около 30 статии във вестници и списания.\r\n1905 г.\r\nВ сражение с турския аскер край село Едерниково, Струмишко, загива заедно с трима свои четници, войводата Иван Тодев, Билял Чауш, роден в село Смол, Гевгелийско.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази", "date": "2018.06.02", "title": "Денят 2 юни в българската история"}
{"url": "http://www.focus-news.net/news/2018/06/02/2529059/sofiya-sveto-yoanovi-cheteniya-se-provezhdat-v-grada.html", "text": "Свето-Йоанови четения се провеждат в града, предаде репортер на Агенция \"Фокус\". Конференцията се организира от настоятелството на старинния храм „Св. великомъченик Георги“ – Ротондата, с благословението на Софийската св. Митрополия и със съдействието на Богословския факултет на СУ „Св. Климент Охридски“ .\r\nПрограмата предвижда за днешния ден: \r\n10.00 – 13.00 – С утрешна сесия. Богословски факултет, Аула \r\n- о. Иоан Куков – „Богослужебна прослава на св. Иоан Рилски“\r\n- д-р Цветан Василев – „Средновековни надписи в ротондата „Св. Георгий“\r\n- д-р Ива Инджова – „Охридската архиепископия – статут, диоцез и междуцърковни отношения с Търновската архиепископия-патриаршия през ХІІІ в.“\r\nПочивка\r\n- доц. Дарина Григорова – „Константин Леонтиев и Освобождението на България“ \r\n- Янина Алексиева – „Балканската серия на художника Василий Верещагин“ \r\n- проф. Чавдар Попов – „Тенденции в църковната живопис след Освобождението“\r\n13.00 – 14.30 – Обедна почивка \r\n14.30 – 18.00 – Следобедна сесия. Богословски факултет, Аула \r\n- о. Емил Паралингов – „Пловдивското свещенство през първата половина на ХІХ век.“ \r\n- Татяна Бондар – „Руското военно духовенство по време на Освободителната война“\r\n- проф. Андрей Андреев – Възстановяването на патриаршеството в Русия през 1918 г. \r\nпочивка\r\n- Галя Тодорова – „Духовният облик на св. мчца Александра Романова“\r\n- Дария Захариева – „100 г. от гибелта на св. преподобномъченица Елисавета Фьодоровна“ \r\n- о. Емил Паралингов – „Българският църковен печат и гоненията срещу Църквата след 1918 г.“\r\n- Александър Генчев, Иван Чолаков – „Александър Солженицин и православното възраждане в СССР“ (по случай 100-годишнината от раждането на писателя)\r\nКонференцията завършва утре със Св. Литургия. в  Ротондата „Св. Георги\". \r\nНикола ПЕТКОВ", "date": "2018.06.02", "title": "София: Свето-Йоанови четения се провеждат в града"}
{"url": "http://www.focus-news.net/news/2018/06/02/2529056/predsedatelyat-na-pg-na-gerb-tsvetan-tsvetanov-shte-povede-traditsionniya-pohod-do-vrah-okolchitsa.html", "text": "За 12-та поредна година ГЕРБ – Враца организира традиционния поход до връх Околчица. Походът ще се проведе днес, като групата ще бъде воден от председателя на ПГ на ГЕРБ и зам.-председател на партията Цветан Цветанов. Това съобщиха от пресцентъра на ПП ГЕРБ. В инициативата ще се включи и председателят на Народното събрание Цвета Караянчева.\r\nСборният пункт за тръгване е ОУ „Христо Ботев” в центъра на село Паволче в 8.00 часа. На самия връх Цветан Цветанов ще присъства на тържественото отбелязване на 2 юни - Ден на Ботев и на загиналите за свободата и независимостта на България.", "date": "2018.06.02", "title": "Председателят на ПГ на ГЕРБ Цветан Цветанов ще поведе традиционния поход до връх Околчица"}
{"url": "http://www.focus-news.net/news/2018/06/02/2529060/plovdiv-mayki-ot-grada-izlizat-na-protest-za-pravoto-na-izbor-otnosno-vaksiniraneto-na-detsata.html", "text": "Майки от Пловдив излизат на протест за правото на избор относно ваксинирането на децата. Това съобщиха за Радио „Фокус”-Пловдив организаторите. Протестът ще се проведе от 11.00 часа днес на площада пред Общината. Той е част от международен протест, който ще се състои по същото време в различни страни по света. В България той ще се проведе във всички  големи градове. Събитието се осъществява и по случай Международния ден на пострадалите от ваксини, отбелязван на 3 юни. Има много пострадали от ваксини деца, а в същото време родителите нямат право  да кажат „да” или „не”, смятат организаторите на протеста. \r\n„Затова сме решили да направим така, че да можем да извоюваме правото си ние, родителите, да казваме дали да се ваксинират децата ни, или не”, каза Яна Манолова, майка на три деца. „Ние не сме против ваксините, но не сме и за тях. Ние сме за правото на избор относно ваксините”, добави Яна. Според нея, родителите са тези, които трябва да поемат изцяло отговорността и риска за живота и здравето на децата им, а не някой друг. Така, както родителят поема отговорността за възпитанието на децата си, така трябва да се случва и за здравето му. Затова именно утрешният протест е срещу задължителността на ваксините.\r\nСпоред протестиращите, ваксините и лекарствената политика не бива да се превръщат в бизнес, както е сега. Като цяло майките в Пловдив ще протестират не единствено срещу задължителността на ваксините, а и за промяна на българското законодателство и социална политика в името и в полза на децата.\r\nСпоред българската статистика в страната няма нито едно пострадало дете от ваксини, но майките твърдят, че случаите са много и се покриват. „Повечето родители безропотно се съгласяват със задължителността на ваксините, тъй като не са достатъчно просветени по темата“, твърдят още протестиращите. Според тях, сред лекарите също има много, които не ваксинират децата си, тъй като знаят какъв е риска от това.\r\nЦветана ТОНЧЕВА", "date": "2018.06.02", "title": "Пловдив: Майки от града излизат на протест за правото на избор относно ваксинирането на децата"}
{"url": "http://www.focus-news.net/news/2018/06/02/2529061/stara-zagora-mezhdunaroden-turnir-po-hudozhestvena-gimnastika-shte-se-provede-v-grada.html", "text": "За 16-ти пореден път Спортен клуб “Импала”, организира Международен турнир по художествена гимнастика в Стара Загора. Това съобщиха от пресцентъра на Общината. Тази година в състезанието участват 380 гимнастички от 23 клуба от България, Белгия и Украйна. \r\nТурнирът се организира със съдействието на Община Стара Загора, Българската федерация по художествена гимнастика и спонсори.\r\nНачалото е днес от 10.00 часа в общинската спортна зала „Иван Вазов“. Първи започват състезанието ансамблите. Официалното откриване на турнира ще се състои от 13.00 часа \r\nНа 3 юни ще бъде индивидуалната надпревара при най-добрите състезателки във възраст деца, девойки и жени. Клуб “Левски” ще бъде съпровождан от легендарната треньорка Нешка Робева. \r\nГлавен съдия на турнира ще бъде Мирослава Банчева от Белгия и арбитри Силвия Митева и Наташа Койчева- съдии международна категория.", "date": "2018.06.02", "title": "Стара Загора: Международен турнир по художествена гимнастика ще се проведе в града"}
{"url": "http://www.focus-news.net/news/2018/06/02/2529065/blagoevgrad-chetvartoto-izdanie-na-turnira-po-tenis-struma-kap-v-shte-se-provede-v-grada.html", "text": "Четвъртото издание на турнира „Струма къп“ ще започне от 09.00 часа днес на кортовете на АУБ. Това съобщиха от пресцентъра на Община Благоевград. В него могат да се включат любители на тениса от различни възрасти. Родители и деца ще се включат в индивидуалните надпревари и в турнира по двойки. Основната цел на турнира е популяризиране и подкрепа на спорта. Подготвени са и много награди. Състезателната програма предвижда срещи на кортовете в три групи: за деца под 12 години, над 12 години и за родители с деца, а всички, които са в зоната за публиката, ще могат да се забавляват с допълнителни игри за точност и бързина, отново с приятни изненади за участниците. Кандидатите да се включат в турнира могат да се запишат и в деня на турнира. Организатори на събитието са вестник „Струма“ и Тенис клуб – Благоевград.", "date": "2018.06.02", "title": "Благоевград: Четвъртото издание на турнира по тенис „Струма къп“ в ще се проведе в града"}
{"url": "http://www.focus-news.net/news/2018/06/02/2529063/svoboden-pechat-makedoniya-blizo-do-sgradata-na-pravitelstvoto-na-sarbiya-e-otkrita-bomba.html", "text": "В близост до сградата на правителството на Сърбия е открита ръчна граната в паркиран автомобил, предава македонската медия   „Свободен печат“.\r\nЕксплозивното устройство на паркиран „Фолксваген“ е открито от деца и е предадено на полицейски служители.\r\nСпоред местните медии екип за на Министерството на вътрешните работи на Сърбия е пристигнал на сцената. Виктор Турмаков", "date": "2018.06.02", "title": "„Свободен печат“ (Македония): Близо до сградата на правителството на Сърбия е открита бомба"}
{"url": "http://www.focus-news.net/news/2018/06/02/2529062/denyat-2-yuni-v-svetovnata-istoriya.html", "text": "Италианецът Гулиелмо Маркони патентова радиото на втори юни 1896 година. През 1896 г. Гулиелмо Маркони заминава за Великобритания и следващата година регистрира „Безжична телеграфна и сигнална компания”, като получава патент за принципа на действие на електровръзка без проводник. През 1900 г. прилага разработката на Фердинанд Брау за нов тип предавател, подобрява качествата на приемника и осъществява радиовръзка през Атлантическия океан (1901 г.). В град Галвестон, Тексас на втори юни 1865 година приключва Гражданската война в САЩ (1861 – 1865 г.), формално завършила на 9 април с капитулацията на южняците. Последни капитулират силите на Конфедерата западно от Мисисипи под командването на генерал Едмънд Кърби Смит.\r\nВ периода 1861-1865 г. се води гражданската война в САЩ между Северните и Южните щати. Тя е  предизвикана от противоречията между робовладелската олигархия, от една страна, и буржоазията, фермерите и работниците - от друга.\r\nНа тази дата е роден Висарион (светско име - Йоан) – византийски философ, богослов, митрополит на Никея. Джузепе Гарибалди - национален герой на Италия. \r\n2014 г.\r\nВ Испания, Хуан Карлос I отстъпва короната на сина си Фелипе VI Бурбон.\r\n2013 г.\r\nКонституционният съд на Египет обявява за незаконна Конституцията на страната и разпуска горната камара на парламента.\r\n2012 г.\r\nБившият президент на Египет Хосни Мубарак е осъден на доживотен затвор, което предизвика масови протести в Кайро, Александрия и Суец.\r\n2011 г.\r\nСеймът на Латвия избира Андрис Берзинш за президент.\r\n1983 г.\r\nЛеопол Седар Сенгор става първият чернокож общественик, избран за член на Френската Академия. \r\nЛеопол Седар Сенгор е роден на 9 октомври 1906 г. Той е френски поет, писател и сенегалски политик. Неговата поезия е предимно символична, основана на магичната ритмика. Основните теми са надеждата за създаване на обединена и универсална цивилизация, основана на единството на традициите и преодоляването на различията. Според поета езикът на поезията и символизма може да бъде основа за тази висша цел. Леопол Седар Сенгор е първият президент на Сенегал (от 1960 до 1980 г.).\r\nСенгор умира във Франция на 20 декември 2001 г.\r\n1979 г.\r\nДва милиона поляци посрещат папа Йоан Павел II. Той е първият папа, който гостува в държава, с комунистическо управление. Посрещат го президентът Хенрик Яблонски и кардинал Стефан Вишински.\r\nПапа Йоан Павел ІІ, със светско име Карол Войтила, е роден във Вадовице, Полша, на 18 май 1920 г. Той е избран за папа на 16 октомври 1978 г. От тогава е направил 95 папски посещения извън Италия и 141 в Италия. Като епископ на Рим е посетил 301 от всичките 334 епархии.\r\nИздал е 13 енциклики, написал е 13 апостолически проповеди, 11 апостолически конституции и 41 апостолически писма. Публикувал е две книги - “Прекрачване на прага на надеждата” (октомври 1994) и “Дар и мистика: 50-та годишнина от ръкополагането ми за свещеник” (ноември 1996).\r\nУмира на 2 април 2005 г.\r\n1966 г.\r\nСъединените щати приземяват космически кораб на Луната, за да осъществят своето първо проучване, което става четири месеца след първия опит на Съветския съюз.\r\n1954 г.\r\nАмериканският сенатор Джоузеф Маккарти за пръв път излиза с доклад, че в ЦРУ и лабораториите за разработване на ядрено оръжие работят комунисти. 50 години по – късно е разсекретена документацията, свързана с разследванията на сенатора. От тях става ясно, че подозренията са били неоснователни. \r\nПериодът, през който се провеждат разследванията е известен като периода на макартизма, като той продължава и след смъртта на Маккарти през 1957 г.\r\nПреследванията срещу комунистите датират от 30-те години и особено се активизират през 40-те, в годините на Студената война.\r\n1953 г.\r\nКралица Елизабет II е коронована в Уестминстърското абатство в Лондон, след като наследява своя баща, Джордж VI, на трона предходната година.\r\nЕлизабет-Александра-Мери е родена на 21 март 1926 г. в Лондон. Тя е от династията Уиндзор. Дъщеря е на крал Джордж VI и Елизабет Анжела-Маргарет. \r\nПрез Втората световна война помага в женските служби. Омъжена е за лейтенанта от британската марина Ф. Маунтбатън, с когото имат 4 деца: Чарлз (1948 г.), Ана (1950 г.), Андрю (1960 г.), Едуард (1964 г.). Заема британския престол през 1952 г. след смъртта на баща си.\r\n1946 г.\r\nВ Италия се провежда общонароден референдум, след който страната е обявена за република. Жените получават избирателни права. \r\nПрез 1946 г., след референдум, Италия е провъзгласена за република. Правителството е съставено на християндемократи, комунисти и социалисти. Съгласно мирния договор от 1947 г. Италия предава Истрия на Югославия, а африканските й колонии стават независими. Италия запазва опеката си над Италианска Сомалия до 1960 г. През 1947 г. получава помощ от САЩ по плана \"Маршал\", влиза в НАТО (1949 г.) и ЕИО (1958 г.). След войната водеща политическа сила е Християндемократическа партия, като все по-нарастваща роля има Комунистическата партия, начело с Енрико Берлингуер. Постоянните скандали в администрацията, работническите вълнения, както и терористичните акции на екстремистите, разяждат италианския политически живот. Социалистите са на власт от 1983 г. до 1987 г. с мин.-председател Бетино Кракси. От 1987 г. до 1988 г. мин.-председател Дж. Гория (християндемократ); 1989-1992 г. - Дж. Андреоти. От 1992 г. мин.-председател е Дж. Амато, последван от К. А. Чампи и Силвио Берлускони. След парламентарните избори през 1996 г. е избрано правителство на италианската левица оглавявано от Р. Проди. От 21 октомври 1998 г. - мин.-председател е Масимо Д'Алема. Президент е Карло Чампи, избран на 13 май 1999 г. На 10 май 2006 г. за президент на Италия е избран Джорджо Наполитано. През април 2006 г. в Италия се провеждат парламентарни избори, министър-председател става Романо Проди.\r\n1924 г.\r\nАмериканският Конгрес предоставя граждански права на всички американски индианци, родени в САЩ, тъй като правото на глас се дава по закон, а до 1948 г. някои щати забраняват на местните индианци да гласуват. Мейн е един от последните щати, които признават правата на индианците.\r\n1896 г.\r\nИталианецът Гулиелмо Маркони патентова радиото.\r\nПрез 1896 г. Гулиелмо Маркони заминава за Великобритания и следващата година регистрира \"Безжична телеграфна и сигнална компания\", като получава патент за принципа на действие на електровръзка без проводник. През 1900 г. прилага разработката на Фердинанд Брау за нов тип предавател, подобрява качествата на приемника и осъществява радиовръзка през Атлантическия океан (1901 г.). Патентова насочена антена (1905 г.), сихронизирана искрова система за генериране на радиовълни (1912 г.), рамкова антена (1913 г.), открива (1905 г.) първата трансатлантическа радиосвързочна служба. През 1909 г. Маркони и Браун получават Нобеловата награда за физика \"за техния принос в развитието на безжичната телеграфия\". През 1921 година Маркони започва изследвания в областта на късовълновата телеграфия и през 1927 г. компанията му създава международна мрежа от търговски късовълнови телеграфни линии.\r\n1882 г.\r\nВ Кратово е роден Павел Шатев, един от Солунските съзаклятници.\r\n1865 г.\r\nВ град Галвестон, Тексас приключва Гражданската война в САЩ (1861 – 1865 г.), формално завършила на 9 април с капитулацията на южняците. Последни капитулират силите на Конфедерата западно от Мисисипи под командването на генерал Едмънд Кърби Смит.\r\nВ периода 1861-1865 г. се води гражданската война в САЩ между Северните и Южните щати. Тя е предизвикана от противоречията между робовладелската олигархия, от една страна, и буржоазията, фермерите и работниците - от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия. \r\nПрез първия етап на войната (1861-1862 г.) войските на Юга имат надмощие и нееднократно застрашават федералната столица Вашингтон. Революционните действия на новото правителство - приемането на закона за хоумстедите, освобождаването на робите и др., водят до прелом в хода на войната (1863-65 г.). Изходът на битката при Гетисбърг през юли 1863 г. е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите й и войските й капитулират на 9 април 1865 г.. Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната.\r\n1842 г.\r\nИзлиза първият том на романа на Николай Гогол “Мъртви Души”. Николай Василиевич Гогол е роден на 1 април 1809 г. Основоположник е на реалистичната школа в руска литература. Автор е на: \"Тарас Булба\", \"Мъртви души\", комедията \"Ревизор\", \"Бъдни вечер\", повестите \"Нос\", \"Шинел\", сборник разкази \"Вечери в селцето край Диканка\", литературно-критически статии и др.\r\n1537 г.\r\nКато опит да възвърне спадналия в последните години авторитет на католическата църква, римският папа Павел III обявява, че северноамериканските индианци също имат душа и затова забранява те да бъдат използвани като роби.На тази дата са родени:\r\n1946 г.\r\nРоден е Ласе Халстрьом – шведски режисьор, продуцент, сценарист, актьор. Популярен като автор на комедии в Швеция. Халстрьом има успешна холивудска кариера в началото на 90-те години на ХХ век. Първоначално работи в телевизията. Сред първите му филми е “АББА” (1977 г.). Международна известност му носи филмът “Кучешки живот” (1985 г.) номиниран за “Оскар” за най-добър сценарий и най-добър режисьор. Филмография: “Защо тъгува Гилбърт Грейп” (1993 г.), “Люмиер и другите” (1995 г.), “Правилата на дома” (1999 г.), “Шоколад” (2000 г.), “The Shipping News” (2001 г.).\r\n1940 г.\r\nРоден е Константин II – крал на Гърция от 6 март 1964 г. до 1973 г. Син е на крал Павел I. Завършва Военното училище в Атина. През 1960 г. печели златен олимпийски медал по ветроходство в Рим. Жени се за Анна Мария, принцеса на Дания. Под влиянието на майка си влиза в конфликт с Георгиос Папандреу и го принуждава да подаде оставка като министър-председател (15 юли 1965 г.). Политическата криза и вълненията последвали оставката на Папандреу водят до военен преврат през 1967 г. На 13 декември 1967 г. крал Константин II прави неуспешен опит за контрапреврат и напуска страната. През 1973 г. хунтата провежда референдум и на него е одобрено новото държавно управление — президентска република. След падането на хунтата от власт през октомври 1974 г. отново е проведен референдум и с резултата 67,5% отново е потвърдено предишното желание на народа за президентска република. От тогава крал Константин II живее в Лондон, Англия.\r\n1835 г.\r\nРоден е Пий Х (Джузепе Мелчиор Сарто) - римски папа от 4 август 1903 г. до 20 август 1914 г., канонизиран за светец. Завършва духовна семинария и дълги години е селски свещеник с особени ортодоксални възгледи. През 1884 г. става епископ, а през 1891 г. - кардинал и патриарх на Венеция. Пий Х е един от основателите на венецианската \"Банка на св. Марко\". През 1911 г. значително намалява църковните празници, а повечето от останалите пренася в неделни дни. Извършва реформа на курията, като намалява конгрегациите от 37 на 19. Яростен противник е на антиклерикалните действия на светската власт. По негово време е създаден Кодекс на каноническото право (1904-1917 г.), утвърден от наследника му Бенедикт ХV. Умира на 20 август 1914 г. в Рим. През 1951 г. е обявен от Ватикана за блажен и е канонизиран за светец през 1954 г.\r\n1403 г.\r\nРоден е Висарион (светско име - Йоан) – византийски философ, богослов, митрополит на Никея. Получава първоначално образование в Трапезунд и Константинопол. През 1423 г. става монах, а през 1431 г. е йеромонах, веднага след което заминава за Мистра, за да учи философия при Г. Г. Плетон (до 1436 г.). През 1436 г. става игумен на един от константинополските манастири, а през 1437 г. е ръкоположен за митрополит на Никея. Заедно с Марк Евгеник е говорител на византийската делегация на Фераро-Флорентинския събор (1437 – 1438 г.), където защитава унията. През 1439 г. се връща в столицата, а на следващата година заминава за Рим, тъй като папа Евгений IV го удостоява с кардиналски сан. В Италия пропагандира идеята за кръстоносен поход срещу османските турци, като обикаля земите на днешна Германия, Франция и Италия; грижи се за гръцките бежанци и за запазване на византийското културно наследство в Италия (той притежава най-голямата сбирка с гръцки ръкописи тогава, 482 кодекса, която завещава на библиотеката към църквата \"Сан Марко\" във Венеция). През 1463 г. е обявен за латински титуларен патриарх на Константинопол. Съчинения : \"Енциклика към гърците\" (1463 г.), превод на Аристотеловата \"Метафизика\" и резюме на \"Физика\" (в 6 книги), превежда на латински език съчинения на Ксенофон и Демостен, \"Апология на писанията на Век\" (коментар върху \"Антепиграфи\" на Гр. Палама и \"Епиграфи\" на Й. Век), \"Срещу измамния обвинител на Платон\" (в 4 книги, критика на Г. Трапезунд). Умира на 18 ноември 1472 г. в Равена.На тази дата умират:\r\n1930 г.\r\nУмира Жюл Паскин (Юлий Пинкас) - художник космополит, евреин от български произход. Роден е през 1885 г. във Видин. През 1892 г. семейството му се премества в Букурещ, а 3 години по-късно продължава образованието си във Виена (1895 г.). През 1902 г. посещава курсове по рисуване във Виенската академия. Продължава образованието си в Мюнхен (1903 г.) при Мориц Хейман, а през 1904 г. посещава Берлинската академия. Сключва договор за сътрудничество с редактор на сп. \"Симплицисимус\" и започва да подписва рисунките си с името Паскин. Същата година пристига в Париж, където се движи в кръга на немски художници-домисти. Първата му самостоятелна графична изложба е в галерията на Паскин Касирер (1907 г.); излага рисунки в есенния Парижки салон, където участва всяка година до 1912 г. През 1911 г. участва в изложбата на Берлинския сецесион. До 1914 г., когато се премества в САЩ, представя свои картини в Кьолн, Ню Йорк, Париж. През 1918 г. сключва брак с Ермин Давид, а следващата година получава американско поданство и се завръща в Париж. До 1929 г. представя свои картини на самостоятелни и колективни изложби, пътува до Алжир, Тунис, Италия, Палестина, Испания и Португалия. Освен основното си творчество - актове на \"леки\" жени, Паскин илюстрира и произведения на Хайне, Шарл Перо, Пол Моран, П. М. Лоран, А. Салмон, А. Варно, П. Дерен.\r\n1882 г.\r\nУмира Джузепе Гарибалди - национален герой на Италия. Роден е на 4 юли 1807 г. в Ница. \r\nГарибалди е един от водачите на революционно-демократичното крило в националноосвободителното движение, борещо се за обединение на Италия \"отдолу\". Участва в републиканското въстание на Рио Гранде срещу бразилското правителство през 1839 г., после се бори в отечеството си за обединението на Италия срещу австрийците, Неаполитанското кралство и папството, а през 1870 г. – 1871 г. участва във войната на Франция срещу Прусия. Автор е на интересни мемоари и романи. В негова чест са издигнати редица паметници в Италия и Франция.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.02", "title": "Денят 2 юни в световната история"}
{"url": "http://www.focus-news.net/news/2018/06/02/2529064/yambol-britanskata-grupa-yuraya-hiyp-shte-iznese-kontsert-v-grada.html", "text": "Култовата британска група „Юрая Хийп“ ще забие на централния площад в града днес вечерта. Това съобщиха от пресцентъра на Общината. Концертът е по повод празника на Ямбол е с вход свободен за жителите и гостите на града. \r\nЗа изявата си тук „Юрая Хийп“ пристигат със специален екип, включително тон-режисьор, специалист по сценичното осветление, тур-мениджъра на групата и др. За обезпечаването на перфектен звук по време на концерта към България вече пътуват два буса с апаратура от Великобритания.\r\nЧаст от състава и специализираният екип пристигат още утре, а самият основател на групата Мик Бокс ще акустира в Ямбол в деня на концерта. Събитието е с начален час 20.00. „Ще бъде фантастично шоу!“, сподели легендата преди няколко дни в специално видео. „Юрая Хийп“ са подготвили едни от най-емблематичните парчета, превърнали групата в класика в историята на рока. Easy Livin, Wizard, Gipsy, Sunrise, Look at Yourse и разбира се, мега-хитът July Morning, са сред селекцията за концерта в Ямбол.\r\nПреди „Юрая Хийп“ на сцената ще излязат „СТЕНЛИ Live“. Станислав Сланев – Стенли (вокали), Иво Чалъков (китара), Стефан Попов (ударни) и Димитър Ковачев – Фънки (бас-китара) ще представят емблематични хитове на една от най-обичаните български групи – „Тангра“, както и авторски парчета. „Бъди какъвто си“, „Жулиета“, „Любовта, без която не можем“, „Нашият град“ са сред култовите родни класики, които формацията е подготвила от репертоара на „Тангра“. В програмата на СТЕНЛИ Live са включени още любими хитове като „Обсебен“, „Пътят към храма“, „Да летим над града“ и др.\r\nДесетки хиляди фенове от цяла България се очаква да пристигнат за мега-концерта в Ямбол. За улесняване достъпа до централния площад и ефективно използване на паркинг-зоните, е въведена специална организация за насочване идващите на събитието.\r\nКонцертът на „Юрая Хийп“ в Ямбол на 2 юни се реализира с медийното партньорство на радио Z-Rock и Радио 1 Рок.", "date": "2018.06.02", "title": "Ямбол: Британската група \"Юрая Хийп\" ще изнесе концерт в града"}
{"url": "http://www.focus-news.net/news/2018/06/02/2529067/tass-ministarat-na-otbranata-na-yuzhna-koreya-zayavi-che-seul-ne-se-stremi-kam-razpadaneto-na-severna-koreya.html", "text": "Министърът на отбраната на Южна Корея Сон Йон-му заяви, че Сеул не се интересува от разпадането на Северна Корея  и не се стреми към обединяване чрез поглъщане. Той заяви това в Сингапур по време на международната конференция за регионална сигурност „Шангри Ла диалог“, предава  ТАСС.\r\nСпоред него Сеул „се придържа към принципа на трите „не“ – не на разпадането на КНДР, не на обединяването чрез поглъщане, не на стремежа за обединение по изкуствен път“.\r\nМинистърът подчерта, че „Корейският полуостров ще се освободи от военно противостоене, ситуацията ще се движи към ядрено разоръжаване“. Според него „всички страни подкрепят и очакват срещата на високо равнище между Северна Корея и САЩ от 12 юни в Сингапур“. Но същевременно той предупреди, че „ядрената заплаха на полуострова остава“. Виктор Турмаков", "date": "2018.06.02", "title": "ТАСС: Министърът на отбраната на Южна Корея заяви, че Сеул не се стреми към разпадането на Северна Корея"}
{"url": "http://www.focus-news.net/news/2018/06/02/2529072/ministarat-na-otbranata-krasimir-karakachanov-shte-prisastva-na-ofitsialnoto-otkrivane-na-bolnitsa-vita-klon-pomorie-na-3-yuni.html", "text": "Министърът на отбраната Красимир Каракачанов и началникът на отбраната генерал Андрей Боцев ще присъстват на официалното откриване на Многопрофилната болница за продължително лечение и рехабилитация към Министерство на отбраната „ВИТА” – клон Поморие на 3 юни, неделя, от 12.00 ч. Това съобщиха от пресцентъра на Министерството на отбраната. На откриването ще бъде отслужен водосвет за здраве и ще бъде издигнато знамето на болницата. Предвидени са изказвания на министъра на отбраната Красимир Каракачанов и на управителя на болницата полк. д-р Любомир Крантев. \r\nБолницата „ВИТА” – клон Поморие  подновява дейността си след основен ремонт и модернизация, с професионален колектив от медицински лица и специалисти. Здравното заведение ще извършва медицински дейности за нуждите на Българската армия по три направления – физикална и рехабилитационна медицина, продължително лечение по вътрешни болести и продължително лечение по нервни болести. От 4 юни включително военнослужещите и техните семейства ще могат да се възползват от възобновената дейност и всички услуги на болницата.", "date": "2018.06.02", "title": "Министърът на отбраната Красимир Каракачанов ще присъства на официалното откриване на болница „ВИТА“ – клон Поморие на 3 юни"}
{"url": "http://www.focus-news.net/news/2018/06/02/2529071/predstoyashti-mezhdunarodni-sabitiya-za-2-yuni-agentsiya-fokus.html", "text": "Стачката на железопътните работници във Франция продължава.\r\n*** Президентът на Египет Абдел Фатах Ас Сиси ще изнесе реч пред парламента по случай встъпването в длъжност за втори мандат.\r\n*** Министърът на търговията на САЩ Уилбър Рос ще проведе преговори с китайското правителство\r\n*** Министърът на отбраната на САЩ Джеймс Матис ще присъства на форума \"Диалог Шангри Ла\", посветен на отбраната в Югоизточна Азия.\r\n***", "date": "2018.06.02", "title": "Предстоящи международни събития за 2 юни  (Агенция \"Фокус\")"}
{"url": "http://www.focus-news.net/news/2018/06/02/2529066/otbelyazvame-denya-na-botev-i-na-zaginalite-za-svobodata-i-nezavisimostta-na-balgariya.html", "text": "Отбелязваме Деня на Ботев и на загиналите за свободата и независимостта на България. Тази година се навършват 142 години от гибелта на поета-революционер Христо Ботев. След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници.\r\nПразникът за пръв път се отбелязва във Враца и Пловдив през 1884 година. Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. - като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България.\r\nДенят ще бъде отбелязан с ритуали по полагане на венци и цветя и различни инициативи в цялата страна. Точно в 12.00 часа ще прозвучат сирените в памет на загиналите за свободата на България. Сирените за деня на Ботев за първи път се използват през 1948 г., когато се отбелязва 100-годишнината от рождението му.", "date": "2018.06.02", "title": "Отбелязваме Деня на Ботев и на загиналите за свободата и независимостта на България"}
{"url": "http://www.focus-news.net/news/2018/06/02/2529069/vratsa-vrachanskiyat-mitropolit-grigoriy-shte-otsluzhi-moleben-na-vrah-okolchitsa.html", "text": "На днешния 2 юни Негово високопреосвещенство Врачанският митрополит Григорий ще отслужи на връх Околчица молебен към Всеподателя Бога за здравето и благоденствието на всички врачани, българи и православни християни, предаде репортер на Агенция \"Фокус\". Той ще бъде в съслужение със свещеници от Врачанска епархия. Началото е от 11.00 часа.  \r\nНикола ПЕТКОВ", "date": "2018.06.02", "title": "Враца: Врачанският митрополит Григорий щe отслужи молебен на връх Околчица"}
{"url": "http://www.focus-news.net/news/2018/06/02/2529068/bsp-sofiya-shte-otbelezhi-denya-na-botev-i-zaginalite-za-svobodata-na-balgariya.html", "text": "Днес, 2 юни, БСП – София ще отбележи Деня на Ботев и загиналите за свободата на България с поредица от мероприятия. Това съобщиха от пресцентъра на БСП - София. В 12.00 часа социалисти от столичния район „Възраждане“ ще се поклонят и ще поднесат венци и цветя на паметника на Христо Ботев на едноименния булевард. В същия час в редица квартали на София членове и симпатизанти на БСП ще отдадат почит пред паметници и паметни плочи на герои загинали за свободата на България.\r\nВ 17.00 часа представители на младежкото обединение в БСП – София ще се поклонят пред паметника на Христо Ботев в Борисовата градина и ще рецитират стихове на великия поет. В инициативата „Ний четем Ботев“ ще се включи и лидерът на столичните социалисти Калоян Паргов.\r\nВ 18.00 часа ще се проведе тържествено честване на Братската могила в Борисовата градина. Съорганизатори на събитието са Българският антифашистки съюз, Съюзът на писателите и Съюзът на журналисти. Слово ще произнесе председателят на Софийската организация на БСП Калоян Паргов.", "date": "2018.06.02", "title": "БСП – София ще отбележи Деня на Ботев и загиналите за свободата на България"}
{"url": "http://www.focus-news.net/news/2018/06/02/2529070/denyat-na-botev-shte-bade-otbelyazan-v-tsyalata-strana-s-uchastieto-na-predstavitelni-voenni-podrazdeleniya.html", "text": "Представителни военни подразделения на Българската армия и ръководният състав на Министерството на отбраната ще почетат паметта на поета-революционер Христо Ботев. Това съобщиха от пресцентъра на Министерство на отбраната. \r\nДнес в тържествени проверки (заря) ще участват военнослужещи от: Бригадното командване - Благоевград и представителния военен духов оркестър на Сухопътните войски в село Скравена, Община Ботевград (21.00 часа), 61-ва механизирана бригада в градовете Казанлък (21.00 часа) и Павел баня (21.00 часа), и от 68-ма бригада „Специални сили“ в град Първомай (21.00 часа).\r\nВоеннослужещи от военните формирования 28 880 – Белене, 32 420 – Русе, 22 790 – Горна Оряховица, 34 750 – Карлово, 52 740 – Хасково, Бригадното командване – Благоевград, 2-ра механизирана бригада Стара Загора, 101-ви алпийски полк – Смолян, гарнизон Плевен, гарнизон Шумен и 68-ма бригада „Специални сили“ ще участват в ритуали по поднасяне на венци и цветя пред паметниците на поета-революционер в много населени места: \r\n- град Белене (09.45 часа) пред паметника на загиналите във войните в Парка на признателността; \r\n- град Благоевград (10.00 часа)  на площад „Народни будители“;\r\n- град Стара Загора (11.00 часа) пред паметниците на Христо Ботев и Хаджи Димитър в парк „М. Кусев”;\r\n- град Плевен (11.30 часа) пред паметника на Христо Ботев в града;\r\n- град Шумен (11.30 часа) пред паметника на загиналите във войните;\r\n- град Свищов (11.30 часа) пред паметника на свободата на Площад „Свобода”;\r\n- град Русе (11.30 часа) пред паметника на Свободата;\r\n- град Смолян (11.30 часа) пред паметника на Христо Ботев;\r\n- град Горна Оряховица (11.45 часа) на площада в града;\r\n- град Хасково (12.00 часа) пред паметника на Христо Ботев;\r\n- град Калофер (11.00 часа) на  митинг-поклонение пред паметника на Христо Ботев;\r\nНа връх „Околчица” ще се проведе всенародно поклонение пред паметника на Христо Ботев, където ще участват военнослужещи от Бригадното командване - Благоевград и Представителният духов оркестър на Сухопътните войски.\r\nВоеннослужещи от Военноморските сили (от Висшето Военноморско училище „Никола Вапцаров“ и Флотилия бойни и спомагателни кораби) ще участват в ритуали по повод Деня на Ботев пред паметниците на поета - революционер във Варна (10.00 часа), Бургас (12.00 часа) и Свети Влас (19.00 часа). \r\nВоеннослужещи от Военновъздушните сили (ВВС) - от военното формирование 32 040 - Крумово и Представителният духов оркестър на ВВС ще участват в ритуал по повод Деня на Ботев в Цар Симеоновата градина в Пловдив. Също в Пловдив във военния ритуал ще участват военнослужещи от 68-ма бригада „Специални сили“.", "date": "2018.06.02", "title": "Денят на Ботев ще бъде отбелязан в цялата страна с участието на представителни военни подразделения"}
{"url": "http://www.focus-news.net/news/2018/06/02/2529074/sofiya-vavezhda-se-vremenna-organizatsiya-na-dvizhenieto-vav-vrazka-sas-smyana-na-pochetniya-gvardeyski-karaul.html", "text": "Въвежда се временна организация на движението във връзка със смяна на почетния гвардейски караул, съобщиха от пресцентъра на Столична община. От 11.30 до 12.30 часа днес се забранява влизането на пътни превозни средства по ул. „Леге“ между бул. „Цар Освободител“ и ул. „Съборна“ във връзка със смяна на почетния гвардейски караул.", "date": "2018.06.02", "title": "София: Въвежда се временна организация на движението във връзка със смяна на почетния гвардейски караул"}
{"url": "http://www.focus-news.net/news/2018/06/02/2529073/shumen-denyat-na-botev-shte-bade-otbelyazan-s-voenen-ritual-po-podnasyane-na-ventsi-i-tsvetya-v-grada.html", "text": "С военен ритуал по поднасяне на венци и цветя ще бъде почетен в Шумен Денят на Ботев и загиналите за свободата и независимостта на България – 2 юни. Това съобщиха от пресцентъра на Общината. Ритуалът по поднасяне на венци и цветя ще започне малко след 12.00 часа пред паметника на загиналите във войните шуменци на площад „Кристал“. Организатори са Община Шумен и Командването на шуменския военен гарнизон. Във възпоменателната церемония ще се включат кметът на община Шумен Любомир Христов, представители на общинската и областната администрация, общински съветници, политически, просветни, обществени организации и граждани. От общинската администрация канят шуменци и гостите на града да се преклонят пред делото на Ботев и загиналите за свободата и независимостта на родината.", "date": "2018.06.02", "title": "Шумен: Денят на Ботев ще бъде отбелязан с военен ритуал по поднасяне на венци и цветя в града"}
{"url": "http://www.focus-news.net/news/2018/06/02/2529075/stara-zagora-v-grada-shte-se-provede-mezhdunarodniyat-lekoatleticheski-turnir-samarsko-zname.html", "text": "Традиционният за Стара Загора и общината Международен лекоатлетически турнир „Самарско знаме“ се открива днес от 18.00 часа на стадион „Берое“. Това съобщиха от пресцентъра на Общината. Организатори на проявата са Спортен клуб по лека атлетика „Берое“, със съдействието на Българската федерация по лека атлетика и Община Стара Загора. Регистрирани за участие са 200 състезатели от България и Катар, съобщиха от СКЛА „Берое“. Състезателите на Катар са Абдул Азис Салем, на 100 м гладко бягане и Мохамед Алнур, на 400 м гладко бягане.\r\nНай-титулуваната българска лекоатлетка, която ще дойде на турнира, е Габриела Петрова, състезателка на дълъг скок. Тя и представителят на домакините Денис Димитров, състезател на 100 м гладко бягане, са покрили нормативи за участие на Европейското първенство в Берлин.\r\nНормативи за европейското на стадиона под Аязмото ще гонят Ина Евтимова на 100 м, и Георги Цонов, н а троен скок.\r\nДомакините от СКЛА „Берое“ ще участват с 10 състезатели, като големи очаквания са насочени към постиженията на Елеонора Драгиева, състезателка на скок височина, която покри норматив за Балканския шампионат през юни в Истанбул.\r\nСтартовите списъци ще бъдат обявени на 2 юни 2018 г. от 13.00 часа на стадион „Берое“, обявиха организаторите. Организацията налага потвърждаване на участието на заявените състезатели до 17.00 часа на същата дата в секретариата на състезанието и проверка на участниците до 30 минути преди началото на съответната дисциплина. На проверка състезателите се явяват със състезателния номер, с който са картотекирани в БФЛА за 2018 г., а състезателите от чужбина с номерата, предоставени от организатора. \r\nСъстезателите, класирани на първите три места във всяка дисциплина, ще бъдат наградени с медали. За най-добър резултат в състезанието – мъж и жена (според точковата таблица на IAAF), ще бъдат връчени купи.\r\nТази година турнирът „Самарско знаме“, възстановен преди четири години от Община Стара Загора след прекъсване от 21 години, ще бъде в сянката на Втората Балканиада по лека атлетика, която ще се проведе на 21-22 юли. На нея се очакват над 1 100 състезатели от 18 държави. Първото издание на Балканиадата се проведе в Стара Загора през 2013 година.", "date": "2018.06.02", "title": "Стара Загора: В града ще се проведе Международният лекоатлетически турнир „Самарско знаме“"}
{"url": "http://www.focus-news.net/news/2018/06/02/2529076/ria-novosti-aleksandar-vuchich-obyasni-otkaza-na-belgrad-da-priznae-krim-za-ruski.html", "text": "Президентът на Сърбия Александър Вучич заяви, че ако страната му бе признала полуостров Крим за част от Русия, то това би означавало подкрепа на независимостта на Косово, предава  РИА Новости.\r\n„Не сме признавали Крим за част от Русия. Ако го бяхме направили, това щеше да означава, че подкрепяме независимостта на Косово. Но поставете се на наше място. Кой от постоянните страни-членки на Съвета за сигурност на ООН подкрепя нашата територоиална цялост? Русия. Можем ли да се простреляме в крака?“, заяви Вучич.\r\nТой напомни, че през 2014 г. Белград не подкрепя санкциите срещу Москва, макар и ясно да изразява европейските си амбиции. Той изрази надежда, че след пет-шест години отношенията с Русия ще се променят напълно. При това президентът допълни, че европейската интеграция на Белград и добрите отношения с Москва не си противоречат.\r\n„Няма никакво противоречие. Искаме да укрепим традиционните си връзки, нашето търговско сътрудничество. От военна гледна точка се придържаме към неутралитет. Но, естествено, ние се намираме на европейски път. Това го казвам и в Брюксел, и във Вашингтон, и в Москва. Руският ми колега Владимир Путин не казва нищо против нашите европейски амбиции“, заключи Вучич. Виктор Турмаков", "date": "2018.06.02", "title": "РИА Новости: Александър Вучич обясни отказа на Белград да признае Крим за руски"}
{"url": "http://www.focus-news.net/news/2018/06/02/2529078/ministarat-na-otbranata-krasimir-karakachanov-shte-se-sreshtne-s-uchenitsi-ot-gimnaziyata-po-elektrotehnika-i-elektronika-konstantin-fotinov-burgas-na-3-yuni.html", "text": "Министърът на отбраната Красимир Каракачанов ще се срещне с ученици от Професионалната гимназия по електротехника и електроника „Константин Фотинов“ в град Бургас на 3 юни 2018 г. Това съобщиха от пресцентъра на Министерството на отбраната. По инициатива на неправителствена организация и с помощта на Националната гвардейска част, съществуващите ученически отряд и оркестър към Професионалната гимназия по електротехника и електроника „Константин Фотинов“ ще бъдат именувани съответно IV-ти ученически гвардейски отряд и II-ри ученически гвардейски оркестър, по модела на вече съществуващите такива в други населени места в страната.\r\nСъбитието се осъществява с подкрепата на Министерството на отбраната и ще се състои на 3 юни, неделя, от 10.00 ч в град Бургас на площад „Свети Свети Кирил и Методий“.", "date": "2018.06.02", "title": "Министърът на отбраната Красимир Каракачанов ще се срещне с ученици от гимназията по електротехника и електроника „Константин Фотинов“ - Бургас на 3 юни"}
{"url": "http://www.focus-news.net/news/2018/06/02/2529080/faktor-makedoniya-pravitelstvoto-na-makedoniya-e-restrukturirano-tova-sa-novite-ministri-i-zamestnik-ministri.html", "text": "Оповестеното реструктуриране на правителството на Македония, в което се наблюдава смяната на министрите в няколко ключови сектора, мина през парламентарния филтър, коментира македонската медия   „Фактор“.\r\nСъбранието даде зелена светлина на четирима министри и четирима нови заместник-министри. Министерството на правосъдието ще бъде ръководено от Рената Десковска, която  досега бе министър на образованието, а на нейно място застава Ербер Адеми. На мястото на министър на културата застава Асаф Адеми, докато Бархил Даути е избран за министър без портфейл.\r\n Десковска бе избрана с 67 гласа „за“ и 23 „против“, Арбер Адеми с 67 „за“ и 25 „против“, Асаф Адеми с 66 „за“ и 23 „против“, а Даути с 65 „за“ и 26 „против“ , а след изборите те дадоха тържествена декларация.\r\nАндрей Жерновски е избран за заместник-министър на външните работи. Асим Муса ще бъде заместник-министър на здравеопазването, докато Гьонул Байрактар ще бъде заместник на Мила Царовска в Министерството на труда и социалната политика. Садик Бечири встъпва в заместник-министъра в транспорта и съобщенията. Виктор Турмаков", "date": "2018.06.02", "title": "„Фактор“ (Македония): Правителството на Македония е реструктурирано: това са новите министри и заместник-министри"}
{"url": "http://www.focus-news.net/news/2018/06/02/2529079/plovdiv-za-deveta-poredna-godina-v-grada-shte-povede-natsionalnata-initsiativa-drawing-day-balgariya-da-risuvame-zaedno.html", "text": "За девета поредна година Пловдив ще поведе Националната инициатива „Drawing Day, България, да рисуваме заедно!“. Това съобщиха за Радио „Фокус“ – Пловдив от пресцентъра на Общината. Днес за времето между 10.00 и 12.30 часа деца, младежи и всички други желаещи ще рисуват в Цар-Симеоновата градина до Пеещите фонтани. Идеята на международната инициатива, която съществува от 11 години, е да се създадат 1 000 000 рисунки за един ден. Създателят на идеята е Мик Гоу. Нарисуваните творби ще „пътуват“ по градовете или виртуално чрез социалните мрежи в интернет. Темата, по която ще рисуват творците тази година, е „Свободна България”. През годините младите художници са изразявали себе си по темите за правата на децата, България в ЮНЕСКО, приказките, гората, слънцето, щастието, равенството и Европа. Входът е свободен за всички, като материалите за рисуване са осигурени.  В 12.30 часа директорът на Дирекция „Спорт и младежки дейности“ в Община Пловдив и директорът на Народна библиотека „Иван Вазов“ ще връчат награди на всички участници в импровизираната изложба. Това е ден, в който можеш да покажеш на другите, че вярваш в уменията си да създаваш красота, да споделяш и да се чувстваш свободен, а това дава надежда за по-добро бъдеще“, съобщават организаторите на творческото събитие.", "date": "2018.06.02", "title": "Пловдив: За девета поредна година в града ще поведе Националната инициатива „Drawing Day, България, да рисуваме заедно!“"}
{"url": "http://www.focus-news.net/news/2018/06/02/2529077/burgas-tarzhestven-ritual-po-otdavane-na-voenni-pochesti-i-polagane-na-ventsi-i-tsvetya-shte-se-sastoi-v-grada-po-povod-denya-na-botev.html", "text": "Програмата за отбелязване Деня на загиналите за свободата на България и годишнината от гибелта на поета-революционер в Бургас продължава на 2 юни, когато от 12.00 часа ще бъде отслужена заупокойна молитва от бургаското православно духовенство, съобщиха от пресцентъра на Общината. След това ще се състои тържествен ритуал по отдаване на военни почести и полагане на венци и цветя при паметника на Христо Ботев в Морската градина.\r\nОбщината приканва всички граждани заедно да сведат глави пред личността на големия революционер и хилядите знайни и незнайни герои, участвали в борбите за национално освобождение и да отдадат заслужена почит пред тяхната саможертва в името на Родината.", "date": "2018.06.02", "title": "Бургас: Тържествен ритуал по отдаване на военни почести и полагане на венци и цветя ще се състои в града по повод Деня на Ботев"}
{"url": "http://www.focus-news.net/news/2018/06/02/2529081/smolyan-s-poklonenie-pred-pametnika-kostnitsa-na-vrah-srednogorets-i-pocheten-karaul-shte-bade-otbelyazan-denyat-na-botev-i-zaginalite-za-balgariya.html", "text": "С поклонение пред паметника-костница на връх Средногорец и почетен караул в Смолян ще бъде отбелязан Денят на Ботев и загиналите за България. Това съобщиха от пресцентъра на Община Смолян. От 10.00 часа ще има поклонение на Родопската Шипка – връх Средногорец. От 11.30 часа започва тържествено честване Деня на Ботев и загиналите за България с почетен караул и поднасяне на венци и цветя пред паметника на Христо Ботев на площад „Свобода” на Стар център в Смолян.", "date": "2018.06.02", "title": "Смолян: С поклонение пред паметника-костница на връх Средногорец и почетен караул ще бъде отбелязан Денят на Ботев и загиналите за България"}
{"url": "http://www.focus-news.net/news/2018/06/02/2529082/stara-zagora-sastezanie-po-koloezdene-i-byagane-shte-se-provede-v-grada-po-povod-denya-na-deteto.html", "text": "Велоклуб „Зарaта\", Община Стара Загора и Туристическо дружество „Сърнена гора“ организират състезание по колоездене и бягане по случай Деня на детето. Това съобщиха от пресцентъра на Общината. Състезанието ще се проведе на днес в пространството между ул. „Иван Вазов\" 2, река Бедечка, и езеро Загорка. Записването на състезателите и получаването на състезателни номера ще бъде от 8.30 - 9.45 часа.\r\nВ 10.00 часа ще бъде даден старт на първата група. Старт-финалът ще е до съоръжението за скоростни лодки в парка, южно от езеро „Загорка“.\r\nДецата ще бъдат разделени в няколко възрастови групи за бягане и колоездене:\r\n- Деца до 4 г.\r\n- Деца 5-6 г.\r\n- Деца 7-8 г.\r\n- Момчета 9-10 г.\r\n- Момичета 9-10 г.\r\n- Момчета 11-12 г.\r\n- Момичета 11-12 г.\r\n- Момчета 13-14 г.\r\n- Момичета 13-14 г.\r\nВсеки участник в колоезденето е длъжен да участва с изправен велосипед и да ползва каска по време на състезанието. На старта ще има изненади за участниците под формата на лакомства, съобщават от велоклуб „Зарата“.\r\nСНЦ „Велоклуб Зарата” съществува в Стара Загора от 2004 г. През тези години станаха традиционни три състезания по планинско колоездене в различни стилове: Велорали „Средна гора“ – двудневен маратон, Великденски маратон Купа „Зарата“ – еднодневен маратон и крос кънтри олимпик ХСО (обиколки по затворено трасе) – първи кръг от Купа България към БКС (български колоездачен съюз), както и шосейни веломаратони 200 и 300 км (бревети). \r\nПрез тази година съвместно с Община Стара Загора клубът проведе Великденски маратон Купа „Зарата“ – еднодневен веломаратон и бягане.  Предстои  Велорали „Средна гора“ – двудневен веломаратон и бягане, крос кънтри олимпик ХСО (обиколки по затворено трасе) – ДЛОШ (Държавен личен и отборен шампионат), както и шосейни веломаратони 200 и 300 км (бревети).", "date": "2018.06.02", "title": "Стара Загора: Състезание по колоездене и бягане ще се проведе в града по повод Деня на детето"}
{"url": "http://www.focus-news.net/news/2018/06/02/2529087/blagoevgrad-s-valnuvashto-nachalo-zapochna-festivala-jumaya-stage-festival.html", "text": "Вълнуващо начало и „Приказка” откриха първия Jumaya Stage Festival в Благоевград, съобщиха от пресцентъра на Общината. Настроение, с много музика и силна подкрепа от публиката предизвикаха групите NU/ANCE  и P.I.F, както и бъдещите надежди на рок музиката- The Littles\" и \"Rockids\".\r\nНад пространството, между НАП и площад \"Македония\", прозвучаха обичани хитове. С групите пя и публиката, която в продължение на часове аплодира, танцува и се забавлява. “Paranoid”, Tender Surrender”, Knock Knock”, “Another way to die”, \"Sweet child of mine\" бяха само част от богатия репертоар на рок децата на Благоевград. \r\nС „Falling Down“, „Survivor“, „O.W.O.W.“ и много други  зарадваха публиката NU/ANCE. Музикалната щафета в Jumaya Stage Festival поеха алтернативната рок банда P.I.F. с „Огън“, „Приятел“, „О!“ и познати, любими хитове. Публиката поиска на бис бандата, която превърна атмосферата в „Приказка”. \r\nПаралелно, около зоната на фестивала, артисти представяха своите ръчно изработени творения в Арт фест. \r\nМузикалният фест продължава и днес /2 юни/ от 11.30 с BunyVerse & Pietro Epifania- Дръм Съркъл Уъркшоп, Арт фест и групите ФаРок, Skitnicks, Wickeda и JEREMY?.", "date": "2018.06.02", "title": "Благоевград: С вълнуващо начало започна фестивала Jumaya Stage Festival"}
{"url": "http://www.focus-news.net/news/2018/06/02/2529084/haskovo-s-ritual-po-podnasyane-na-ventsi-i-tsvetya-shte-bade-otbelyazan-denya-na-botev-v-grada.html", "text": "По повод 2 юни Деня на Ботев и загиналите за Свободата на България община Хасково в 12.00 часа започва ритуала по поднасяне на венци и цветя пред паметника на Христо Ботев пред читалище “Заря“, съобщиха от пресцентъра на Общината. В него ще се включи и участието на представителна рота от хасковския гарнизон и Духов оркестър - Хасково.", "date": "2018.06.02", "title": "Хасково: С ритуал по поднасяне на венци и цветя ще бъде отбелязан Деня на Ботев в града"}
{"url": "http://www.focus-news.net/news/2018/06/02/2529086/plovdiv-intenziven-e-trafikat-po-uchastaka-na-am-trakiya-v-oblastta-patishtata-sa-suhi-i-normalno-prohodimi.html", "text": "Интензивен е трафикът по участъка на АМ „Тракия“ в Пловдивска област. Това съобщиха за Радио „Фокус“ – Пловдив от Областното пътно управление. По-натоварено движение се отчита също по пътя Пловдив - Асеновград - Смолян. Пътищата на територията на областта са сухи и нормално проходими. Повишена опасност от свличане на земна и скална маса има по направленията Асеновград - Смолян, Югово - Лъки и Кричим - Девин. Водачите трябва да бъдат особено бдителни, преминавайки по посочените участъци, призовават от Областното пътно управление. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. До 30 юни движението по пътя Раковски - Пловдив при пътен възел Пловдив-изток е ограничено за тежкотоварни МПС с тегло над 12 тона. Поради ремонтни дейности на настилката на АМ „Тракия“ тежкотоварните камиони се отклоняват по обходни маршрути. Остава забранено движението на тежкотоварни моторни превозни средства над 12 тона по пътя Поповица-Болярци, заради намален габарит на пътното платно на мост.\r\nТрафикът на територията на град Пловдив се извършва нормално и без затруднения към този час. Не се отчита струпване на автомобили по главните градски булеварди и по входно-изходните артерии. Пътищата на територията на града са сухи и нормално проходими.\r\nТони МИХАЙЛОВ", "date": "2018.06.02", "title": "Пловдив: Интензивен е трафикът по участъка на АМ „Тракия“ в областта, пътищата са сухи и нормално проходими"}
{"url": "http://www.focus-news.net/news/2018/06/02/2529083/blagoevgrad-sireni-i-dve-minuti-malchanie-na-2-yuni-v-chest-na-botev-i-zaginalite-za-svobodata-na-balgariya.html", "text": "По традиция днес в 12:00 часа сирените в Благоевград, както и в цялата страна излъчват акустичния сигнал „Въздушна опасност“ в продължение на две минути, за да оповестят отдаването на всенародна почит към паметта на Ботев и загиналите за свободата на България. Това съобщиха от пресцентъра на Община Благоевград. \r\nПри подаването на сигнала морално задължение е всеки българин да преустанови работа, пешеходци и пътни превозни средства да спрат движението си по улиците да останат на място и да склонят глава в знак на уважение. \r\nОт 10.00 часа пред бюст-паметника на Христо Ботев, който се намира на площад „Народни Будители“ ще се състои ритуал по полагане на цветя в памет не великия български революционер и поет Христо Ботев.", "date": "2018.06.02", "title": "Благоевград: Сирени и две минути мълчание на 2 юни в чест на Ботев и загиналите за свободата на България"}
{"url": "http://www.focus-news.net/news/2018/06/02/2529088/the-hill-ministarat-na-otbranata-na-sasht-obvini-kitay-v-zaplashvane-i-iznudvane-v-yuzhnokitaysko-more.html", "text": "Министърът на отбраната на САЩ Джеймс Матис обвини Китай, че използва стратегия на „заплашване и изнудване“ в Южнокитайско море. Той  заяви, че страната му „енергично ще се  надпреварва“ с Пекин в региона при нужда, пише  The Hill.\r\nСпоред него Китай поставя оръжейни системи, включително и ракетни системи, както и изтребители в спорните води, което поставя под съмнение намеренията на Пекин.\r\n„Въпреки че Китай твърди обратното, поставянето на тези оръжейни системи е свързано с военната употреба на това за заплаха и изнудване“, заяви Матис. „Китайската политика е в пряк контраст към нашата стратегия. Ние поставяме под въпрос китайските по-широки цели“, допълни той.\r\nСъщевременно министърът допълни, че САЩ ще продължат „да следват конструктивни, ориентирани към резултатите отношения с Китай“.  Виктор Турмаков", "date": "2018.06.02", "title": "The Hill: Министърът на отбраната на САЩ обвини Китай в „заплашване и изнудване“ в Южнокитайско море"}
{"url": "http://www.focus-news.net/news/2018/06/02/2529085/yambol-s-podnasyane-na-ventsi-i-tsvetya-pred-pametnika-na-hristo-botev-v-grada-shte-bade-otbelyazan-denyat-na-botev-i-na-zaginalite-za-svobodata-na-balgariya.html", "text": "С поднасяне на венци и цветя пред паметника на Христо Ботев в Ямбол ще бъде отбелязан 2 юни - Денят на Ботев и на загиналите за свободата на България. Това съобщиха от пресцентъра на Община Ямбол. Церемонията ще започне в 10.00 часа в двора на Професионалната гимназия по земеделие, носеща името на великия български поет и революционер.\r\nВ 12.00 часа в града ще бъде пуснат сиренен сигнал, при който с двуминутно мълчание ще отдадем почит на загиналите за свободата на България.", "date": "2018.06.02", "title": "Ямбол: С поднасяне на венци и цветя пред паметника на Христо Ботев в града ще бъде отбелязан Денят на Ботев и на загиналите за свободата на България"}
{"url": "http://www.focus-news.net/news/2018/06/02/2529089/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Спокоен е трафикът във Велико Търново в почивния ден, предаде репортер на Радио „Фокус” – Велико Търново. Времето е слънчево. Температурата на въздуха е 20 градуса. Пътните настилки са сухи. По-интензивно е движението на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график за почивен ден. Извършват се ремонти на водопроводна мрежа в старата градска част  на Велико Търново. На места движението се осъществява в едната лента.\r\nСухи са пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с. Арбанаси и обратно. Срокът за извършване на ремонтните дейности е до 30 юни.\r\nНадежда КРЪСТЕВА", "date": "2018.06.02", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2018/06/02/2529090/pazardzhik-remontni-deynosti-se-izvarshvat-po-patya-belitsa-poibrene.html", "text": "Спокойно е движението по главните пътища на област Пазарджик, това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Въведено е ограничение по пътя Белица – Поибрене от 25 км до 35 км. Движението се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Ограничение има и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.06.02", "title": "Пазарджик: Ремонтни дейности се извършват по пътя Белица - Поибрене"}
{"url": "http://www.focus-news.net/news/2018/06/02/2529092/sport-natsionalniyat-otbor-na-sarbiya-shte-poluchi-10-miliona-evro-ako-pobedi-na-svetovnoto-parvenstvo-po-futbol-v-rusiya.html", "text": "Президентът на Сърбия Александър Вучич обеща, че ако националният отбор на страната спечели на Световното първенство по футбол в Русия, ще получи 10 милиона евро. За второ място националният отбор ще получи пет милиона, а за излизането от групата 500 хил. евро.\r\n На груповия етап в първенството Сърбия ще се срещне с Коста Рика – 17 юни в Самара, с Швейцария – 22 юни в Калининград и с Бразилия – 27 юни в Москва. Виктор Турмаков", "date": "2018.06.02", "title": "Спорт: Националният отбор на Сърбия ще получи 10 милиона евро, ако победи на Световното първенство по футбол в Русия"}
{"url": "http://www.focus-news.net/news/2018/06/02/2529091/bdzh-organizira-atraktsionni-patuvaniya-s-paren-lokomotiv-mezhdu-sofiya-i-bankya.html", "text": "Днес „БДЖ – Пътнически превози” ЕООД ще предостави възможност за пътуванe с парен локомотив на всички свои клиенти, които проявяват интерес към ретро подвижния състав, съобщиха от пресцентъра на БДЖ. Възстановеният отново за движение парен локомотив от серия 01.23 ще направи два курса между София и Банкя с пътническа композиция, за която всеки любител ще има възможност да си закупи билет. Инициативата е организирана с цел да се популяризира историческото наследство на националния железопътен превозвач.\r\nПървият влак от София до Банкя ще тръгне от Централна гара София в 09:50 ч. В обратното направление композицията с ретро локомотива ще потегли от гара Банкя в 13:10 ч.\r\nВторият влак от София до Банкя ще замине от София в 14:30 ч. В обратната посока влакът ще тръгне от гара Банкя в 17:30 ч.\r\nАтракционните влаковете ще се движат в състав от пет пътнически вагона, като билетите за тях ще се продават предварително и ще бъдат със задължителна резервация на седящи места. \r\nЦената на билет за влак с парния локомотив № 01.23 между София и Банкя ще бъде 18.00 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети. \r\nНационалният железопътен превозвач напомня, че децата на възраст до 10 години задължително пътуват с придружител. \r\nПродажбата на билети и резервацията на запазени места за пътуване с атракционните влакове ще се извършва предварително, като ще започне от утре (21-и май). Билети могат да бъдат закупени от билетните каси за предварителна продажба на Централна гара София, гара Банкя, както и от железопътните бюра в гр. София, намиращи се в Центъра за комплексно транспортно обслужване на населението (ЦКТОН) в НДК и на ул. „Гурко” № 5.Кратка историческа справка за парен локомотив № 01.23\r\nПарният локомотив от серия 01.23 е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив и става един от експонатите от музейната колекция „Железопътно наследство”. По случай 100-годишнината на ЖП тракция и депо София през 1988 г., 01.23 е възстановен като действащ музеен локомотив на БДЖ. На 20-и септември 1989 г. локомотивът обслужва влака „Ориент експрес” при преминаването му през България.\r\nПрез 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.", "date": "2018.06.02", "title": "БДЖ организира атракционни пътувания с парен локомотив между София и Банкя"}
{"url": "http://www.focus-news.net/news/2018/06/02/2529093/aktyorite-dimitar-rachkov-i-vasil-vasilev-zueka-shte-izpitvat-uchenitsi-v-kampaniyata-na-mrrb-moyat-grad-e-moyata-krepost.html", "text": "На 4 и на 5 юни в Шумен и в Кюстендил ще са първите два полуфинала на образователно-патриотичната кампания на МРРБ „Моят град е моята крепост“, в която актьорите Димитър Рачков и Васил Василев – Зуека ще изпитват ученици, съобщиха от пресцентъра на Министерството на регионалното развитие и благоустройството. След лятната ваканция ще се състоят другите два полуфинала – в Габрово и в Стара Загора, а през ноември ще е големият финал в София. В игри звездните водещи ще изпитват децата какво знаят за България и за родните си места. Партньор на МРРБ е Министерството на образованието и науката. \r\n„Целта на ученическите състезания е не просто да проверим какво децата са научили, а да ги накараме да се гордеят още повече с родните си места. Да ги мотивираме да намерят още причини да градят живота си там, където е сърцето – у дома“, казва министърът на регионалното развитие и благоустройството Николай Нанков.\r\nС помощта на МОН бяха излъчени отбори от всяка една от 28-те области. На 4 юни в Шумен ще се състезават ученици от областите Варна, Добрич, Силистра, Шумен, Търговище, Разград и Русе. А на 5 юни в Кюстендил сили ще премерят ученици от области София-град, София-област, Перник, Пазарджик, Благоевград и Кюстендил.\r\nДецата ще премерят знания в три състезателни кръга. В първия всеки отбор ще отговаря на два въпроса от родния му край, като ще трябва да познае обектите от снимката (културна и туристическа инфраструктура, финансирана от ОПРР). Във втори кръг участниците ще трябва да познаят изпълнителя и името на песента, от която ще чуят откъс. Последният кръг ще е колело на късмета с имената на всичките 28 области - всеки отбор отговаря на въпроси за района, който му се е паднал след завъртане на колелото. Петчленно жури ще оценява представянето на учениците. Негов председател е министър Нанков. Децата ще бъдат оценявани още от зам.-регионалния министър Деница Николова, зам.-министъра на образованието и науката Таня Михайлова, както и от кмета и областния управител от града-домакин.  Всяко събитие ще бъде съпътствано от атрактивна програма, игра с публиката със забавни въпроси, скечове и музикални изпълнения. За всички участници ще има награди.\r\nУченическите състезания са част от мащабната кампания на МРРБ „Моят град е моята крепост“. Тя ще се разгърне в множество състезания с награди и през лятната ваканция.", "date": "2018.06.02", "title": "Актьорите Димитър Рачков и Васил Василев - Зуека ще изпитват ученици в кампанията на МРРБ „Моят град е моята крепост“"}
{"url": "http://www.focus-news.net/news/2018/06/02/2529095/dvizhenieto-v-uchastak-ot-pat-sevlievo-veliko-tarnovo-se-osashtestvyava-s-povisheno-vnimanie-poradi-kosene-na-trevni-ploshti.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 20°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Севлиево – Драгановци се осъществява с повишено внимание  поради извършване на строително монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението по път Севлиево – Велико Търново, в участъка от км 81 до км 101, се осъществява с повишено внимание поради косене на тревни площи.\r\nНадежда КРЪСТЕВА", "date": "2018.06.02", "title": "Движението в участък от път Севлиево – Велико Търново се осъществява с повишено внимание поради косене на тревни площи"}
{"url": "http://www.focus-news.net/news/2018/06/02/2529096/ukrinform-balgariya-ima-namerenie-do-kraya-na-yuni-shte-se-kandidatira-za-vlizane-v-evrozonata.html", "text": "Българският министър на финансите Владислав Горанов заяви, че страната му има намерение през юни да се кандидатира за членство в Еврозоната, предава   Укринформ.\r\n„Работим над пътна карта и скоро ще приключим този процес. Няма причини да променяме нашата стратегия от януари – да подадем заявка за въвеждане на еврото през първата половина на тази година“, заяви министърът.\r\nНо европейските чиновници смятат, че България – най-бедният член на ЕС все още не е готова за влизане в Еврозоната. Също така ръководителя на централната банка на България Димитър Радев е скептично настроен към идеята.  Виктор Турмаков", "date": "2018.06.02", "title": "Укринформ: България има намерение до края на юни ще се кандидатира за влизане в Еврозоната"}
{"url": "http://www.focus-news.net/news/2018/06/02/2529094/predsedatelyat-na-pg-na-gerb-tsvetan-tsvetanov-povede-grupa-ot-350-dushi-kam-vrah-okolchitsa.html", "text": "Председателят на ПГ на ГЕРБ и заместник-председател на партията Цветан Цветанов се включи в традиционния поход до връх Околчица, съобщиха от пресцентъра на ПП ГЕРБ. Походът се организира за 12-а поредна година от структурата на ГЕРБ във Враца, като в него участва и председателят на Народното събрание Цвета Караянчева. Групата от 350 човека тръгна рано тази сутрин от с. Паволче. Те се отправиха към връх Околчица, където по-късно ще бъде кулминацията на тържествата в памет на загиналите за свободата и независимостта на България.\r\nНа самия връх Цветан Цветанов ще се присъедини към походниците, които преди близо седмица тръгнаха „По стъпките на Ботевата чета“. Сред тях са и група ученици от Велико Търново, които преминаха по 120-километровата алея на безсмъртието от Козлодуйския бряг до връх Околчица, благодарение на финансовата помощ на председателя на ПГ на ГЕРБ. Цветанов за четвърта поредна година помага на младежите от избирателния си район да участват в патриотичната инициатива.\r\nКметът на Паволче Емил Василев връчи на Цветан Цветанов знаме с девиза на българските въстаници „Свобода или смърт”. „Носете го с гордост и нека то предвожда колоната, тръгнала по стъпките на Ботевото безсмъртие към легендарния връх „Околчица”, каза Емил Василев.\r\nПоходниците бяха поздравени от народния представител от ГЕРБ-Враца инж. Петя Аврамова и от общинския ръководител на партията Малина Николова. От ГЕРБ – Враца осигуриха и тениски с лика на Христо Ботев за всички участници в инициативата.", "date": "2018.06.02", "title": "Председателят на ПГ на ГЕРБ Цветан Цветанов поведе група от 350 души към връх Околчица"}
{"url": "http://www.focus-news.net/news/2018/06/02/2529099/sofiya-vavezhda-se-vremenna-organizatsiya-na-dvizhenieto-za-provezhdane-na-turnir-ot-voleybolnata-liga-na-natsiite-v-arena-armeets.html", "text": "Въвежда се временна организация на движението за провеждане на турнир от Волейболната лига на нациите в „Арена Армеец”. Това съобщиха от пресцентъра на Столична община. От 16.00 до 23.00 часа днес и утре се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2018.06.02", "title": "София: Въвежда се временна организация на движението за провеждане на турнир от Волейболната лига на нациите в „Арена Армеец”"}
{"url": "http://www.focus-news.net/news/2018/06/02/2529102/pss-mnogo-sa-dobri-usloviyata-za-turizam-v-planinata.html", "text": "Много са добри условията за туризъм в планината. Това съобщиха за Агенция „Фокус“ от Планинска спасителна служба (ПСС) към БЧК. Температурите са високи – от 9 градуса на връх Ботев, до 15 градуса и нагоре по другите места. Днес ще работят съоръженията във Витоша – Драгалевски и Симеоновски лифт. В ранния следобед се очакват гръмотевични бури във високите части на планината. От ПСС предупреждават ако е възможно хората да се изнесат в гористите части на планините по-рано. През изминалия ден от ПСС са помогнали на двама туристи на Боянски водопад, които са били закъснели с прибирането и не са имали осветление. Планинските спасители са им помогнали да слязат от планината и всичко е протекло безпроблемно.", "date": "2018.06.02", "title": "ПСС: Много са добри условията за туризъм в планината"}
{"url": "http://www.focus-news.net/news/2018/06/02/2529101/blagoevgrad-intenzivno-e-dvizhenieto-po-glaven-pat-e-79-i-avtomagistrala-struma-v-oblastta.html", "text": "Интензивно е движението по главен път Е-79 и автомагистрала „Струма“ в Благоевградска област. Пътните настилки в областта са сухи и нормално проходими. Това съобщиха за Радио „Фокус“ – Пирин от Областно пътно управление – Благоевград. Натоварено движение, но без образуване на колони от автомобили, се наблюдава и по второкласен път 19 Симитли – Гоце Делчев. През нощта не са регистрирани тежки пътни инциденти в региона. В област Благоевград не се извършват ремонтни дейности, заради които да се налага ограничение на движението. Повишена опасност от падащи камъни има в Кресненското дефиле и по второкласен път 19 Симитли – Гоце Делчев.\r\nТрафикът е интензивен и на входните и изходните пътни артерии на областния център. Колони от автомобили се образуват на места в районите около жп гарата и автогарата. Натоварен трафик, но без образуване на задръствания, има по булевардите „Св. Димитър Солунски“ и „Васил Левски“. Движението по улица „Славянска“ в района на болницата се се осъществява сравнително спокойно. През нощта не са регистрирани тежки инциденти в града. Автобусите се движат по разписание.\r\nЛивия НИНОВА", "date": "2018.06.02", "title": "Благоевград: Интензивно е движението по главен път Е-79 и автомагистрала „Струма“ в областта"}
{"url": "http://www.focus-news.net/news/2018/06/02/2529103/yambol-gradat-e-domakin-na-natsionalen-grafiti-fest-i-natsionalen-roler-fest.html", "text": "Днес и утре Градският парк на Ямбол ще бъде арена на две интригуващи събития: традиционния вече Национален графити фест и гостуващия за първи път в града Национален ролер фест. И двете инициативи са част от програмата за празника на града и в своята общност са акцентът на тазгодишното издание на Арт-фестивал „Отворени пространства“. Това съобщиха от пресцентъра на Община Ямбол.\r\nСъстезанието с ролери започва на днес сутринта, като записване за участие в различните игри е от 9.00. В 10.00 ще бъде официалното откриване на феста. Веднага след това стартира опознавателна обиколка на парка и оформяне на т.нар. „ветрило“ като атракция за гостите.\r\nВсички, които имат желание, могат да се включат в различните игри в зависимост от възрастта. Предвидени са състезания като „Совалка“ – турнир по предварително зададен маршрут, който да се измине за най-кратко време, „Крос-кънтри“ – насочен за по-големите участници, включващ крос на ролери с преодоляване на препятствия и др. Награждаването на победители е предвидено за интервала между 18.30-19.00 часа.\r\nУтре – неделя, 3 юни, организаторите от Младежки дом „Г. Братанов“ и сдружение „Екстрем скейт” са подготвили  още изненади: Уъркшоп „Да караме заедно ролери” и безплатни уроци за всички граждани и гости на Ямбол от инструкторите на сдружението. Началото е в 11.00.\r\nМайстори на графити изкуството пък ще се изявят на 2 юни в пространството около Младежкия дом. Началото е в 11.00 часа, като фестът продължава през целия ден. Тази година участие ще вземат артисти от София, Варна, Монтана, Сливен и Ямбол. Сред тях са FUNK, BOMB, KITCHEN – известни с т.н. бомби. Въображение и майсторство ще покажат също: ЛЕТА, INK и HROTE, който е и най-младият артист от Ямболски регион. MARKE и RUBE – от гр. Сливен са участвали във всички издания досега на фестивала. COAT и FUNNE пък са най-известните ветерани, участници във всички организирани фестивали в страната. За първа година в графити феста ще вземат участие и ученици от ПМГ „Атанас Радев” с преподавател Петя Русева, както и възпитаници на ПГ „Васил Левски“ с преподавател Атанас Караманов.", "date": "2018.06.02", "title": "Ямбол: Градът е домакин на Национален графити фест и Национален ролер фест"}
{"url": "http://www.focus-news.net/news/2018/06/02/2529098/silistra-poklonenie-po-povod-denya-na-botev-i-na-zaginalite-za-svobodata-i-nezavisimostta-na-balgariya-shte-se-provede-v-grada.html", "text": "Община Силистра кани всички граждани да се включат в поклонението по повод 2 юни – Ден на Ботев и на загиналите за свободата и независимостта на България. Това съобщиха от пресцентъра на Община Силистра. Христо Ботев – велик български поет и революционер, оставил достоен пример за поколенията чрез героичния си живот, блестящото си творчество – връх в националната ни поезия. Денят на героичната и трагична гибел на поета и революционер се отбелязва като Ден на всенародна почит към героите, отдали живота си за свободата и независимостта на Родината. Днес в 11.40 ч. е шествието от пл. „Свобода“ до паметника на Стефан Караджа, съпровождано от Градски духов оркестър.", "date": "2018.06.02", "title": "Силистра: Поклонение по повод Деня на Ботев и на загиналите за свободата и независимостта на България ще се проведе в града"}
{"url": "http://www.focus-news.net/news/2018/06/02/2529097/veliko-tarnovo-s-polagane-na-osnovite-na-pametnik-na-hristo-botev-shte-zapochnat-chestvaniyata-na-denya-na-zaginalite-za-svobodata-na-balgariya-v-grada.html", "text": "С полагане на основите на паметник на Христо Ботев ще започнат честванията на Деня на загиналите за свободата на България във Велико Търново, съобщиха от пресцентъра на Общината. Това ще се случи в 11.30 часа, а новият монумент ще е разположен в градинката пред сградата на Български пощи. Минути преди 12.00 часа ще бъдат поставени часови пред паметниците на Васил Левски, на Стефан Стамболов, Паметника на обесените, „Велчова завера“ и Паметната плоча на загиналите. Ще бъде отдадена чест и ще бъдат положени цветя. След едноминутния сиренен вой в 12.00 часа на паметник „Майка България“ по повод 142 години от гибелта на Христо Ботев ще бъде представена литературна композиция под надслов „Прекланям се пред гения на Ботев!“, изпълнена от Белослава Маринова, Ивана Петрова и Михаил Георгиев - ученици на ПМГ „Васил Друмев”. Заупокойна молитва ще отслужи свещеноиконом Славчо Иванов. След това ще се състои военен ритуал по поднасяне на венци и цветя на признателност и ще прозвучи химнът на България. \r\nОрганизатори на честванията са Община Велико Търново, Национален военен университет „Васил Левски”, Общонародна фондация „Христо Ботьов” - клуб Велико Търново, Общински комитет „Васил Левски“ и Великотърновска Света митрополия.", "date": "2018.06.02", "title": "Велико Търново: С полагане на основите на паметник на Христо Ботев ще започнат честванията на Деня на загиналите за свободата на България в града"}
{"url": "http://www.focus-news.net/news/2018/06/02/2529100/a1on-makedoniya-ne-e-izvestno-dali-i-koga-zoran-zaev-shte-govori-s-aleksis-tsipras.html", "text": "Все още остава неясно   дали и кога македонският премиер Зоран Заев ще се чуе с гръцкия му колега Алексис Ципрас и дали може да се стигне до решение на спора и до тяхна среща в Преспа, след като неназован представител на гръцкото правителство заяви, че „по всичко личи, че възможността за преодоляване на спора за името през следващите дни ще бъде премахната“, предава македонската медия „A1oN“.\r\nСпоред същия правителствен представител и възможността за телефонен разговор между Зоран Заев и Алексис Ципрас се отдалечава. „Очевидно Македония все още не е готова да отговори за постигнатото в Брюксел споразумение между двамата външни министри. Съответно, възможността за сключване на сделка през идните дни изглежда се отдалечава“, заяви представителят на гръцкото правителство.\r\nСлед това македонското правителство призова за отговорно политическо поведение и от двете страни.\r\n„В тези моменти не трябва да се подлагаме на спекулации. Отговорното политическо поведение на всички политически фактори в двете страни е от голяма полза и в интерес на намирането на решение“, съобщиха от правителството, като отговор във връзка с коментара на гръцкия правителствен представител.\r\nПремиерът Заев вчера в македонския парламент призова опозицията да не размишлява за разговорите за имената.\r\n„Не спекулирайте, че някой прави нещо на четири очи. Зоран Заев винаги съобщава на обществеността. Никола Димитров, когато говори, говори на обществеността. Всеки документ, който е съставен на официална среща стои в архивите на МВнР, в правителство, при президента на страната“,  подчерта премиерът Зоран Заев от парламентарната трибуна и предупреди депутатите от опозицията, че със своите дискусии могат да нанесат непоправими щети в процеса за решаване на спора за името. Виктор Турмаков", "date": "2018.06.02", "title": "„A1oN“ (Македония): Не е известно дали и кога Зоран Заев ще говори с Алексис Ципрас"}
{"url": "http://www.focus-news.net/news/2018/06/02/2529106/newsru-nato-shte-zapochne-da-patrulira-nebeto-nad-cherna-gora.html", "text": "НАТО възнамерява да патрулира въздушното пространство над Черна Гора. С това ще се заемат Италия и Гърция, предава  News.ru.\r\n„Страните членки Италия и Гърция ще започнат въздушно патрулиране на НАТО над Черна гора от 5 юни“, пише в официално заявление на военния съюз. Черна гора влезе в Алианса миналата година. Страната няма много военна техника и затова се обръща към помощ други страни. Виктор Турмаков", "date": "2018.06.02", "title": "News.ru: НАТО ще започне да патрулира небето над Черна гора"}
{"url": "http://www.focus-news.net/news/2018/06/02/2529108/kyustendil-intenziven-e-trafikat-po-avtomagistrala-struma-i-pat-e-79-v-oblastta-kakto-i-po-napravlenieto-sofiya-kyustendil.html", "text": "Интензивен е трафикът по автомагистрала „Струма” и път Е-79 в Кюстендилска област, както и по направлението София – Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Слабо натоварен е трафикът в посока от и за ГКПП „Гюешево”. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни.\r\nЛивия НИНОВА", "date": "2018.06.02", "title": "Кюстендил: Интензивен е трафикът по автомагистрала „Струма” и път Е-79 в областта, както и по направлението София – Кюстендил"}
{"url": "http://www.focus-news.net/news/2018/06/02/2529105/plovdiv-s-polagane-na-ventsi-i-tsvetya-pred-pametnika-na-hristo-botev-v-grada-shte-badat-otbelyazani-142-godini-ot-gibelta-na-geroya.html", "text": "С поклонение, отдаване на почести, полагане на венци и цветя и тържествено слово в Пловдив ще бъде отбелязан 2 юни – Ден на Ботев и на загиналите за свободата и независимостта на България. Това съобщиха за Радио „Фокус“-Пловдив от пресцентъра на Общината. Церемонията ще се проведе в 11.30 часа пред паметника на Христо Ботев в Цар-Симеоновата градина. В нея ще вземат участие Военен духов оркестър, представителен взвод и венценосци. Слово ще произнесе проф. Инна Пелева, дългогодишен университетски носител на Награда „Пловдив“ в Раздел „Художествена литература“. Водещ ще бъде актрисата Мария Генчева от Драматичен театър-Пловдив.\r\nДенят на Ботев и на загиналите за свободата и независимостта на България се чества всяка година в България в деня на смъртта на поета и революционер Христо Ботев. За първи път се отбелязва във Враца и Пловдив през 1884 година. Официално се чества от 1901 година, когато на тържествата на връх Вола присъстват Ботеви четници. На 2 юни 1948 година, точно в 12.00 часа, е даден първият сигнал за едноминутно мълчание в цялата страна.", "date": "2018.06.02", "title": "Пловдив: С полагане на венци и цветя пред паметника на Христо Ботев в града ще бъдат отбелязани 142 години от гибелта на героя"}
{"url": "http://www.focus-news.net/news/2018/06/02/2529104/blagoevgrad-obshtina-gotse-delchev-organizira-polagane-na-ventsi-i-tsvetya-pred-byust-pametnika-na-hristo-botev-v-grada.html", "text": "На 2 юни се навършват 142 години от гибелта на Христо Ботев. На този ден, свеждаме глави в знак на почит и признателност пред паметта на Ботев и всички загинали за свободата на България. Община Гоце Делчев организира полагане на венци и цветя пред бюст-паметника на Христо Ботев в гр. Гоце Делчев, което ще се състои днес от 11:50 часа. Това съобщиха от пресцентъра на Община Гоце Делчев.\r\nВъв връзка с отбелязването на годишнината в 12.00 часа ще бъдат включени сирените в гр. Гоце Делчев със сигнал „въздушна опасност“. Техният вой ще продължи 3 минути. Призоваваме хората да бъдат спокойни и да не се плашат от звуковия сигнал.", "date": "2018.06.02", "title": "Благоевград: Община Гоце Делчев организира полагане на венци и цветя пред бюст-паметника на Христо Ботев в града"}
{"url": "http://www.focus-news.net/news/2018/06/02/2529110/vladimir-vladimirov-holding-bdzh-neseriozno-e-da-se-tvardi-che-nyakoy-umishleno-vodi-zheleznitsata-kam-falit.html", "text": "Несериозно е да се твърди, че някой умишлено води железницата към фалит. Това каза Владимир Владимиров – изпълнителен директор на „Холдинг Български държавни железници” в интервю за предаването „Събуди се“ по Нова телевизия. „Има 103 млн. задължения по втория облигационен заем, който е взет 2007 г., и с него са погасени предходни задължения. Този заем е бил 250 млн. лв., а сега е само 103 млн. лв. и това са последните задължения на БДЖ към банкови институции и ние трябва да ги погасим, за да продължи развитието на железниците“, каза още Владимиров и посочи, че след като държавата реши тези задължения, дълговата криза в БДЖ приключва и вече ще може да се инвестира в нови мотрисни влакове и да се мисли само за развитие. \r\n„В периода преди 2009 г. - тогава, когато е трябвало тези пари да бъдат дадени от държавата и да бъдат инвестирани в железницата, това не е направено. В периода 2002 г. – 2009 г. вместо държавата да инвестира, са взимани заеми. Ние заварваме това положение и от 2010 г. започваме да ги погасяване. Този механизъм е порочен“, коментира той и обясни, че e несериозно да се твърди, че някой умишлено води железницата към фалит.\r\nНа въпрос дали е съгласен с идеята на финансовия министър Владислав Горанов да се регулира пазарът на услуги от страна на автобусните превозвачи, Владимиров отговори: „Не можем само с административни мерки да задължим пътниците какъв транспорт да изберат. Трябва да предложим качествена услуга. А качествена услуга означава по-добра инфраструктура, за да могат да се движат влаковете с по-голяма скорост. Такава инвестиция е направена – направлението София – Бургас и София – Свиленград ще позволява по-високи скорости от 2021 г., затова се ангажираме и с купуването на нови мотрисни влакове. Тогава железницата ще стане по-конкурентоспособна“, каза още той и посочи, че е в интерес на гражданите и на държавата транспортният бизнес да бъде балансиран.", "date": "2018.06.02", "title": "Владимир Владимиров, „Холдинг БДЖ“: Несериозно е да се твърди, че някой умишлено води железницата към фалит"}
{"url": "http://www.focus-news.net/news/2018/06/02/2529109/kyustendil-s-preklonenie-pred-pametnitsite-na-geroite-shte-bade-otbelyazan-denyat-na-botev-i-zaginalite-za-nezavisimostta-i-svobodata-na-balgariya.html", "text": "Днес - 2 юни, Община Кюстендил организира отдаване на почит и преклонение пред паметниците на героите. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. „В Деня на Ботев и загиналите за независимостта и свободата на България в 12.00 часа вой на сирени ще оповести началото на почетната церемония, когато в знак на признателност ще сведем глави. Пред паметника на 13-и пехотен Рилски полк, на Арката в присъствие на официални лица, представители на партии и институции, организации, общественици и граждани, ще се отбележи знаковата дата в българската памет”, каза Дима Укалска.\r\nВенцеслав ИЛЧЕВ", "date": "2018.06.02", "title": "Кюстендил: С преклонение пред паметниците на героите ще бъде отбелязан Денят на Ботев и загиналите за независимостта и свободата на България"}
{"url": "http://www.focus-news.net/news/2018/06/02/2529114/sport-ansambalat-ni-po-hudozhestvena-gimnastika-izliza-za-triumf-na-evropeyskoto-parvenstvo.html", "text": "Българският ансамбъл по художествена гимнастика се оформи като основен фаворит за златото в многобоя на европейското първенство в Гуадалахара (Испания), след уникална игра на първия уред – 5 обръча, което донесе на момичетата рекордно висока оценка вчера.\r\nДнес момичетата на Весела Димитрова и Михаела Маевска излизат с амбицията най-малко да повторят изявата си и дори да подобрят рекорда си в оценките, който вече е 23,100 точки. В отборното класиране след първия ден България заема второ място. Първата позиция е за Русия, а трети е отборът на Украйна.", "date": "2018.06.02", "title": "Спорт: Ансамбълът ни по художествена гимнастика излиза за триумф на европейското първенство"}
{"url": "http://www.focus-news.net/news/2018/06/02/2529107/dobrich-obshtina-kavarna-organizira-obshtogradsko-poklonenie-za-hristo-botev-i-zaginalite-za-svobodata-i-nezavisimostta-na-balgariya.html", "text": "Днес от 11.30 часа в Градския парк в Каварна пред паметника на българския национален герой Христо Ботев ще се проведе общоградско поклонение. Това съобщиха от пресцентъра на Общината. Община Каварна кани всички жители и гости на града да изкажат своята признателност към великото дело на Ботев и на загиналите за национално освобождение на България. Сирената за отдаване на почит към Христо Ботев и неговото дело ще бъде пусната точно в 12.00 часа.", "date": "2018.06.02", "title": "Добрич: Община Каварна организира общоградско поклонение за Христо Ботев и загиналите за свободата и независимостта на България"}
{"url": "http://www.focus-news.net/news/2018/06/02/2529113/standardpoors-povishi-perspektivata-za-kreditniya-reyting-na-balgariya-ot-stabilna-na-polozhitelna.html", "text": "Международната рейтингова агенция S&P Global Ratings повиши перспективата за кредитния рейтинг на България от стабилна на положителна. Това съобщиха от пресцентъра на Министерството на финансите. Дългосрочният и краткосрочен кредитен рейтинг на страната в чуждестранна и местна се потвърждават на 'BBB-/A-3'. \r\nПоложителната перспектива сигнализира за успешно подобряване на финансовите условия, както и за засилване на фискалните и външните буфери в страната. Анализаторите от S&P Global Ratings очакват стабилния икономически растеж да продължи, в съответствие с  възходящата динамика на износа и благоприятните условия за кредитиране. Нетният държавен дълг ще продължи да намалява през 2018 г., за четвърта година поред. Външната задлъжнялост е оценена като ниска и текущата сметка ще остане на излишък. От Агенцията изразяват очакване, че продължителността на политиката ще бъде гарантирана дотогава, докато управляващата коалиция e стабилна. \r\nСпоред S&P Global Ratings основните фактори, които биха довели до повишаване на кредитния рейтинг на България през следващите 12-24 месеца, включват продължаващото намаляване на необслужваните кредити в банковия сектор, съчетано с допълнителен прогрес от нарастване на кредитирането за подпомагане на икономическия растеж. \r\nПоложително влияние за рейтинга ще окаже също засилването на фискалната позиция над заложените очаквания на Агенцията, както и присъединяването на лева към Валутен механизъм II (ERM II), което би засилило допълнително доверието в политиката. \r\nРейтинговата агенция би предприела действия за ревизиране на перспективата до стабилна, при наличие на натиск върху платежния баланс на страната, отслабване на фискалните буфери или при обръщане на низходящата тенденция при необслужваните кредити. \r\nНегативни кредитни действия биха възникнали и в случай на рязко поскъпване на реалния ефективен валутен курс, което би довело до загуба на конкурентоспособност и влошаване на външната позиция на страната.", "date": "2018.06.02", "title": "Standard&Poor's повиши перспективата за кредитния рейтинг на България от стабилна на положителна"}
{"url": "http://www.focus-news.net/news/2018/06/02/2529111/veliko-tarnovo-sportno-turisticheski-praznik-shte-se-provede-v-mestnostta-ksilifor.html", "text": "Спортно-туристически празник  ще се проведе в местността Ксилифор край Велико Търново. По традиция третият маршрут на кампанията „Движи се и победи“ завършва със спортно-туристически празник. Това съобщи за Радио „Фокус“ – Велико Търново Георги Димитров, секретар на Туристическо дружество „Трапезица 1902“. Тази година в програмата на спортно-туристическия празник се включва още една дисциплина – теглене на въже за момчета и момичета от 4 до 8 клас. Предвидени са отборни игри за децата от 1 до 4 клас и спортно-туристическа щафета от 5 до 8 клас и 9 и 12 клас. Участниците до 14 години ще могат да се включат в  състезание за улов на риба, организирано от Ловно-рибарското дружество „Сокол – 1884‘‘. Волейболен клуб „Царевец“ ще проведе състезания по плажен волейбол в две възрастови групи, а Стрелкови клуб „Етър-98“ – състезание по стрелба с лък без ограничения във възрастовите групи и пол. Състезанията по шахмат ще бъдат поведени от ШК „Асеневец“, колокросът –  Клуб по планинско колоездене „Горгона“ към ТД „Трапезица 1902“, а състезанието по бадминтон – Батминтон и скуош клуб „Велико Търново“. В надпреварата за „лъвския скок“ ще участват две възрастови груби – до 4 клас и до 8 клас. Георги Димитров съобщи, че ще бъде обособена стена за катерене, ще има и каяци на водното езеро и други изненади за участниците. Победителите в отделните спортно-туристически дисциплини ще получат съответните грамоти и награди, а за всички участници организаторите са предвидили малки награди, които ще бъдат спечелени с томбола.\r\nЗа последните 18 години в кампанията са участвали над 17 648 участника, в това число деца, ученици , възрастни хора и 379 семейства.\r\nОрганизатори на инициативата са РЗИ – Велико Търново, Община Велико Търново, ТД „Трапезица 1902“ и Младежки дом – Велико Търново.\r\nНадежда КРЪСТЕВА", "date": "2018.06.02", "title": "Велико Търново: Спортно-туристически празник  ще се проведе в местността Ксилифор"}
{"url": "http://www.focus-news.net/news/2018/06/02/2529118/pazardzhik-sayuzat-na-balgarskite-avtomobilisti-organizira-den-na-bezplatni-uslugi-dnes-ot-1000-do-1600-ch.html", "text": "Съюзът на българските автомобилисти организира Ден на безплатни услуги днес от 10.00 до 16.00 ч., съобщиха за Радио „Фокус“ – Пазарджик. Всички присъстващи ще имат възможност да се възползват от следните напълно безплатни услуги: проверка на изгорели газове, диагностика на спирачна система, проверка окачване на ходовата част на автомобила, диагностика и регулиране на газови уредби, проверка и регулиране на фарове и\r\n– безплатен тест драйв на нови модели автомобили.Всеки възползвал се от предоставените тази събота безплатни услуги в СБА Пазарджик ще получи стикер „безопасен автомобил“, с който да използва последващи отстъпки от услугите на СБА в града, както и тестова карта на автомобила с описани съответните неизправности. Организаторите са подготвили също безалкохолни напитки за всички, а със специални „алкохолни очила“ шофьорите ще могат да тестват своите реакции.\r\nСъбитието се провежда за втора поредна година и е част от световната кампания на Международната автомобилна федерация FIA за пътна безопасност „3500 живота“. Сходни събития ще се проведат в градовете Варна, Велико Търново, София, Благоевград и Бургас до края на юни. Проявата е на ул. „Пловдивска“ № 107 в двора на СБА.", "date": "2018.06.02", "title": "Пазарджик: Съюзът на българските автомобилисти организира Ден на безплатни услуги днес от 10.00 до 16.00 ч."}
{"url": "http://www.focus-news.net/news/2018/06/02/2529112/burgas-pametta-na-botev-i-zaginalite-za-svobodata-na-balgariya-shte-bade-pochetena-sas-sireni.html", "text": "Днес за поредна година ще бъде почетена със сирени паметта на Христо Ботев и останалите герои, загиналите за свободата на България. Това съобщиха от пресцентъра на Община Бургас. Системата за сирени ще бъде задействана в града точно в 12.00 часа и ще е активна в продължение на 2 минути. Всички ще чуем акустичния сигнал „Въздушна опасност“. В този случай това не бива да ни плаши, а да предизвика нашето внимание, за да сведем глава за кратко от уважение към предците, пожертвали живота си за родината.", "date": "2018.06.02", "title": "Бургас: Паметта на Ботев и загиналите за свободата на България ще бъде почетена със сирени"}
{"url": "http://www.focus-news.net/news/2018/06/02/2529119/reytingovata-agentsiya-fitch-ratings-potvardi-suverenniya-reyting-na-balgariya-bbb-sas-stabilna-perspektiva.html", "text": "Международната рейтингова агенция „Fitch“ потвърди дългосрочния кредитен рейтинг на България ‘BBB’ в чуждестранна и местна валута със стабилна перспектива. Това съобщиха от пресцентъра на Министерството на финансите. Краткосрочният рейтинг в чуждестранна и местна валута също се запазва “F2”.\r\nОценката за рейтинга е подкрепена от стабилната фискална позиция и политиката за поетапно присъединяване към еврозоната. Агенцията изтъква още силната позиция на икономиката, което ще допринесе за постепенен процес на сближаване с по-високите нива на дохода при страните с по-висок рейтинг. \r\nАгенцията посочва, че икономическият растеж в страната надхвърля отчетения за държавите в категорията ‘BBB’. През 2017 г. българската икономика нарасна с 3,6 % в реално изражение. За сравнение, средният растеж на икономиките от същата рейтингова група е 3,3 %. За настоящата година Fitch очаква растежът да се ускори до 3,7 %, преди да се забави до 3,4 % през 2019 г. Основен двигател ще е вътрешното търсене, като повишението на потреблението на домакинствата ще се подкрепя от положителната динамика при заетостта и заплатите, както и подобреното доверие на потребителите. Частните и публичните инвестиции също се очаква да се ускорят, предвид напредването на изпълнението на европейските програми, благоприятните финансови условия и подобрената бизнес среда. \r\nКлючов фактор в подкрепа на рейтинга е силната фискална позиция на страната. През последните две години, бюджетният баланс бе на излишък, съответно 0,2 % и 0,9 % от БВП през 2016 и 2017 г. Fitch очаква през 2018 г. и 2019 г. бюджетният резултат да остане положителен, средно в размер на 0,1 %, което е по-ниско от правителствените цели и отразява очакванията на Агенцията за по-високи разходи, свързани с усвояване на фондовете от ЕС и финансиране на приоритетни области.\r\nВъв външния сектор Агенцията също отчита по-доброто представяне на България спрямо страните от съответната рейтинг група. За 2018-2019 г. те очакват текущата сметка да остане положителна (1,9 % от БВП), докато средно за другите страни прогнозата им е за дефицит от 0,7 % от БВП. В допълнение, България има по-силна позиция на нетен външен кредитор (15,9 % от БВП през 2017 г.) спрямо медианата за другите страни (3,5 % от БВП). \r\nБанковият сектор също е оценен като стабилен, в съответствие с повишената икономическа и кредитна активност. Отчетена е благоприятната тенденция на намаление на необслужваните кредити, въпреки че от Агенцията считат нивото им за високо спрямо средното за ЕС.\r\nФакторите, които заедно или поотделно биха довели до повишаване на рейтинга, са по-висок потенциален растеж на БВП в средносрочен план и ускорено сближаване до нивата на доходите на страните с по-висок рейтинг.\r\nОсновните фактори, които заедно или поотделно биха довели до понижаване на рейтинга са възобновяване на външните дисбаланси и/или влошаване на конкурентоспособността, по-високи фискални дефицити, които биха повишили държавната задлъжнялост, както и реализиране на рисковете за бюджетния баланс, свързани с условните задължения на държавните предприятия.\r\nПълното съдържание на прессъобщението можете да видите .", "date": "2018.06.02", "title": "Рейтинговата агенция „Fitch ratings“ потвърди суверенния рейтинг на България 'BBB' със стабилна перспектива"}
{"url": "http://www.focus-news.net/news/2018/06/02/2529120/faktor-makedoniya-se-iska-nezabavno-priemane-na-nov-nakazatelen-kodeks-v-bosna-i-hertsegovina.html", "text": "Европейският съюз призовава Босна и Херцеговина спешно да приеме изменения в Закона за наказателното производство в съответствие с международните стандарти и искането на Конституционния съд на страната, предава македонската медия „Фактор“.\r\n„Тази година представлява уникален шанс за Босна и Херцеговина да засили своята връзка с ЕС и региона и да се доближи до стандартите на ЕС, а не да се отдалечава от тях“, съобщават от Европейския съюз.\r\n\"Измененията ще бъдат от решаващо значение за способността на институциите, отговорни за върховенство на закона, за да запазят сигурността на страната, да извършват чувствителни разследвания и да осигурят имунитет на свидетелите, а също така и да си сътрудничат с международните агенции за прилагане на закона, както са Интерпол и Европол“, пише в изявление на делегацията на ЕС в Босна и Херцеговина. Виктор Турмаков", "date": "2018.06.02", "title": "„Фактор“ (Македония) СЕ иска незабавно приемане на нов Наказателен кодекс в Босна и Херцеговина"}
{"url": "http://www.focus-news.net/news/2018/06/02/2529115/stara-zagora-s-tarzhestven-obshtogradski-ritual-v-park-aleksandar-stamboliyski-shte-bade-otdadena-pochit-na-hristo-botev-i-na-zaginalite-geroi-za-svobodata-na-balgariya.html", "text": "Днес в Стара Загора по традиция ще бъде отдадена почит на Христо Ботев и на загиналите герои за свободата и независимостта на България. Това съобщиха от пресцентъра на Община Стара Загора. По този повод Община Стара Загора организира тържествен общоградски ритуал с полагане на венци и цветя в памет на Ботев и падналите за национално освобождение.\r\nТази година заради изпълнението на проект за обновление на парк „Митрополит Методий Кусев“ (Аязмото), ритуалът ще се проведе от 11.30 ч. в парк „Александър Стамболийски“ (Алана).", "date": "2018.06.02", "title": "Стара Загора: С тържествен общоградски ритуал в парк „Александър Стамболийски“ ще бъде отдадена почит на Христо Ботев и на загиналите герои за свободата на България"}
{"url": "http://www.focus-news.net/news/2018/06/02/2529116/ria-novosti-redzhep-tayip-erdogan-prizova-sasht-da-izpalnyavat-zadalzheniyata-si-po-dostavkite-na-f-35.html", "text": "Президентът на Турция Реджеп Тайип Ердоган призова САЩ да изпълняват своите задължения в рамките на споразумението за доставка в страната му на американските изтребители-бомбардировачи пето поколение Ф-35 и да не карат „Анкара да тропа по други врати“, предава РИА Новости.\r\n„Казваме, че САЩ са наш стратегически партньор. Но стратегическият партньор не трябва да ни предлага да тропаме на други врати. Не ни интересува какво казва Сенатът. Нас ни интересуват единствено доставките на Ф-35“, заяви Ердоган. „Обсъдих този въпрос с президента на САЩ Доналд Тръмп. Също така обсъждах въпроса и на преговорите с делегациите. Ако сме стратегически партньори, то САЩ не трябва да допускат правни грешки по този въпрос“, допълни той. Виктор Турмаков", "date": "2018.06.02", "title": "РИА Новости: Реджеп Тайип Ердоган призова САЩ да изпълняват задълженията си по доставките на Ф-35"}
{"url": "http://www.focus-news.net/news/2018/06/02/2529123/pazardzhik-restavriraha-pametnika-na-zaginalite-vav-voynite-v-selo-v-kapitan-dimitrievo.html", "text": "Завърши реставрацията на паметника на паметника на загиналите във войните в село в  Капитан Димитриево, съобщиха за Радио „Фокус“ – Пазарджик  от общинската администрация в Пещера.  Изчистването и реставрацията на паметника продължи  40 дни и бе съобразено със спецификата на материала – камък варовик. Освен почистването на войнишката фигура бе облагородено и околното пространство, както и подхода към паметника. Емблематичният паметник е посветен на загиналите през войните. Построен е през 1944-1945 г. от инициативен комитет и скулпторът Борис Кадийски. Дългогодишният кметът на с. Капитан Димитриево Иван Златинов сподели, че възстановяването на паметника в първоначалния му вид е негово отдавнашно желание.  Средствата за реставрацията  са осигурени от Министерството на отбраната. Изпълнител на реставрацията е колектив с ръководител скулптора Спас Киричев.", "date": "2018.06.02", "title": "Пазарджик: Реставрираха паметника на загиналите във войните в село в Капитан Димитриево"}
{"url": "http://www.focus-news.net/news/2018/06/02/2529117/varna-gradat-se-preklanya-pred-pametta-na-botev-i-zaginalite-za-svobodata-i-nezavisimostta-na-balgariya.html", "text": "С общоградско поклонение във Варна ще бъдат отбелязани 142 години от гибелта на Христо Ботев и на загиналите за свободата и независимостта на България. Програмата ще започне в 10.00 часа в Морската градина, предаде репортер на Радио „Фокус“ – Варна. Пред паметника на Христо Ботев на Алеята на Възраждането ще бъде отслужена заупокойна молитва. По-късно пред бюст-паметника на революционера ще бъдат положени венци и цветя. Представителни части на Военноморските сили ще изпълнят военен ритуал. \r\nТочно в 12.00 часа трябва да се задействат градските сирени, с които по традиция се почита паметта на Ботев и на загиналите за националното освобождение.\r\nДиана СТОЕВА", "date": "2018.06.02", "title": "Варна: Градът се прекланя пред паметта на Ботев и загиналите за свободата и независимостта на България"}
{"url": "http://www.focus-news.net/news/2018/06/02/2529124/regnum-v-es-smyatat-che-rusiya-pronikva-v-stranite-ot-iztochna-evropa.html", "text": "Според отчета на комисията по външни въпроси на Европейския парламент, посветен на отношенията между ЕС и НАТО е желателно да се предотврати и отрази „проникването“ на Русия в страните от Източна Европа, в частност, в Балтийските републики и в Полша, предава Regnum.\r\nВ отчета се казва, че ЕС е крайно притеснен от „агресивното поведение“ на Русия. Москва е обвинявана, че прониква в страните от Източна Европа чрез „хибридни и обичайни методи“. Според комисията това трябва да се предотврати и отрази.\r\nЕдновременно в документа се посочва, че Европейският съюз трябва да укрепи подхода си по отношение на Русия. Виктор Турмаков", "date": "2018.06.02", "title": "Regnum: В ЕС смятат, че Русия „прониква“ в страните от Източна Европа"}
{"url": "http://www.focus-news.net/news/2018/06/02/2529121/varna-prodalzhava-remontat-na-10-kilometrov-uchastak-ot-magistrala-hemus-v-oblastta.html", "text": "Продължава ремонтът на 10-километров участък от магистрала „Хемус“ в област Варна. Това съобщиха от пресцентъра на Агенция „Пътна инфраструктура“. До края на юни движението ще е двупосочно в платното за София от 375-ти километър до 381-ви километър, в участъка от пътен възел „Невша“ до пътен възел „Млада Гвардия в посока към Варна. Автомобилният трафик в отсечката от пътен възел „Ветрино“ до пътен възел „Неофит Рилски“, от 389-ти километър до 393-ти километър в посока Варна се осъществява в лявото платно двупосочно. \r\nПътен възел „Неофит Рилски“ остава затворен, като моторните превозни средства се пренасочват по път I-2 „Русе-Варна“. Слизането от автомагистрала “Хемус“ в посока към селата Габърница и Неофит Рилски се осъществява на пътен възел „Ветрино“. Затворена за движение е и връзката при  пътен възел „Неофит Рилски“ в посока Варна. Движението се пренасочва по път I-2 „Русе- Варна“ , като качването на AM “Хемус“ е при  пътен възел „Девня“. По данни на Агенция „Пътна инфраструктура“ продължава да е затворено платното за Бургас на автомагистрала „Черно море“ между втори и трети километър след Варна. Движението се осъществява двупосочно в платното към Варна поради ремонт на виадукт „Звездица”. Продължава да е в сила ограничението за МПС над 10 тона по пътя Кранево – Варна при 83-ти километър.  Обходният маршрут е през Кичево и Оброчище. Движението в участъка от 125-ти километър до км 165-ти километър се осъществява с повишено внимание, поради монтаж на ограничителни системи. Преминаването в свободната лента трябва да е съобразно създадената организация на движение. В областта ремонтни дейности се извършват и по пътя Старо Оряхово – Гроздьово.", "date": "2018.06.02", "title": "Варна: Продължава ремонтът на 10-километров участък от магистрала „Хемус“ в областта"}
{"url": "http://www.focus-news.net/news/2018/06/02/2529122/sofiya-vremenno-e-ogranicheno-dvizhenieto-pri-km-10-ot-am-trakiya-v-posoka-plovdiv-a-v-posoka-sofiya-trafikat-se-osashtestvyava-samo-v-avariynata-lenta-poradi-ptp-s-tir.html", "text": "Временно е ограничено движението при км 10 от АМ \"Тракия\" в посока Пловдив, а в посока София трафикът се осъществява само в аварийната лента поради ПТП с ТИР. Това съобщиха от пресцентъра на Агенция \"Пътна инфраструктура\". Обходният маршрут в двете посоки е от п.в. Вакарел и после Нови Хан и обратно. Шофьорите да се движат с повишено внимание и съобразена скорост.", "date": "2018.06.02", "title": "София: Временно е ограничено движението при км 10 от АМ \"Тракия\" в посока Пловдив, а в посока София трафикът се осъществява само в аварийната лента поради ПТП с ТИР"}
{"url": "http://www.focus-news.net/news/2018/06/02/2529125/veliko-tarnovo-sreshta-razgovor-na-tema-150-godini-horovo-izkustvo-v-balgariya-nastoyashte-i-badeshte-shte-se-provede-v-svishtov.html", "text": "Среща – разговор на тема „150 години хорово изкуство в България – настояще и бъдеще“ ще се проведе в Свищов, съобщават от пресцентъра на Общината. Събитието е част от XVI- ти хорови празници „Янко Мустаков“, които се провеждат в крайдунавския град. Срещата ще се състои от 17.30 часа в галерия „Антиквариат”, във фоайето на читалището. Днес на сцената в салона на читалището ще се изявят Детско-младежки хор „Св. Георги Победоносец” – Русе, Трио „Нове“ – Свищов, Детски хор „Добри Христов” – Варна, Смесен хор „Родна песен” – Хасково, Смесен хор „Родни звуци” – Шумен, Смесен хор „Добри Чинтулов” – Сливен.\r\nXVI хорови празници „Янко Мустаков“ бяха официално открити вчера. Те са именувани на родоначалника на хоровото изкуство в България. Събитието се провежда за пръв път през далечната 1982 година. Организатори са Община Свищов и Първо българско народно читалище „Еленка и Кирил Д. Аврамови – 1856“. XVI хорови празници „Янко Мустаков“ преминават  под патронажа на Министерство на културата. Председател на Организационния комитет на хоровите празници е кметът на Община Свищов Генчо Генчев.", "date": "2018.06.02", "title": "Велико Търново: Среща – разговор на тема „150 години хорово изкуство в България – настояще и бъдеще“ ще се проведе в Свищов"}
{"url": "http://www.focus-news.net/news/2018/06/02/2529130/veliko-tarnovo-parkovete-v-grada-otnovo-shte-badat-obraboteni-sreshtu-balhi-i-karlezhi-na-3-i-4-yuni.html", "text": "Парковете във Велико Търново отново ще бъдат обработени срещу бълхи и кърлежи. Това съобщиха от пресцентъра на Общината. Третирането ще обхване както зоните за отдих в центъра, така и останалите части на Старата столица. Пръскането ще бъде на 3 и 4 юни, като във всеки от двата дни работата ще започне в 22.00 ч.\r\nВ неделната вечер ще бъдат третирани парковете „Дружба”, „Марно поле”, „Ксилифор”, „Бузлуджа”, „Колю Фичето”, „Никола Габровски“. В 22.00 ч. на 4 юни /понеделник/ ще започне обработката на парковете „Картала”, „Акация“ /вкл. и боровата гора/, „Майка България“, „Света гора“, „Руски” и „Лакото“ край Арбанаси. \r\nОколо всяка локация ще бъдат поставени необходимите стикери за използваните препарати и за 24-часовия карантинен период. Графикът подлежи на промени в зависимост от метеорологичните условия. Необходимо е времето да е тихо и сухо, а тревните площи – предварително окосени.", "date": "2018.06.02", "title": "Велико Търново: Парковете в града отново ще бъдат обработени срещу бълхи и кърлежи на 3 и 4 юни"}
{"url": "http://www.focus-news.net/news/2018/06/02/2529131/varna-s-kinoprozhektsiya-na-ruski-spektakal-prodalzhava-teatralniyat-festival-varnensko-lyato.html", "text": "С кинопрожекция на едно от големите театрални събития в Русия и Европа през последната година – спектакълът на режисьора Тимофей Кулябин върху „Три сестри“ от Антон Павлович Чехов, продължава програмата на Театралния фестивал „Варненско лято“. Прожекцията е част от международната селекция на фестивала и ще се проведе от 14.00 часа в Зала „Европа“ на Фестивалния и конгресен център във Варна, предаде репортер на Радио „Фокус“ – Варна. Тимофей Кулябин осъвременява пиесата и кани преподавател по жестомимичния език на нечуващите хора да се включи в работата с актьорите. В резултат целият актьорски състав пресъздава пиесата, говорейки единствено с жестове, движения и звуци на предметите, докато текстът на Чехов тече на субтитри. \r\nПо-късно днес – от 19.15 часа на сцена „Филиал“ на варненския театър предстои да се играе спектакълът „Редки тъпанари“ на Драматичния театър в Русе. От 19.00 часа на Основна сцена на Драматичния театър във Варна отново ще бъде представен спектакълът „Албена“ на Театър „Българска армия“.\r\nДиана СТОЕВА", "date": "2018.06.02", "title": "Варна: С кинопрожекция на руски спектакъл продължава Театралният фестивал „Варненско лято“"}
{"url": "http://www.focus-news.net/news/2018/06/02/2529127/a1on-makedoniya-spored-vmro-dpmne-vsichki-sa-stanali-po-bedni-osven-zoran-zaev-i-kartelat-voden-ot-nego.html", "text": "Според опозиционната македонска партия ВМРО-ДПМНЕ, откакто е на власт, правителството на СДСМ връща страната назад. Според партията икономиката е в застой, няма никакъв растеж, съдилищата „работят под диктовка“ , а в институциите се извършват злоупотреби, предава македонската медия  „A1oN“.\r\n„Гражданите живеят по-зле отколкото преди година. Заплатите намаляват, цените на дребно се покачват. Количеството дизелово гориво, което гражданите биха могли да купят със средна заплата преди една година, е с 120 литра по-малко днес“, смята опозиционната партия.\r\n„Няма отделни капиталови инвестиции, а държавният дълг е надхвърлил 5 милиарда евро. Милиони получават заеми всеки месец, а гражданите не знаят къде отиват парите, които ще се върнат в бъдещите поколения“, допълват от ВМРО-ДПМНЕ.\r\n„Докато всички са по-бедни, само Заев и картелът, който води, са богати“, убедени са от организацията и призовават към протести тази вечер пред сградата на правителството. Виктор Турмаков", "date": "2018.06.02", "title": "„A1oN“ (Македония): Според ВМРО-ДПМНЕ „всички са станали по-бедни, освен Зоран Заев и картелът, воден от него“"}
{"url": "http://www.focus-news.net/news/2018/06/02/2529132/tass-na-9-septemvri-v-moskva-shte-se-provedat-kmetski-izbori.html", "text": "Московската градска дума взе решение изборите за кмет на града да се проведат на 9 септември, предава ТАСС.\r\n„Предполага се изборите за кмет на Москва да се насрочат на 9 септември. Приемайки постановлението даваме официално начало на избирателната кампания“, заяви председателят на Московската градска дума Алексей Шапошников.  Виктор Турмаков", "date": "2018.06.02", "title": "ТАСС: На 9 септември в Москва ще се проведат кметски избори"}
{"url": "http://www.focus-news.net/news/2018/06/02/2529129/sofiya-tir-se-e-preobarnal-na-10-km-na-am-trakiya-nyama-postradali.html", "text": "ТИР се е преобърнал на 10 км на АМ „Тракия“. Това съобщиха за Агенция „Фокус“ от пресцентъра на МВР. Затруднено е движението по автомагистрала „Тракия“, на около 10 км след София, посока Пловдив, след като към 9.30 часа по неизяснени засега причини ТИР се е преобърнал на пътното платно. По първоначални данни шофьорът не е пострадал. Движението се пропуска само в аварийната лента – за леки автомобили, като е организиран обходен маршрут и през Вакарел. Патрули на „Пътна полиция“ регулират движението в затруднения участък.", "date": "2018.06.02", "title": "София: ТИР се е преобърнал на 10 км на АМ „Тракия“, няма пострадали"}
{"url": "http://www.focus-news.net/news/2018/06/02/2529128/blagoevgrad-s-ritual-po-polagane-na-tsvetya-i-ventsi-pred-byust-pametnika-na-hristo-botev-obshtestvenostta-v-grada-pochete-142-godini-ot-gibelta-mu.html", "text": "С ритуал по полагане на цветя и венци пред бюст-паметника на Христо Ботев, който се намира на площад „Народния будители“ в Благоевград обществеността почете 142 години от гибелта му, предаде репортер на Радио „Фокус“ – Пирин. Официални гости на събитието бяха заместник-областният управители на Благоевград – Иван Стоянов, Иво Николов, заместник-кмет на Община Благоевград, представители на Общински съвет – Благоевград, на Военно формирование 26 400, военнослужещи от състава на военното формирование, представители на Регионален исторически музей – Благоевград, директорът на Регионална библиотека „Димитър Талев“ – Благоевград Райка Христова, представители на политически партии, културни дейци, историци, общественици и граждани. Отбелязването на годишнината от смъртта на Ботев започна точно в 11000 часа с едноминутно мълчание, след което прозвуча и химнът на Република България. Рецитал, посветен на революционерът, публицист и общественик Христо Ботев изнесоха възпитаници от класа по литературно четене в Благоевград. В словото си те посочиха, че дата 2 юни събира в себе си миналото, настоящето и бъдещето и ни превръща в единно цяло, в една надежда, в един устрем.\r\n„На този ден ние се прекланяме пред подвига на Христо Ботев – гениалният поет, публицист, революционер, патриот и просветител. Прекланяме се пред паметта и саможертвата на неговите четници и хилядите безимени герои, които промениха съдбата на България. Ботев въплъщава величието на българския национален гении, той е символ на борбата срещу всяка несправедливост, на националната доблест и на българската саможертва“, казаха още в своя рецитал възпитаниците от класа по литературно четене.\r\nОтдаването на всенародната почит към паметта на Ботев и загиналите за свободата на България в Благоевград, а и в цялата страна ще продължи в 12.00, когато ще бъде излъчен акустичния сигнал „Въздушна опасност“ в продължение на две минути.\r\nХристо Ботев е една от най-ярките личности в българската история. В Румъния той подготвя и въоръжава чета, с която да се включи в Априлското въстание. При вестта за избухването на въстанието, четниците тръгват от Гюргево към България, качвайки се на кораба „Радецки“. На 16 май 1876 година те заставят капитана да спре на българския бряг при Козлодуй и от там се отправят към Балкана. На 2 юни 1876 година в подножието на връх Вола вражески куршум пронизва Ботев при последното сражение на неговите четници във Врачанския балкан.\r\nЛивия НИНОВА", "date": "2018.06.02", "title": "Благоевград: С ритуал по полагане на цветя и венци пред бюст-паметника на Христо Ботев обществеността в града почете 142 години от гибелта му"}
{"url": "http://www.focus-news.net/news/2018/06/02/2529126/pazardzhik-v-grada-se-otbelyazvat-142-godini-ot-gibelta-na-poeta-revolyutsioner-hristo-botev-i-zaginalite-za-svobodata-na-balgariya.html", "text": "В Пазарджик се отбелязват 142 години от гибелта на поета-революционер Христо Ботев и загиналите за свободата и независимостта на България, съобщиха за Радио „Фокус“ – Пазарджик от Общината.  Цветя и венци ще бъдат поднесени пред паметника на Христо Ботев на пл. „Съединение“ в Пазарджик от 11.30 часа. Възпоменателният ден ще продължи с поетичен спектакъл на ученици от ОУ „Климент Охридски“ в града.", "date": "2018.06.02", "title": "Пазарджик: В града се отбелязват 142 години от гибелта на поета-революционер Христо Ботев и загиналите за свободата на България"}
{"url": "http://www.focus-news.net/news/2018/06/02/2529134/lovchanskiyat-mitropolit-gavriil-shte-otkrie-porednata-izlozhba-ot-blagotvoritelnata-sinodalna-kampaniya-detsa-risuvat-za-detsa-na-6-yuni.html", "text": "На 6 юни 2018 г., с благословението на Негово Светейшество Българския патриарх Неофит и по решение на Св. Синод, Негово Високопреосвещенство Ловчанският митрополит Гавриил, ръководител на Културно-просветния отдел при Св. Синод, ще открие поредната изложба от благотворителната синодална кампания \"ДЕЦА РИСУВАТ ЗА ДЕЦА\". Кампанията с благотворителна изложба има за цел да подпомогне онкоболните деца, лекуващи се в Клиника по детска клинична хематология и онкология при УМБАЛ „Царица Йоанна – ИСУЛ“, гр. София. Това съобщиха от пресцентъра на Св. Синод.\r\nХудожниците и фотографите в изложбата са деца и ученици – лауреати на синодалния Национален конкурс „Възкресение Христово” през последните няколко години. Даренията могат да бъдат пускани в Кутията на Доброто (на рецепцията на х-л „Маринела“) или превеждани по банков път.\r\nОткриването е на 6 юни (сряда) от 18.00 часа във фоайето и лятната градина на хотел „Маринела” (бул. „Джеймс Баучер“ № 100, гр. София).\r\nПартньори са вестник „24 часа”, хотел „Маринела” и Сдружение „Маринела”, както и Националната професионална гимназия за полиграфия и фотография (гр. София).", "date": "2018.06.02", "title": "Ловчанският митрополит Гавриил ще открие поредната изложба от благотворителната синодална кампания \"ДЕЦА РИСУВАТ ЗА ДЕЦА\" на 6 юни"}
{"url": "http://www.focus-news.net/news/2018/06/02/2529138/afp-palestinets-e-zastrelyan-sled-kato-se-e-opital-da-blasne-izraelski-voynitsi-s-avtomobil.html", "text": "Палестинец, който се е опитал да блъсне израелски войници с автомобил в град Хеброн на Западния бряг, е бил застрелян, предава  AFP.\r\n„Терорист се опита да сгази войници от Израелските сили за самоотбрана с превозно средство. Като реакция те са стреляли към него, убивайки го. Няма пострадали войници“, пише в официално заявление на въоръжените сили.  Виктор Турмаков", "date": "2018.06.02", "title": "AFP: Палестинец е застрелян, след като се е опитал да блъсне израелски войници с автомобил"}
{"url": "http://www.focus-news.net/news/2018/06/02/2529137/blagoevgrad-330-000-kasa-kontrabandni-sa-otkriti-v-tovaren-avtomobil-na-gkpp-kulata-shofyorat-e-zadarzhan-za-72-chasa.html", "text": "Служители на ГД „Гранична полиция“ са извършили вчера рано сутринта проверка на товарен автомобил с българска регистрация на ГКПП \"Кулата\". Това съобщиха от пресцентъра на МВР. В превозното средство граничните полицаи са открили 33 мастърбокса (330 000 къса) цигари без акцизен бандерол, превозвани сред официалния по документи товар – огледала, предназначени за доставка в страната. \r\nПо случая е образувано досъдебно производство. Работата продължава с извършването на процесуално-следствени действия под ръководството на Окръжна прокуратура - Благоевград. \r\nВодачът на автомобила – 49-годишен български гражданин, е привлечен като обвиняем и задържан с мярка за неотклонение „задържане за 72 часа”.", "date": "2018.06.02", "title": "Благоевград: 330 000 къса контрабандни са открити в товарен автомобил на ГКПП \"Кулата\", шофьорът е задържан за 72 часа"}
{"url": "http://www.focus-news.net/news/2018/06/02/2529133/predsedatelyat-na-bsp-korneliya-ninova-botev-e-vdahnovenie-za-smelite-draznali-da-se-opalchat-na-vsyako-potisnichestvo-strah-i-primirenie.html", "text": "Човек, който е поставил пред себе си само един избор - свобода или смърт, остава завинаги в историята като безгранично смел, достоен и велик българин. Признателни, днес се прекланяме пред Христо Ботев, за когото всичко в живота му стои \"после Отечеството\". Това заяви председателят на Националния съвет (НС) на БСП Корнелия Нинова по повод Деня на Ботев и загиналите за свободата и независимостта на България, съобщиха от пресцентъра на партията. Лидерът на левицата добави, че такъв \"великан\" не може да остане в миналото. „Ботев е днешното. Днешната гузна съвест на предателите. Днешното вдъхновение за смелите, дръзнали да се опълчат на всяко потисничество, страх и примирение”, каза още Нинова. Тя подчерта, че най-голямото признание за неговата саможертва би било да опровергаем думите му, че свестните у нас считат за луди и да постигнем мечтата му за свободен, смел и независим народ.", "date": "2018.06.02", "title": "Председателят на БСП Корнелия Нинова: Ботев е вдъхновение за смелите, дръзнали да се опълчат на всяко потисничество, страх и примирение"}
{"url": "http://www.focus-news.net/news/2018/06/02/2529141/nezavisen-vestnik-makedoniya-zlodeyaniyata-na-prezidenta-georgi-ivanov.html", "text": "Наблюдателят от македонското издание „Независен вестник“ Ерол Ризаов излезе с критичен коментар относно дейността на президента на страната Георги Иванов.   \r\n„Президентът на страната Георги Иванов все още е на тази функция при неизяснени обстоятелства, най-вероятно само защото компетентните институции и прокуратури, съдебните инстанции и парламентът не повдигат процедури да се прилагат конституционните разпоредби. Този човек, който девет години е начело на държавата, след доста съмнителни избори, след всички злодеяния, продължава да всява смутове в обществеността всеки ден с решения и заплахи за нарушаване на интересите и репутацията на Македония. \r\nВ македонската конституция има разпоредби, какво да се прави при  неприлично поведение на президента на страната и за неговото явно възпрепятстване на правосъдието и върховенството на закона. Могат ли да бъдат нарушени решенията на президента Иванов, които пряко пораждат смущения в обществения ред и нарушават бъдещето на Македония и нейните граждани?“, пита авторът.\r\n„Президентът на страната, ако заработи върховенството на закона, ще се изправи пред сериозни обвинения за нарушаване на Конституцията с неподписването от своя страна на закони, приети в парламента в демократична процедура с гласуване \"за\" втори път. И накрая, в съставните закон има членове, които предвиждат подходящи процедури, когато президентът носи вредни решения, въпреки че публично признава пред телевизора камери, че не е информиран какво се случва в страната. Невежеството на законите, дължащо се на невежеството на президента, не освобождава извършителя на отговорност или неговите съучастници“, убеден е Ризаов\r\n„Георги Иванов с прибързани заплахи за пускане на някакво вето. Президентът, чрез неговия кабинет, въпреки че твърди, че не е информиран за преговорите с Гърция, със своите заплахи за вето, още преди да получи цялата информация от първа ръка, неприлично за един президент на държава публично определи да се провалят всички дългогодишни усилия за евроатлантическата интеграция на Македония. През последните девет години президента Иванов има голям принос за \"откраднатото\" време от живота на гражданите на Македония. \r\nСловесните ангажименти на Иванов за членство на Македония в ЕС и НАТО изглеждаха карикатурно и бяха последвани от подигравки дори и при нашите приятели и поддръжници. Крайният резултат е отчаян жест президента Иванов да изпълни желанието на колегата, президент на Гърция Прокопис Павлопулос да пропаднат преговорите, а за това да бъде виновни македонците“, допълва авторът.\r\n„Не знам какво му е посочил външният министър Никола Димитров на президента на страната. Но независимо от това, президентът Иванов е длъжен публично да отговори на основния въпрос - каква е устойчивостта на Македония като държава, ако не влезе в НАТО и ЕС и къде вижда перспектива, ако се провалят преговорите“,\tдопълва Ризаов.\r\n„И което е още по-важно, президентът Иванов трябва да  покаже на македонската общественост каква е неговата отговорност, ако пречи на важните стратегически цели и приоритети на държавата. Не е необходим много аналитичен разум да заключим, че след 200 000 паспорта, т.е. българското гражданство, ще има поне толкова за албанско и сръбско гражданство. Никой не може да предотврати това, освен ако не се осъществят най-важните стратегически интереси на държавата. Ако президентът не знае това, той трябва да бъде уведомен от компетентните институции под негово ръководство и отговорност. Ако това не помогне, той трябва да разбере в разследването срещу него, което първо трябва да бъде повдигнато в парламента и след това в компетентния съд.\r\nСтранно, че президента Иванов една година преди края на мандата си след девет години партиен активизъм и пропаганда с нито една дума, дори с най-малък опит и бъде президент на всички граждани, сега не се реши на оставка“, заключва Ризаов. Виктор Турмаков", "date": "2018.06.02", "title": "„Независен вестник“ (Македония): Злодеянията на президента Георги Иванов"}
{"url": "http://www.focus-news.net/news/2018/06/02/2529140/sofiya-poveche-ot-10-km-e-zadrastvaneto-na-am-trakiya-zaradi-preobarnaliya-se-tir-kolonite-zapochvat-ot-izhoda-na-stolitsata.html", "text": "Повече от 10 км е задръстването на АМ \"Тракия\" в посока Пловдив заради преобърналия се ТИР, колоните започват от изхода на столицата, съобщи читател на Агенция \"Фокус\". Затруднено е движението и в двете посоки на движение. \r\nОколо 9.30 часа ТИР се преобърна на пътното платно в района на 10 км на магистралата в посока Пловдив. Движението в района се пропуска само в аварийната лента – за леки автомобили, като е организиран обходен маршрут и през Вакарел. Патрули на „Пътна полиция“ регулират движението в затруднения участък.\r\nПо неофициална информация на място има разлято масло и в момента участъкът се почиства и опесъчава.", "date": "2018.06.02", "title": "София: Повече от 10 км е задръстването на АМ \"Тракия\" заради преобърналия се ТИР, колоните започват от изхода на столицата"}
{"url": "http://www.focus-news.net/news/2018/06/02/2529135/fokus-makedoniya-makedonskata-opozitsiya-shte-protestira-sreshtu-pravitelstvoto.html", "text": "Основната опозиционна партия в Македония ВМРО-ДПМНЕ ще проведе днес, на 2 юни, от 20 часа (местно време – 21:00 българско) протест срещу правителството на страната, предава македонският  „Фокус“.\r\nЛидерът на опозицията Християн Мицковски призова към масови протести.\r\n„Нашите хора търсят светлина и надежда, защото това, което в момента се случва в страната, не е нито светлина, нито надежда. Новата сутрин се ражда, новото утре ще донесе нова надежда за Македония и за гражданите на страната“, смята той. Виктор Турмаков", "date": "2018.06.02", "title": "„Фокус“ (Македония): Македонската опозиция ще протестира срещу правителството"}
{"url": "http://www.focus-news.net/news/2018/06/02/2529139/blagoevgrad-s-ritual-po-podnasyane-na-tsvetya-i-ventsi-v-simitli-shte-otbelezhat-denya-na-botev-i-zaginalite-za-natsionalno-osvobozhdenie.html", "text": "Навършват се 142 години от гибелта на поета-революционер Христо Ботев. По традиция Община Симитли организира ритуал по повод отбелязване на Деня на Ботев и загиналите за национално освобождение. Това съобщиха за Радио „Фокус“ – Пирин от Община Симитли. От 11.40 часа пред сградата на Общината е сборният пункт за честване с поднасяне на венци и цветя в памет на Ботев в мемориалния парк с бюстовете на Ботев и Левски.\r\nВ него ще вземат участие представители на ръководството на Община Симитли, Общинския съвет, служители на общинска администрация. Ученици от СУ „Св. Св. Кирил и Методий” ще рецитират стихове на поета-революционер и ще бъде представена хронология на живота Ботев.\r\nЛивия НИНОВА", "date": "2018.06.02", "title": "Благоевград: С ритуал по поднасяне на цветя и венци в Симитли ще отбележат Деня на Ботев и загиналите за национално освобождение"}
{"url": "http://www.focus-news.net/news/2018/06/02/2529136/veliko-tarnovo-obshtogradsko-poklonenie-po-povod-denya-na-botev-i-na-zaginalite-za-svobodata-i-nezavisimostta-na-balgariya-shte-se-provede-v-svishtov.html", "text": "Общоградско поклонение по повод Деня на Ботев и на загиналите за свободата и независимостта на България ще се проведе в Свищов, съобщиха от пресцентъра на Общината. Всички жители на град са поканени да се включат в поклонението, ще се състои от 11.30 часа пред паметника на Свободата в Свищов.", "date": "2018.06.02", "title": "Велико Търново: Общоградско поклонение по повод Деня на Ботев и на загиналите за свободата и независимостта на България ще се проведе в Свищов"}
{"url": "http://www.focus-news.net/news/2018/06/02/2529142/mvr-edin-chovek-e-zaginal-drugi-20-sa-raneni-pri-katastrofi-prez-izminaloto-denonoshtie-v-stranata.html", "text": "Един човек е загинал, други 20 са ранени при катастрофи през изминалото денонощие в страната, съобщиха от пресцентъра на МВР. В страната са станали 16 пътнотранспортни произшествия, при които има един загинал. На територията на столицата са станали 65 леки четири тежки пътни инцидента, при които има петима ранени.", "date": "2018.06.02", "title": "МВР: Един човек е загинал, други 20 са ранени при катастрофи през изминалото денонощие в страната"}
{"url": "http://www.focus-news.net/news/2018/06/02/2529143/ministar-krasimir-valchev-tryabva-da-podobrim-efektivnostta-ot-vanshnoto-otsenyavane.html", "text": "Трябва да подобрим ефективността от външното оценяване като оптимизираме организацията.От друга страна ще направим така, че по-малко грешки да се допускат, най-вече по линия на това да използваме в по-голяма степен резултатите и имаме възможност да правим такива разрези и анализи, които да ни позволят да дадем конкретни препоръки. Това каза министърът на образованието и науката Красимир Вълчев в предаването \"Седмицата\" на \"Дарик радио\". По думите му в новия Закон за предучилищното и училищното образование е заложена цялостна концепция така наречения контролно-оценъчен блок на системата, която включва и т. нар. оценка на добавената стойност, и инспектирането, и системата за управление на качеството. \"Оценката на добавената стойност най-общо ще ни казва колко едно училище е допринесло на базата на резултатите от външното оценяване колко е допринесло за развитието на групата ученици, които то обучава. Примерно на входа на прогимназиалния етап в 5 клас са били с еди какви си резултати, в 7 клас те са подобрили резултатите си, имайки предвид и какви ученици учат в училището, така наречените контекстуални характеристики\", обясни Вълчев.", "date": "2018.06.02", "title": "Министър Красимир Вълчев: Трябва да подобрим ефективността от външното оценяване"}
{"url": "http://www.focus-news.net/news/2018/06/02/2529147/gabrovo-zemnite-stihii-sabirat-balgarski-familii-na-festival-v-mair-bozhentsi.html", "text": "Фестивалът „Четирите стихии“ ще се проведе в Музей на архитектурно-исторически резерват (МАИР) „Боженци“. Фестивалът е посветен на въздуха, огъня и водата и ще събере семейства от региона и всички краища на страната, за едно духовно съприкосновение със земните енергии, съобщиха от Музея.\r\nЩе има забавления за всички възрасти – от бебе до баба. Ще отворят врати работилници и ателиета, в които гостите ще развихрят въображението и желанието си за съприкосновение със стихиите чрез различни видове изкуства, занаяти и развлечения.\r\nМалчугани и родители, синове и внуци, баби и майки, ще бъдат въвлечени в творчество и обучение. Ще четат, ще рисуват, ще подчиняват водата и огъня, ще се радват на свежия въздух и аромата на тревите в Боженци, съхранило уникални образци на българската възрожденска архитектура.\r\nМайстори и занаятчии, танцьори, певци и свирачи, ще представят своите умения в този ден в село Боженците.\r\nОфициалното откриване е в 12.12 часа. На мегдана ще запее и заиграе Капанският ансамбъл. А най-ентусиазираните ще могат да разучат стъпките от тяхната хореография, както и на най-популярните български народни танци, в работилничката „Дръж се, земьо“.\r\nФлаер с програмата и картата на селото ще бъде предоставена на всеки гост, който ще може да се ориентира къде какво го очаква. Два концерта и 16 ателиета ще забавляват посетителите под мотото „Заедно да сътворим и преоткрием огъня, земята, въздуха и водата, творейки“. Семейният фестивал „Четирите стихии“ е вдъхновен от природата и всяко занимание ще е едно докосване до онова, което тя ни е предоставила – рисуване с вода, ваене на глинени съдове, изпичане на хляб, леене на свещ, засаждане на цветя, носене на вода с кобилица, приготвяне на билков чай…Много са изненадите – за всеки интерес и възраст.\r\nНа финала ще бъдат и най-желаните атракции – нестинарските танци, представени от танцьорите на Капанския ансамбъл и рисуване със светлина – атракция, подготвена от младите артисти на Центъра за изкуство „Алос“.\r\nОчакванията на домакини и организатори са на фестивала да пристигнат гости от близо и далеч, а обикновено това са семейства или приятели. Затова са решили да наградят най-многобройните фамилии, които са дошли в Боженци с представители от различни поколения – баби и дядовци, майки и бащи, синове и дъщери, внуци и правнуци, зетьове, братовчеди, сватове, кумове и кръщелници, вуйчовци и учинайки. Най-многобройната група от приятелски семейства също ще получи подаръци: „лакомства“- за мъжете с висок градус, за децата – със сладост и за дамите – такива, които носят радост. Какви точно? Запишете се при пристигането си в Боженци и изчакайте 19.30 часа преди началото на концерта на Фолклорен танцов ансамбъл „Боженци“, за да си ги получите, а след това се хванете на хорото на ансамбъла, в който ръка за ръка тропат деца и техните родители.\r\nСемейният фестивал е не просто събитийна атракция в и без друго обичания от българите туристически обект Боженци. Той ще стане една нова традиция, която носи послание за заедност, така необходима както в личния, така и в професионалния ни живот.\r\nПроектът, по който се реализира фестивала, се финансира по програма „Култура 2018“ на Община Габрово.", "date": "2018.06.02", "title": "Габрово: Земните стихии събират български фамилии на фестивал в МАИР „Боженци“"}
{"url": "http://www.focus-news.net/news/2018/06/02/2529145/vitsepremirat-tomislav-donchev-chetvarta-kompaniya-zayavi-interes-kam-aets-belene.html", "text": "„Не е възможен отговор дали ще строим АЕЦ \"Белене\", това може да се каже след процедура, която да покаже дали има инвеститор. Аз съм оптимист, защото вчера има заявен писмен интерес от четвърта компания”. Това обяви вицепремиерът Томислав Дончев в предаването „Тази събота”", "date": "2018.06.02", "title": "Вицепремирът Томислав Дончев: Четвърта компания заяви интерес към АЕЦ „Белене”"}
{"url": "http://www.focus-news.net/news/2018/06/02/2529146/politologat-parvan-simeonov-es-se-pridvizhva-kam-orbitata-na-interesi-na-moskva.html", "text": "Европейският съюз (ЕС) се придвижва към орбитата на интереси на Москва. Това каза в интервю за седмичното обзорно предаване „Метроном“ на Радио „Фокус“ политологът Първан Симеонов, изпълнителен директор на „Галъп интернешънъл“, по повод срещите на президента Румен Радев и премиера Бойко Борисов с руския държавен глава Владимир Путин. Според Симеонов българската държава започва да разбира спецификата на политическите времена, в които сигурни партньори не съществуват и по-фриволна игра между Европа и Азия изглежда като разумен ход. Той обясни, че България се опитва да осребри позицията си между Изтока и Запада. „Срещите на Радев и Борисов с Владимир Путин са положителни, но едва ли са основен прийом на общността за нейното сближаване с Русия“, констатира Симеонов. \r\n„Президентът мина пръв, зададе политическата посока, каквато е работата на един президент, а министър-председателят влезе в конкретността. Втори извод от тази среща е, че конкретността можеше да бъде повече. Дори в по-проправителствено настроените медии като че ли няма някакви страшни фанфари след тази среща, просто защото се очакваше някаква конкретна новина. И третият извод е, че срещата не беше европейско-руска, а се очакваше, освен да бъде заявен българският национален интерес, да има и някакъв европейски привкус“, коментира Симеонов. Той допълни, че комуникацията на основните страни от ЕС с Русия се осъществява интензивно. „Оттук нататък общността трябва да се опази от проява на егоизъм и определени страни-членки да не потърсят уреждане на национални интереси с Москва“, подчерта Симеонов. Той заключи, че срещите на германския канцлер Ангела Меркел и френския президент Еманюел Макрон с руския държавен глава въобще не идват в случен момент.", "date": "2018.06.02", "title": "Политологът Първан Симеонов: ЕС се придвижва към орбитата на интереси на Москва"}
{"url": "http://www.focus-news.net/news/2018/06/02/2529144/mkd-makedoniya-zoran-zaev-i-aleksis-tsipras-i-vchera-ne-provedoha-telefonen-razgovor-shte-ima-li-sreshta-v-prespai.html", "text": "Последният краен срок на последния телефонен разговор между македонските и гръцките министър-председатели, за да се изчистят всички съмнения относно въпроса за името, премина. „Днес, утре и най-късно до петък ще обсъдим с премиера Ципрас, след което се очаква пробив в тези преговори“, заяви преди четири дни (30 май) македонският премиер Зоран Заев. Всички подробности за споразумението са завършени, с изключение на най-важните – „erga omnes“, конституционни промени, прилагателните, коментира македонската медия „МКД“.\r\nОстава неясно дали и кога македонския премиер Зоран Заев ще се чуе с гръцкия му колега Алексис Ципрас и дали, както вече говориха може да се стигне до решение на спора и им среща в Преспа. Неназован представител на гръцкото правителство заяви вчера, че „възможността за сключване на споразумение през следващите дни за разрешаване на спора за името изглежда се отдалечава“.\r\n„ Македония очевидно не е готова да отговори на това, което бе постигнато в Брюксел между двамата министри на външните работи Никола Димитров и Никос Коцияс. Съответно, възможността за сключване на сделка през идните дни изглежда се отдалечава“, заяви представителят на гръцкото правителство.\r\nВ отговор на въпрос за тази информация от Атина македонското правителство призова да няма поддаване на спекулации.\r\n„В тези моменти не бива да се подвеждаме спекулации. Отговорното политическо поведение на всички политически фактори в двете страни е най-важно и в интерес на намирането на решение“, заявиха правителствени източници. Правителството не иска да спекулира, нито да отговаря в допълнение към информацията от Атина.\r\nПремиерът Заев вчера в македонския парламент призова опозицията да не размишлява за преговорите за имената.\r\n„Не спекулирайте, че някой прави нещо в четири очи. Зоран Заев винаги съобщава на обществеността. Никола Димитров, когато говори, говори на обществеността. Всеки документ, който е създаден на официална среща стои в архивите на МВнР, в правителство, при президента на страната“,  подчерта премиерът Зоран Заев от парламентарната трибуна и предупреди депутатите от опозицията, че със своите дискусии могат да нанесат непоправими щети в процеса за решаване на спора за името. Виктор Турмаков", "date": "2018.06.02", "title": "„МКД“ (Македония): Зоран Заев и Алексис Ципрас и вчера не проведоха телефонен разговор. Ще има ли среща в Преспа?"}
{"url": "http://www.focus-news.net/news/2018/06/02/2529150/veliko-tarnovo-nagrazhdavat-pobeditelite-v-tretiya-ezhegoden-turnir-po-futbol-za-kupata-na-kmeta-v-svishtov.html", "text": "Днес ще се проведе награждаването на участниците и победителите в третия ежегоден турнир по футбол за Купата на кмета в Свищов, съобщиха от пресцентъра на Общината. Турнирът бе официално открит вчера. В него по традиция участват футболисти  от двете възрастови групи: футбол 11 – деца родени 2005/2006 г. и футбол 9 – деца родени 2007/2008 г.  Тази година в Свищов пристигнаха отбори от Румъния и Украйна, които заедно с българските футболисти ще мерят сили и през двата дни на турнира.\r\nНаграждаването ще се състои от 13.30 часа на градски стадион „Академик“. Преди това ще се изиграят срещите за 5 и 6 място, за 3 и 4 място и за 1 и 2 място.", "date": "2018.06.02", "title": "Велико Търново: Награждават победителите в третия ежегоден турнир по футбол за Купата на кмета в Свищов"}
{"url": "http://www.focus-news.net/news/2018/06/02/2529148/anton-kisse-asotsiatsiya-na-balgarite-v-ukrayna-balgarska-delegatsiya-doyde-v-selo-zadunaevka-za-da-polozhi-tsvetya-pred-pametnika-na-hristo-botev-zaedno-s-balgarite-ot-ukrayna.html", "text": "Българска делегация дойде в село Задунаевка, за да положи цветя пред паметника на Ботев заедно с българите от Украйна. Това каза за Агенция „Фокус“ председателят на Асоциацията на българите в Украйна Антон Киссе по повод Деня на Ботев и на загиналите за свободата и за независимостта на България.\r\n„Днес делегация от Съюза на тракийските дружества в България пристигна тук, за да положи цветя пред паметника на Христо Ботев и да се види с Асоциацията на българите в Украйна. Благодарен съм на председателя на дружеството Красимир Премянов, че води такава голяма делегация“, каза още той и уточни, че заедно ще положат цветя пред паметника в село Задунаевка, където се намира къщата, в която поетът е бил учител, преди да се посвети на революционната си дейност.\r\n„Хора от всички райони на Украйна ще дойдат тук за поклонение и почит пред паметта на Христо Ботев. Такива мероприятия днес ще се проведат и в град Измаил пред паметника на Ботев, който е разположен пред Измаилския държавен хуманитарен университет – там ще има митинг и полагане на цветя. Събития ще се проведат и на други места, където има бюст-паметници на поета, като най-големи ще са тези в Одеса. В такива дни българите в Украйна винаги се събират заедно, за да почетат хората, които са се борили за освобождението на нашата родина – България“, обясни Киссе.\r\nЦветилена СИМЕОНОВА", "date": "2018.06.02", "title": "Антон Киссе, Асоциация на българите в Украйна: Българска делегация дойде в село Задунаевка, за да положи цветя пред паметника на Христо Ботев заедно с българите от Украйна"}
{"url": "http://www.focus-news.net/news/2018/06/02/2529154/veliko-tarnovo-s-14-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие. Това съобщиха от Хидрометеорологична станция - Свищов. Водният стоеж на реката е 240 см, а температурата на водата - 23.2 градуса. \r\nДнес ще преобладава слънчево време. Ще е топло, около и след обяд в низините горещо – с максимални температури между 30° и 35°.", "date": "2018.06.02", "title": "Велико Търново: С 14 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/06/02/2529152/afp-pedro-sanches-ofitsialno-vstapi-v-dlazhnost-kato-ministar-predsedatel-na-ispaniya.html", "text": "Лидерът на социалистите в Испания Педро Санчес встъпи в длъжност като министър-председател, ден след като изгони от поста своя предшественик Мариано Рахой в исторически вот на недоверие, предизвикан заради корупцията на консерваторите в страната, предава  AFP.\r\n46-годишният икономист Санчес се закле през крал Фелипе VI в двореца „Зарзуела“ край Мадрид. Виктор Турмаков", "date": "2018.06.02", "title": "AFP: Педро Санчес официално встъпи в длъжност като министър-председател на Испания"}
{"url": "http://www.focus-news.net/news/2018/06/02/2529151/pazardzhik-v-panagyurishte-otbelyazvat-denya-na-botev-pred-vechniya-ogan-na-memorialen-kompleks-apriltsi.html", "text": "В Панагюрище отбелязват  Деня на Ботев и на загиналите за свободата пред Вечния огън на Мемориален комплекс „Априлци“, съобщи за Радио „Фокус“ – Пазарджик Радка Костуркова, експерт в Общината. Възпоменателните чествания започват с поднасяне на венци и цветя. Художествена програма представят възпитаниците на Центъра за подкрепа за личностно развитие – Панагюрище Лъчезар Ковачев, Петър Василев, Дилян Хаинов и Мария Ножделова, с ръководител Красимира Василева-М‘Бай.\r\nАлбена ЖИЛЕКОВА", "date": "2018.06.02", "title": "Пазарджик: В Панагюрище отбелязват Деня на Ботев пред Вечния огън на Мемориален комплекс „Априлци“"}
{"url": "http://www.focus-news.net/news/2018/06/02/2529149/nova-makedoniya-razgovorat-mezhdu-ministar-predsedatelite-na-makedoniya-i-gartsiya-ostava-neizvesten.html", "text": "Остава неясно дали и кога македонския премиер Зоран Заев ще се чуе с гръцкия си колега Алексис Ципрас и дали след разговора ще се стигне до решение на спора за името и до лична среща в Преспа, след като неназован представител на гръцкото правителство заяви, че „по всичко личи, че възможността за споразумение в следващите дни за уреждане на спора за името се отдалечава“, предава македонската медия  „Нова Македония“.\r\n„Очевидно Македония все още не е готова да отговори на постигнатото в Брюксел споразумение между двамата външни министри Никос Коцияс и Никола Димитров“. Съответно, възможността за сключване на сделка през идните дни изглежда се отдалечава“, заяви  представителят на гръцкото правителство. След това македонското правителство призова за отговорно политическо поведение и от двете страни.\r\n„В тези моменти не трябва да се подлага на спекулации. Отговорното политическо поведение на всички политически фактори в двете страни е от голяма полза и в интерес на намирането на решение“, заявиха от правителството на Македония, като отговор във връзка с коментара на гръцкия правителствен представител. Виктор Турмаков", "date": "2018.06.02", "title": "„Нова Македония“: Разговорът между министър-председателите на Македония и Гърция остава неизвестен"}
{"url": "http://www.focus-news.net/news/2018/06/02/2529155/nezavisen-vestnik-apartamentat-na-tito-v-nyu-york-se-prodava-za-12-mln-dolara.html", "text": "Двуетажен луксозен апартамент в Ню Йорк, собственост на бивша Югославия, ще бъде предложен за продажба на цена от 12,1 милиона долара, а получените пари ще бъдат разпределени между страните-наследници, съобщи сръбското министерство на външните работи, цитирано от македонското издание  „Независен“.\r\nАпартаментът, който има шест спални и четири бани, е бил използван от посланиците на СФРЮ в САЩ и е обитаван от покойния югославски президент Йосип Броз-Тито по време на посещенията му в Ню Йорк.\r\nАпартаментът, който е празен от 1992 г. насам, е закупен бивша Югославия през 1975 г. за сума от 100 000 долара.\r\nВ изявление на сръбското министерство се посочва, че след разпадането на СФРЮ, разходите за поддръжка на апартамента плаща Сърбия, затова и Белград да получи 40 процента от сумата, за  която той ще бъде продаден. Виктор Турмаков", "date": "2018.06.02", "title": "„Независен вестник“: \"Апартаментът на Тито\" в Ню Йорк се  продава за 12 млн. долара"}
{"url": "http://www.focus-news.net/news/2018/06/02/2529156/api-vazstanoveno-e-dvizhenieto-pri-km-10-na-am-trakiya-v-posoka-sofiya-za-plovdiv-lekite-avtomobili-preminavat-v-aktivna-i-avariyna-lenta.html", "text": "Възстановено е напълно движението в посока София, при км 10 от АМ \"Тракия\". За Пловдив леките автомобили преминават в активна и аварийна лента. Това съобщиха от пресцентъра на Агенция \"Пътна инфраструктура\". Тежкотоварният трафик се пренасочва по обходния маршрут през Нови Хан и пътен възел Вакарел. Шофьорите да се движат с повишено внимание и съобразена скорост.", "date": "2018.06.02", "title": "АПИ: Възстановено е движението при км 10 на АМ \"Тракия\" в посока София, за Пловдив леките автомобили преминават в активна и аварийна лента"}
{"url": "http://www.focus-news.net/news/2018/06/02/2529160/varna-rabotnik-e-postradal-pri-raztovarvane-na-mikrobus-koyto-e-poteglil-sam.html", "text": "Работник е с наранен крак, след като микробус е потеглил сам и го е блъснал. Това съобщи за Радио „Фокус“-Варна дежурният в сектор „Пътна полиция“ към ОДМВР-Варна. Инцидентът е станал около 12.00 часа до блок 1 в квартал „Левски“. Работникът е разтоварвал превозното средство, когато автомобилът, който не е бил със задействана ръчна спирачка, е потеглил на собствен ход. Пострадалият мъж е отведен в болнично заведение. Към момента няма данни за състоянието му.\r\nДиана СТОЕВА", "date": "2018.06.02", "title": "Варна: Работник е пострадал при разтоварване на микробус, който е потеглил сам"}
{"url": "http://www.focus-news.net/news/2018/06/02/2529162/nezavisen-vestnik-makedoniya-vodata-v-doyranskoto-ezero-e-problem-i-kogato-ya-ima-i-kogato-ya-nyama.html", "text": "Водата в Дойранското езеро е проблем и когато я има, и когато я няма. Когато тя започна да спада след обявяването на независимостта на Македония, туризмът започна да страна, а сега, когато започна да се надига, туризмът отново страна, този път заради слабата инфраструктура. Днес курортът е сянка на предишното си добро състояние, предава   „Независен вестник“.\r\nНивото на водата в Дойран е 11 см над максимално допустимото, така че в резултат на това са наводнени част от плажовете зад сградата на местните сгради. Пътеката  от плочи  в момента е напълно неизползваема един месец преди официалния старт на новия туристически сезон. \r\nТова е причина за искане на становище от страна на кмета на Дойран Анго Ангов. \r\n„Имаме проблем с появата на вода. Не можем да направим нищо срещу природата и нейната сила. Това е нещо, което е трудно да се спре. Надяваме се, че валежите ще спрат, което също ще бъде предпоставка за стабилизиране на ситуацията. Що се отнася до пътеката, тя е направена преди пет-шест години, но нивото на водата беше много далеч от сегашното и никой не се надяваше, че толкова бързо ще се покачи“, заяви кметът.\r\n\"Имаме трансграничен проект с Гърция за канала за заграждане на езерото от тяхна страна. Заявлението е прието, средствата са одобрени, но все още не сме подписали нищо, за да започнем официално с неговото осъществяване. Въпросът чака гръцката страна“, допълни той. Виктор Турмаков", "date": "2018.06.02", "title": "„Независен вестник“ (Македония): Водата в Дойранското езеро е проблем и когато я има, и когато я няма"}
{"url": "http://www.focus-news.net/news/2018/06/02/2529161/standard-prez-poslednite-deset-godini-189-000-albanski-grazhdani-sa-poluchili-italiansko-grazhdanstvo.html", "text": "Италианският Институт за многоетнически изследвания съобщи, че през последните десет години са регистрирани около 1,1 милиона нови италианци, от които 224,000 са само миналата година, предава  „Стандард“.\r\nСпоред статистическите данни 189 000 албански граждани са получили италианско гражданство, което представлява 16,6% от общия брой. По този начин албанските граждани са на второ място в списъка на чужденците, които са получили италианско гражданство точно след  мароканците.\r\nСчита се в момента  в Италия, живеят повече от 440 000 албански граждани.\r\nЗа ръста на броя на албанските граждани, които използват и най-малката възможност да напуснат страната за по-добър живот, говори и фактът, че миналата година на Лотарията на САЩ за Зелена карта са кандидатствали 367 231 граждани на Албания. Виктор Турмаков", "date": "2018.06.02", "title": "„Стандард“: През последните десет години 189 000 албански граждани са получили италианско гражданство"}
{"url": "http://www.focus-news.net/news/2018/06/02/2529153/nova-makedoniya-pravitelstvoto-na-makedoniya-prizovava-kam-otgovorno-politichesko-povedenie.html", "text": "От правителството в Македония посочиха, че „в моменти като тези моменти не трябва да се подлага на спекулации“, предава македонската медия   „Нова Македония“.\r\n„Отговорното политическо поведение на всички политически фактори в двете страни е от голяма полза и в интерес на намирането на решение“, заявиха от правителството на Македония като отговор във връзка с коментара на гръцки правителствен представител, който заяви, че „по всичко изглежда, че се отдалечава възможността за споразумение през следващите дни, за да разреши спора за името“.\r\nСпоред същия държавен служител се отдалечава и възможността за телефонен разговор между Зоран Заев и Алексис Ципрас. Виктор Турмаков", "date": "2018.06.02", "title": "„Нова Македония“: Правителството на Македония призовава към отговорно политическо поведение"}
{"url": "http://www.focus-news.net/news/2018/06/02/2529165/pregled-na-mezhdunarodnite-novini-do-13-chasa-agentsiya-fokus.html", "text": "Основната опозиционна партия в Македония ВМРО-ДПМНЕ ще проведе днес, на 2 юни, от 20 часа (местно време – 21:00 българско) протест срещу правителството на страната.\r\nЛидерът на опозицията Християн Мицковски призова към масови протести.\r\n„Нашите хора търсят светлина и надежда, защото това, което в момента се случва в страната, не е нито светлина, нито надежда. Новата сутрин се ражда, новото утре ще донесе нова надежда за Македония и за гражданите на страната“, смята той.\r\n***  Оповестеното реструктуриране на правителството на Македония, в което се наблюдава смяната на министрите в няколко ключови сектора, мина през парламентарния филтър.\r\nСъбранието даде зелена светлина на четирима министри и четирима нови заместник-министри. Министерството на правосъдието ще бъде ръководено от Рената Десковска, която  досега бе министър на образованието, а на нейно място застава Ербер Адеми. На мястото на министър на културата застава Асаф Адеми, докато Бархил Даути е избран за министър без портфейл.\r\n Десковска бе избрана с 67 гласа „за“ и 23 „против“, Арбер Адеми с 67 „за“ и 25 „против“, Асаф Адеми с 66 „за“ и 23 „против“, а Даути с 65 „за“ и 26 „против“ , а след изборите те дадоха тържествена декларация.\r\nАндрей Жерновски е избран за заместник-министър на външните работи. Асим Муса ще бъде заместник-министър на здравеопазването, докато Гьонул Байрактар ще бъде заместник на Мила Царовска в Министерството на труда и социалната политика. Садик Бечири встъпва в заместник-министъра в транспорта и съобщенията.\r\n*** Президентът на Турция Реджеп Тайип Ердоган призова САЩ да изпълняват своите задължения в рамките на споразумението за доставка в страната му на американските изтребители-бомбардировачи пето поколение Ф-35 и да не карат „Анкара да тропа по други врати“.\r\n„Казваме, че САЩ са наш стратегически партньор. Но стратегическият партньор не трябва да ни предлага да тропаме на други врати. Не ни интересува какво казва Сенатът. Нас ни интересуват единствено доставките на Ф-35“, заяви Ердоган. „Обсъдих този въпрос с президента на САЩ Доналд Тръмп. Също така обсъждах въпроса и на преговорите с делегациите. Ако сме стратегически партньори, то САЩ не трябва да допускат правни грешки по този въпрос“, допълни той.\r\n***  Министърът на отбраната на САЩ Джеймс Матис обвини Китай, че използва стратегия на „заплашване и изнудване“ в Южнокитайско море. Той  заяви, че страната му „енергично ще се  надпреварва“ с Пекин в региона при нужда.\r\nСпоред него Китай поставя оръжейни системи, включително и ракетни системи, както и изтребители в спорните води, което поставя под съмнение намеренията на Пекин.\r\n„Въпреки че Китай твърди обратното, поставянето на тези оръжейни системи е свързано с военната употреба на това за заплаха и изнудване“, заяви Матис. „Китайската политика е в пряк контраст към нашата стратегия. Ние поставяме под въпрос китайските по-широки цели“, допълни той.\r\nСъщевременно министърът допълни, че САЩ ще продължат „да следват конструктивни, ориентирани към резултатите отношения с Китай“. \r\n***  Президентът на Сърбия Александър Вучич заяви, че ако страната му бе признала полуостров Крим за част от Русия, то това би означавало подкрепа на независимостта на Косово.\r\n„Не сме признавали Крим за част от Русия. Ако го бяхме направили, това щеше да означава, че подкрепяме независимостта на Косово. Но поставете се на наше място. Кой от постоянните страни-членки на Съвета за сигурност на ООН подкрепя нашата територоиална цялост? Русия. Можем ли да се простреляме в крака?“, заяви Вучич.\r\nТой напомни, че през 2014 г. Белград не подкрепя санкциите срещу Москва, макар и ясно да изразява европейските си амбиции. Той изрази надежда, че след пет-шест години отношенията с Русия ще се променят напълно. При това президентът допълни, че европейската интеграция на Белград и добрите отношения с Москва не си противоречат.\r\n„Няма никакво противоречие. Искаме да укрепим традиционните си връзки, нашето търговско сътрудничество. От военна гледна точка се придържаме към неутралитет. Но, естествено, ние се намираме на европейски път. Това го казвам и в Брюксел, и във Вашингтон, и в Москва. Руският ми колега Владимир Путин не казва нищо против нашите европейски амбиции“, заключи Вучич.\r\n*** Министърът на отбраната на Южна Корея Сон Йон-му заяви, че Сеул не се интересува от разпадането на Северна Корея  и не се стреми към обединяване чрез поглъщане. Той заяви това в Сингапур по време на международната конференция за регионална сигурност „Шангри Ла диалог“-\r\nСпоред него Сеул „се придържа към принципа на трите „не“ – не на разпадането на КНДР, не на обединяването чрез поглъщане, не на стремежа за обединение по изкуствен път“.\r\nМинистърът подчерта, че „Корейският полуостров ще се освободи от военно противостоене, ситуацията ще се движи към ядрено разоръжаване“. Според него „всички страни подкрепят и очакват срещата на високо равнище между Северна Корея и САЩ от 12 юни в Сингапур“. Но същевременно той предупреди, че „ядрената заплаха на полуострова остава“.\r\n***", "date": "2018.06.02", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/06/02/2529163/sofiya-chlenove-na-mladezhkoto-obedinenie-na-bsp-rayon-sredets-otpraznuvaha-1-yuni-zaedno-s-detsa-s-uvrezhdaniya.html", "text": "Членове на младежкото обединение на БСП – район „Средец“ отпразнуваха Деня на детето с малчуганите от Дома за медико-социални грижи „Св. Иван Рилски Чудотворец“ в столичния квартал „Лозенец“, съобщиха от пресцентъра на БСП - София. Младите социалисти зарадваха децата с играчки. „Инициативата ни е вдъхновена от каузата на народния представител от „БСП за България“ Михаил Христов. Съпричастността и грижата за уязвимите групи е признак за зрелостта на едно общество. А социалната интеграция на хората и най-вече децата с увреждания е задължение на институциите, но всеки един от нас може да допринесе за нея“, каза заместник-председателят на МО на БСП - „Средец“ Галин Ганев.", "date": "2018.06.02", "title": "София: Членове на младежкото обединение на БСП – район „Средец“ отпразнуваха 1 юни заедно с деца с увреждания"}
{"url": "http://www.focus-news.net/news/2018/06/02/2529166/varna-saboren-pri-katastrofa-mezhdu-dva-avtomobila-stalb-e-blokiral-vremenno-krastovishte-v-grada.html", "text": "Около 9.45 часа две коли са катастрофирали на кръстовището на булевардите „Христо Смирненски“ и бул. „Цар Освободител“ във Варна. Това съобщи за Радио „Фокус“-Варна дежурният в сектор „Пътна полиция“ към ОДМВР-Варна. Вследствие на удара е съборен стълб от светофарната уредба, на който има монтирани камери и електронни броячи за трафика. Пътният инцидент е предизвикал огромно задръстване в района, но движението там вече се осъществява нормално.\r\nДиана СТОЕВА", "date": "2018.06.02", "title": "Варна: Съборен при катастрофа между два автомобила стълб е блокирал временно кръстовище в града"}
{"url": "http://www.focus-news.net/news/2018/06/02/2529167/zhelyo-boychev-bsp-realiziraneto-na-proekta-aets-belene-shte-zashtiti-i-natsionalniya-interes-na-balgariya-i-evropeyskata-ni-orientatsiya.html", "text": "Реализирането на проекта АЕЦ „Белене“ ще защити и националния интерес на България, и европейската ни ориентация. Това каза в интервю за седмичното обзорно предаване „Метроном“ на Радио „Фокус“ заместник-председателят на ПГ на „БСП за България“ Жельо Бойчев. Според него по своята същност проектът „Белене“ е бил замислен като европейски от самото си начало. Бойчев припомни, че първият чуждестранен инвеститор в Белене е била немска компания, а към днешна дата френски компании проявяват интерес към неговото възобновяване. Бойчев обясни, че ако в действителност се цели възраждане на проекта „Белене“, то мораториумът трябва да падне. \r\nБойчев постави на дневен ред и въпроса за това какво ще се случи с ядрените ни инженери след АЕЦ „Козлодуй“. „България е ядрена страна, България е страна с традиции. Питам - какво да правим с нашите ядрени инженери – да ги изнасяме за Унгария, или да ги пращаме в Турция, които строят ядрени мощности. Или да се окаже, че Унгария може да реализира ядрен проект, Турция може да реализира ядрени проекти, но ние не можем да продължим да развиваме това, което безусловно имаме като потенциал и като традиция в България“, коментира Бойчев. \r\n„Възраждането на АЕЦ „Белене“, освен всичко друго, ще доведе и до развитие на българската икономика, а силна икономика е невъзможна без силна енергетика“, поясни Бойчев.", "date": "2018.06.02", "title": "Жельо Бойчев, БСП: Реализирането на проекта АЕЦ „Белене“ ще защити и националния интерес на България, и европейската ни ориентация"}
{"url": "http://www.focus-news.net/news/2018/06/02/2529168/faktor-makedoniya-zoran-zaev-i-aleksis-tsipras-vse-oshte-ne-sa-proveli-razgovor-za-imeto.html", "text": "На въпрос дали има проведен телефонен разговор с гръцкия си колега Алексис Ципрас, премиерът на Македония Зоран Заев заяви днес, че такъв не е осъществяван, предава македонската медия  „Фактор“.\r\n„За петък бе обявен телефонен разговор, но , за да се случи това, първо ще трябва да се решат някои технически проблеми, които съществуват между двете страни“, заяви Заев по време на инспекцията на строителни дейност.\r\n„Аз съм оптимист, не бих искал да дам подробности. Вярвам, че ще намерим решение, но след като се отстранят тези технически детайли веднага ще се проведе телефонен разговор и вярвам, че в най-кратки срокове можем да обявим, че всичко това е договорено навреме преди Европейски съвет, тъй като тогава ще вземе решение да започне дата за започване на преговорите за Македония. Така че, следващите дни сме максимално съсредоточени и отдадени, за да се работи за договаряне за членове от договора, за подробностите“, допълни той. Виктор Турмаков", "date": "2018.06.02", "title": "„Фактор“ (Македония): Зоран Заев и Алексис Ципрас все още не са провели разговор за името"}
{"url": "http://www.focus-news.net/news/2018/06/02/2529170/stara-zagora-gradat-se-prekloni-pred-deloto-na-botev-i-padnalite-za-natsionalno-osvobozhdenie-na-balgariya.html", "text": "С тържествен общоградски ритуал с полагане на венци и цветя Стара Загора се преклони пред паметта на Христо Ботев и загиналите за национално освобождение на България. Това съобщиха от пресцентъра на Общината. \r\n„Днес, 2-ри юни, отбелязваме 142 години от смъртта на революционера Христо Ботев. През далечната 1876 година, България губи едно от най-свидните си чада – поетът, отдал животът си за Родината. Поетът, който написа – „Тоз, който падне в бой за свобода – той не умира“. Поетът, който поставяше личното си благоденствие след Родината. Поетът, който каза – „Ако умра – ще умра за Отечеството…“ Тази любов – неистова, титанична, отне живота на този, който го бе поверил на България. Ботев – орисан в борба за Свобода, орисан с още стотици хиляди знайни и незнайни герои!“, каза в тържественото си слово зам.-кметът на Стара Загора Иванка Сотирова.  „Днес, отново свеждаме глави в памет на всички тези герои. Отново ще отдадем минута мълчание – посветено на героичното ни минало, в картини от настоящето и в размисъл за бъдещето. В тази минута е редно да се попитаме – а днес, ние можем ли да служим така на нашата Родина? Трябва да бъдем горди, че тя  е скътала в пазвите си толкова много величави имена – днес, отдаваме почит, преклонение и признание, към всички, дали живота си в името на България“, допълни зам.-кметът. \r\nВ парк „Александър Стамболийски“, точно в 12 часа, стотици старозагорци сведоха глава и застинаха в знак на почит под звуците на сирените. Част от общоградското отбелязване на 2-ри юни бяха още представители на местната и държавната власт - зам.-кметът на Стара Загора Красимира Чахова, общински съветници, зам.-председателят на Народното събрание Емил Христов, народни представители, областният управител на Стара Загора Гергана Микова и заместникът й Красимир Червилов, Военният духов оркестър и почетна рота от Втора Тунджанска бригада, ученици от СУ „Христо Ботев“ и други.", "date": "2018.06.02", "title": "Стара Загора: Градът се преклони пред делото на Ботев и падналите за национално освобождение на България"}
{"url": "http://www.focus-news.net/news/2018/06/02/2529157/varna-desetki-grazhdani-i-detsa-se-vklyuchiha-v-poklonenieto-za-denya-na-botev-v-grada.html", "text": "Десетки жители и гости на Варна се включиха в общоградското поклонение в Морската градина по повод Деня на Ботев и на загиналите за свободата и независимостта на България, предаде репортер на Радио „Фокус“ – Варна. Пред паметника на революционера на Алеята на Възраждането в Приморския парк свещеници от Варненската и Великопреславска митрополия отслужиха заупокойна молитва. Представители на местната власт, на различните институции, общественици и гости от дипломатическите мисии в града поднесоха венци и цветя пред паметника. Да се поклонят пред паметта на Христо Ботев бяха дошли ученици и малки деца от градината и училището, носещи името на големия поет и революционер. Малчуганите по традиция бяха облечени с четнически униформи. Венци и цветя пред паметника поднесоха и младежи с носии от името на Читалище „Христо Ботев“. На поклонението присъства и правнучката на Ботев четник Милка Кайкова. Паметта на загиналите за свободата и независимостта беше почетена с падане на колене и минута мълчание. В края на поклонението пред паметника и събралото се множество премина почетен караул на Военноморските сили. Точно в 12.00 часа в целия град прозвучаха и сирените, с които всяка година се отбелязва Денят на Ботев в страната.\r\nДиана СТОЕВА", "date": "2018.06.02", "title": "Варна: Десетки граждани и деца се включиха в поклонението за Деня на Ботев в града"}
{"url": "http://www.focus-news.net/news/2018/06/02/2529169/plovdiv-gradat-se-pokloni-pred-pametta-na-hristo-botev-i-zaginalite-za-svobodata-i-nezavisimostta-na-balgariya.html", "text": "Пловдив се поклони пред паметта на Христо Ботев и загиналите за свободата и независимостта на България, предаде репортер на Радио „Фокус“ – Пловдив. Церемонията се проведе пред паметника на националния герой в Цар-Симеоновата градина. Участие в отбелязването на Деня на Ботев взеха Военен духов оркестър, представителен взвод и венценосци. Слово за поета и революционер произнесе проф. Инна Пелева, дългогодишен университетски преподавател и носител на Награда „Пловдив“ в Раздел „Художествена литература“. След изпълнението на Военния духов оркестър, венци и цветя на признателност отрупаха паметника на Христо Ботев. Деца и възрастни пристъпиха с наведена глава и почетоха паметта на загиналите за свободата и независимостта на България. На отбелязването на Деня на Ботев – 2 юни присъстваха кметът на Пловдив инж. Иван Тотев, председателят на Общинския съвет Савина Петкова, бригаден генерал Явор Матеев, командир на 68-ма бригада „Специални сили“, районни кметове, патриоти от комитет „Родолюбие“, възпитаници на детската футболна школа на ФК „Ботев“ – Пловдив и десетки граждани.\r\nВ словото си проф. Инна Пелева посочи, че и в наши дни звучи все така актуално онази Ботевска констатация, че „големи хора вършат малки работи, а големите работи се вършат от малки хора“. „Имаме да мислим върху това, че Ботевото описание на злото някак твърде лесно приляга върху съвременни лица и случки. Поетът е говорил за слепците с очи, за изтрезняването, след което забравяме думи и клетви, и бягаме в омаловажаващия всичко смях или пък в немеенето. А и нима не прозират съвсем сегашни физиономии зад онзи убийствен портрет:\r\nПатриот е – душа дава\r\nза наука, за свобода;\r\nно не свойта душа, братя,\r\nа душата на народа!\r\nИ е добър християнин:\r\nне пропуща литургия;\r\nно и в черква за туй ходи,\r\nче черквата й търговия!“, каза в словото си проф. Инна Пелева.\r\n„Тук и сега не можем да отнемем от тежестта на Ботевия кръст, да утешим онова мъченичество, но можем тук и сега можем да състрадаваме заради трагическия жребий на грамадния поет и да не отказваме горчивото причастие на паметта“, посочи още проф. Пелева.\r\nСлед словото събралите се жители на града паднаха на колене и запазиха едноминутно мълчание, за да почетат паметта на загиналите.\r\nТони МИХАЙЛОВ", "date": "2018.06.02", "title": "Пловдив: Градът се поклони пред паметта на Христо Ботев и загиналите за свободата и независимостта на България"}
{"url": "http://www.focus-news.net/news/2018/06/02/2529171/predsedatelyat-na-pg-na-gerb-tsvetan-tsvetanov-uchastva-vav-vsenarodnoto-poklonenie-na-vrah-okolchitsa.html", "text": "Председателят на ПГ на ГЕРБ и заместник-председател на партията Цветан Цветанов участва във всенародното поклонение пред паметта на Христо Ботев и загиналите за свободата и независимостта на България на връх Околчица. Това съобщиха от пресцентъра на партията. На събитието бяха още народните представители от ГЕРБ-Враца инж. Петя Аврамова и Красен Кръстев, областният управител на Враца Малина Николова, кметът на Община Враца Калин Каменов и общински съветници от ГЕРБ. Сред присъстващите бе и председателят на Народното събрание Цвета Караянчева. Своята почит към героите, загинали за свободата на България, отдадоха и хиляди поклонници от цялата страна.\r\nНа официалната церемония бе поставен и финалът на 72-я Национален туристически поход „По стъпките на Ботевата чета“, в който се включиха 1300 човека. Сред хората, които преминаха по 120-километровата алея на безсмъртието от Козлодуйския бряг до връх Околчица, са и 100 ученици от Велико Търново. Те участват в патриотичната инициатива благодарение на финансовата помощ на председателя на ПГ на ГЕРБ. Цветанов за четвърта поредна година помага на младежите от избирателния си район, решили да тръгнат по стъпките на една от най-светлите личности в историята ни – Христо Ботев.\r\nВървейки по стъпките на Ботев и четниците му, ние получаваме един урок по родолюбие. Щастлив съм, че има толкова много млади хора тук. Това означава, че заветът на нашите предци, дали живота си за свободата на родината, е съхранен и ще се предаде на идните поколения. Поклон пред подвига на героите. Това бяха думите на Цветан Цветанов при пристигането му на връх Околчица. Рано тази сутрин той поведе група от 350 човека към върха.\r\nВ знак на преклонение пред Христо Ботев и загиналите за свободата на България, на паметника на връх „Околчица“ бяха поднесени венци и цветя.", "date": "2018.06.02", "title": "Председателят на ПГ на ГЕРБ Цветан Цветанов участва във всенародното поклонение на връх Околчица"}
{"url": "http://www.focus-news.net/news/2018/06/02/2529158/alsat-m-makedoniya-zoran-zaev-ne-e-vodil-razgovor-s-tsipras-no-utochnyavaneto-na-tehnicheskite-detayli-e-na-hod.html", "text": "Македонският министър  Зоран Заев все още не е имал телефонен разговор с гръцкия си колега Ципрас, предава македонската телевизия „Алсат-М“.\r\nВ своето изявление днес той единствено заяви, че дискусиите на работните групи за уточняване на „някои технически детайли“ все още са в ход. Виктор Турмаков", "date": "2018.06.02", "title": "„Алсат-М“ (Македония): Зоран Заев не е водил разговор с Ципрас, но  „уточняването на техническите детайли е на ход“"}
{"url": "http://www.focus-news.net/news/2018/06/02/2529172/nova-tv-makedoniya-zhestoka-borba-se-vodi-mezhdu-kosovo-i-sarbiya-za-chlenstvo-v-interpol.html", "text": "Прищина и Белград се борят ежесточено за членството на Косово в Интерпол. Докато сръбският министър на вътрешните работи Небойша Стефанович заяви, че неговата страна ще направи всичко, за да го предотврати, косовският вицепремиер Енвер Ходжай е убеден, че през тази година Косово ще стане част от най-голямата международна полицейска организация, предава македонската медия  „Нова ТВ“.\r\nЕдна година след неуспешния опит за влизане, Ходжай заяви, че страната е твърдо решена да постигне целта си тази година, за което, според него, правителството в Прищина вече е получило  гаранции от редица страни, че ще подкрепят членство в Интерпол.\r\nОт друга страна според данни от Прищина, Белград се мобилизира, за да предотврати приемането на Косово в тази организация, както го прави и във връзка с други международни организации, било спортни, културни, икономически и др.\r\nВътрешният министър на Сърбия наскоро заяви, че евентуалното присъединяване на Косово към Интерпол ще бъде напълно неприемливо за страната му и че правителството ще направи всичко възможно, за да го предотврати.\r\nСледващото Общо събрание на Интерпол ще се проведе през ноември в Дубай. Виктор Турмаков", "date": "2018.06.02", "title": "„Нова ТВ“ (Македония) : Жестока борба се води между Косово и Сърбия за членство в Интерпол"}
{"url": "http://www.focus-news.net/news/2018/06/02/2529159/pazardzhik-desetki-zhiteli-na-grada-pochetoha-v-tsentara-s-dvuminutno-malchanie-godishninata-ot-gibelta-na-hristo-botev.html", "text": "Десетки жители на Пазарджик почетоха в в центъра на града с двуминутно мълчание годишнината от гибелта на революционера Христо Ботев точно в 12.00 часа, когато прозвуча традиционата сирена, предаде репортер на Радио „Фокус“ – Пазарджик. При подаването на сигнала почти всички пешеходци от различни възрасти в централната част на града преустановиха движението си по улиците и площадите, докато премина звуковият сигнал. Единствено автомобилният трафик не беше преустановен, но имаше и шофьори, които отбиха встрани от пътните платна и изчакаха края на сигнала на сирената. \r\nПрез тази година се навършват 142 години от гибелта на Христо Ботев във Врачанския балкан.\r\nАлбена ЖИЛЕКОВА", "date": "2018.06.02", "title": "Пазарджик: Десетки жители на града почетоха в центъра с двуминутно мълчание годишнината от гибелта на Христо Ботев"}
{"url": "http://www.focus-news.net/news/2018/06/02/2529175/predsedatelyat-na-ns-na-bsp-korneliya-ninova-shte-obsadi-evropeyski-temi-s-lideri-na-partii-ot-vishegradskata-chetvorka.html", "text": "По покана на лидера на политическа партия „Смер - социална демокрация” и бивш министър-председател на Словакия Робърт Фицо, на 4 юни 2018 г., председателят на НС на БСП Корнелия Нинова ще участва в кръгла маса в Братислава. Това съобщиха от пресцентъра на партията. На събитието са поканени прогресивните лидери от страните на Вишеградската четворка, Балтийските държави, България, Румъния, Словения и Хърватия. \r\nТемата на кръглата маса ще бъдат предстоящите избори за Европейски парламент и следващата Многогодишната финансова рамка.\r\nПрограмата предвижда и работен обяд с Марош Шефкович, заместник-председател на Европейската комисия и еврокомисар на енергийния съюз.", "date": "2018.06.02", "title": "Председателят на НС на БСП Корнелия Нинова ще обсъди европейски теми с лидери на партии от Вишеградската четворка"}
{"url": "http://www.focus-news.net/news/2018/06/02/2529180/milka-kaykova-pravnuchka-na-boteviya-chetnik-nedelcho-kaykov-neka-savremennite-balgari-da-sledvat-patriotichniya-pat.html", "text": "„Моето послание към съвременните българи е да следват патриотичния път, с мисъл и грижовност към обществото, към семейството, към младите хора“. Това каза за Радио „Фокус“ – Варна правнучката на Ботевия четник Неделчо Кайков – Милка Кайкова. За поредна година общественичката се включва в общоградското поклонение в Деня на Ботев в Морската градина във Варна. Милка Кайкова работи като медик дълги години, а като родственица на четник е развивала богата общественополезна дейност. Присъствала е при откриването на кораба „Радецки“ на 2 юни 1966 година. Прадядо й е останал жив след паметните събития преди 142 година. Завръща се в родното си село Крамолин, Севлиевско след заточение в затвора „Диарбекир“ в Турция. Неделчо Кайков е бил близък с акад. Михаил Димитров и е дал много материали, свързани с живота на хъшовете, емигрантите в Румъния. Преди да се влее в редиците на Ботевата чета той е живял четири години в северната ни съседка, където е продавал боза. Всички спечелени пари внасял в Революционния комитет за закупуването на оръжие и изпращане на чети отвъд Дунава. Бил е близък на семейството на Ботев и името му е записано в личното тефтерче на революционера на страница 45. „Той е бил нещо като адютант на Ботев и се е движел близко до него. Събитията на Вола са били дадени от него на исторически личности, записани по-късно в книгата „Ботеви четници и техните наследници разказват“. Участвал е в построяването на първия паметник на Христо Ботев във Враца“, припомни историята на прадядо си след днешното поклонение Милка Кайкова.\r\nДиана СТОЕВА", "date": "2018.06.02", "title": "Милка Кайкова, правнучка на Ботевия четник Неделчо Кайков: Нека съвременните българи да следват патриотичния път"}
{"url": "http://www.focus-news.net/news/2018/06/02/2529177/smolyan-zhitelite-na-grada-pochetoha-142-godini-ot-gibelta-na-botev-i-zaginalite-za-nashata-svoboda.html", "text": "Жителите на града почетоха 142  години от гибелта на Христо Ботев и загиналите за свободата и независимостта на България. Това съобщиха от пресцентъра на Общината. \r\nЗам.-кметът Марин Захариев и секретарят Момчил Николов поднесоха венец на паметника –костница на връх „ Средногорец”. Те  се поклониха пред паметта на войните от 21- ви Средногорски полк и легендарният им пълководец полк.Владимир Серафимов, които на щикове донесоха жадуваната свобода за Родопите. \r\nТържественото честване на Деня на Ботев се състоя на Стария център в областния град пред паметника на великия революционер и започна с Почетен караул от 101-ви Алпийски полк  в Смолян. \r\nИма имена, които винаги ще помним като неувяхващ пример за доблест и нравствена чистота. Поет, публицист, журналист, преводач, революционер и мислител-Христо Ботев се превръща в икона за българите и в национален символ. \r\nПоезията му формира облика на българската литература, а цялостното му творчество е идеология на национално-освободителното движение.\r\n Христо Ботев ни остави завети, които трябва да помним и да предаваме на бъдещите поколения, посочи водещият на тържеството Румен Бечев. \r\nС падане на колене смолянчани се поклониха пред паметта на борците за националното ни освобождение. Патриотични песни изпя смесеният хор „Евридика” към читалище „Христо Ботев”. Прозвучаха и безсмъртните Ботеви стихотворения. \r\nСлово за делото и безсмъртието на великия поет произнесе Цвета Колева – историк, уредник в Регионален исторически музей „Стою Шишков“. \r\nНа тържественото честване присъстваха областният управител Недялко Славов, председателят на Общинския съвет инж.Димитър Кръстанов, секретарят на община Смолян Момчил Николов, началникът на РУО –Смолян Мария Семерджиева, общински съветници и др.\r\nВенци и цветя от различни институции, партийни структури и граждани бяха поднесени пред бюст-паметника на Ботев. На тържеството присъстваха много ученици и млади хора, които обсипаха с цветя паметника на Ботев .\r\nДнес България коленичи пред своите достойни синове, героите от Априлската епопея, пред славните опълченци, които положиха без страх живота си пред олтара на Отечеството за свободата на Родината. Прекланяме се пред подвига на всички четници, знайни и незнайни герои, отдали живота си за свободата и независимостта на България.", "date": "2018.06.02", "title": "Смолян: Жителите на града почетоха 142 години от гибелта на Ботев и загиналите за нашата свобода"}
{"url": "http://www.focus-news.net/news/2018/06/02/2529178/d-r-kiril-aleksiev-rim-blagoevgrad-2-yuni-ne-e-den-za-tarzhestva-a-za-napomnyane-kakvi-geroi-sme-imali-i-kakvo-sa-zhertvali-te-za-svobodata.html", "text": "Днес е важно да си спомним за честта и славата на българските герои. Това каза за Радио „Фокус“ – Пирин д-р Кирил Алексиев, историк и уредник в Регионален исторически музей – Благоевград. По думите му 2 юни не е ден за тържества, а за напомняне за това кои хора в българската история за какво са се борили. „Днес трябва да си спомним за което са пожертвали те, за да може ние да живеем свободни. Това е не малка саможертва и заслужава да бъде отбелязана по достойнство“, каза още д-р Алексиев. Той изрази надежда, че и днес помним заветите на всички български герои. „За съжаление когато слушаме стиховете на гениалния поет Христо Ботев, всъщност се оказва, че на практика нищо не се е променило от времената, които са вълнували неговата творческа душа, да не забравяме, че той е бил изключително млад, когато е бил огнените си стихове, и по-лошото е, че тази 100% истина я виждаме и днес“, подчерта д-р Алексиев. Историкът коментира, че е важно все повече хора да се запитат: „Защо е било нужно Христо Ботев да напише тези неща?“. Според д-р Алексиев всички ние сме длъжни да си вземем поуки от историята, за да може българския народ да върви напред.\r\nЛивия НИНОВА", "date": "2018.06.02", "title": "Д-р Кирил Алексиев, РИМ – Благоевград: 2 юни не е ден за тържества, а за напомняне – какви герои сме имали и какво са жертвали те за свободата"}
{"url": "http://www.focus-news.net/news/2018/06/02/2529182/sofiya-zadrastvane-v-dvete-posoki-se-e-obrazuvalo-na-am-trakiya-pri-razklonenieto-za-novi-han.html", "text": "Задръстване в двете посоки се е образувало на АМ \"Тракия\" при  разклонението за Нови хан, слушател на Радио „Фокус“. В колоната има както леки, така и тежкотоварни автомобили. Няма патрул, който да регулира движението.", "date": "2018.06.02", "title": "София: Задръстване в двете посоки се е образувало на АМ \"Тракия\" при  разклонението за Нови хан"}
{"url": "http://www.focus-news.net/news/2018/06/02/2529176/predsedatelyat-na-parlamenta-tsveta-karayancheva-na-vrah-okolchitsa-dnes-poveche-ot-vsyakoga-se-nuzhdaem-ot-botev-ot-dumite-i-zarakite-mu.html", "text": "Председателят на Народното събрание Цвета Караянчева и народни представители участваха на връх Околчица във всенародното поклонение по повод Деня на Ботев и на загиналите за свободата и независимостта на България. Председателят на парламента се включи в традиционния поход до върха, който тръгна рано сутринта от село Паволче. Това съобщиха от пресцентъра на Народното събрание. На честването бяха българите, които преди седмица тръгнаха „По стъпките на Ботевата чета“. \r\nПредседателят на парламента прие рапорта на началника на почетния караул и произнесе слово по повод 142-та годишнина от подвига на Ботев и неговите четници. \r\nДнес повече от всякога се нуждаем от Ботев, от думите и заръките му, защото живеем в свят, изпълнен с вражди и размирици и продължаваме да се борим за справедливо обществено устройство и нов световен ред, заяви Цвета Караянчева. Сега повече от всякога са ни нужни разум и помирение, нужни са ни силни водачи и светли примери, допълни тя. \r\nТрябва да помним нашите герои, загинали за свободата на България, заради които днес сме тук, и да помним веруюто на Ботев, че българският народ може сам да гради бъднините си, че има право да бъде пръв сред равни и няма кой да изтрие онова, което са ни завещали дедите ни, отбеляза в словото си председателят на парламента. \r\nБотев ни научи, че няма власт над оная глава, която е готова сама да се отдели от плещите си в името на свободата, посочи председателят на Народното събрание. Няма друга личност в духовния пантеон на нацията, която да изпълва с такова съдържание думите робство и свобода, любов и омраза, добави Цвета Караянчева. По думите й делата му са нравствен пътеводител и опора за нас. И днес словата му звучат като да са писани в сегашно време и нямат равни по въздействие, посочи тя. \r\nПредседателят на парламента отбеляза, че тачим Ботев като месия, като мислител и революционер, патриот и хуманист, борeц за народовластие,  за равенство и братство. Ботев се е превърнал в пример и мерило за кураж, за дълг и върховна саможертва, подчерта Цвета Караянчева.\r\nВрачанският митрополит Григорий отслужи молебен за България. Пред паметника на връх Околчица бяха поднесени венци и цветя.", "date": "2018.06.02", "title": "Председателят на парламента Цвета Караянчева на връх Околчица: Днес повече от всякога се нуждаем от Ботев, от думите и заръките му"}
{"url": "http://www.focus-news.net/news/2018/06/02/2529181/afp-kitayski-general-predupredi-drugite-natsii-da-ne-otpravyat-bezotgovorni-komentari-otnosno-yuzhnokitaysko-more.html", "text": "Високопоставен китайски генерал разкритикува „безотговорните коментари“ относно натрупването на военен потенциал от страна на страната му в Южнокитайско море, след като министър-председателят на САЩ Джеймс Матис обвини Китай, че заплашва и изнудва другите страни от региона, предава  AFP.\r\n„Всички безотговорни коментари от другите страни са неприемливи“, заяви генерал-лейтенант Хе Лей по време на форум в Сингапур, посветен на сигурността. \r\nПо-рано Матис заяви на същото събитие, че поведението на Китай в оспорваните води цели сплашване на съседите му.  Виктор Турмаков", "date": "2018.06.02", "title": "AFP: Китайски генерал предупреди другите нации да не отправят „безотговорни коментари“ относно Южнокитайско море"}
{"url": "http://www.focus-news.net/news/2018/06/02/2529173/pernik-denyat-na-botev-i-na-zaginalite-za-svobodata-na-balgariya-beshe-ofitsialno-pocheten-v-grada-pred-byust-pametnika-na-velikiya-poet-i-revolyutsioner.html", "text": "Денят на Ботев и на загиналите за свободата на България беше официално почетен в Перник пред бюст-паметника на великия поет и революционер. Това съобщиха от пресцентъра на Общината. Слово в памет на героите произнесе директорът на Професионалната гимназия по енергийна и минна промишленост, носеща името на революционера. Признателни поколения отрупаха с цветя паметника на Ботев, край който на стража застанаха облечени в опълченски униформи представители на местното дружество „Традиция“. Почетният караул допълниха и ученици от Гимназията по минно дело, които днес имат патронен празник. \r\nВенци и цветя поднесоха кметът на Община Перник Вяра Церовска и заместникът й Владислав Караилиев,  народни представители, областният управител, председателят на ОбС, кметът на кв. „Изток” Емил Костадинов, представители на политически партии и граждани.\r\n Точно в 12 часа, под звука на сирените, всички присъстващи запазиха минути мълчание и застанаха на колене пред подвига на Христо Ботев. \r\nХристо Ботев се нарежда сред най-изтъкнатите водачи на човечеството, неговият стремеж към прогрес, новаторските му и революционни идеи го издигат до висотата на европейските възрожденци. И днес, Ботевите идеи и послания ни призовават да се борим за изконните ценности на човечеството – свобода, справедливост, независимост. С красотата на своя съдържателен живот, с величието на героичната си смърт, със силата на революционните си идеи, с обаянието на преходната си поезия и публицистика, Христо Ботев е в сърцата на всеки българин.", "date": "2018.06.02", "title": "Перник: Денят на Ботев и на загиналите за свободата на България беше официално почетен в града пред бюст-паметника на великия поет и революционер"}
{"url": "http://www.focus-news.net/news/2018/06/02/2529174/mkd-makedoniya-zoran-zaev-zayavi-che-vse-oshte-ne-e-provel-telefonen-razgovor-s-gratskiya-si-kolega.html", "text": "Премиерите на Македония и Гърция Зоран Заев и Алексис Ципрас не са провеждали телефонен разговор през вчерашния ден във връзка с евентуално споразумение по въпроса за името, информира днес самият Заев в отговор на журналистически въпрос, предава македонската медия  „МКД“.\r\n\"Аз съм оптимист, но не бих искал да дам подробности. Смятам, че ще намерим решение, а след премахването на тези технически детайли незабавно ще се проведе телефонен разговор. Вярвам, че в най-кратки срокове можем да съобщим, че всичко това договорено, за да продължим процедурите, за да пристигнем навреме преди Европейския съвет. Тогава ще се вземе решение за получаване на дата за започване на преговори за Македония . Следващите дни сме максимално съсредоточени и отдадени, ще се работи за договаряне за членовете от договора, за подробности, които са важни за това, че сега е време те да бъдат точно договорени“, заяви Заев.\r\nТой потвърди, че и двете страни, когато ще постигне споразумение за името, са съгласни неговото подписване да се проведе в Преспа. „Трябва да има подписване, че желанието отива назад във времето още е от Давос, затова премиерът Ципрас винаги го повтаря и затова мога само да го потвърдя. Разбира се, това , което говоря устно външните министри на Македония и Гърция трябва да го трансформират в правен документ. Аз съм готов за този разговор, знам, че е и той е готов, разбира се важно е като това ще обясним нашата македонска опозиция, за да има причина да призовем за да бъде заедно с нас“, посочи Заев.\r\nЗапитан как коментира предложението Република Северна Македония, за който днес публикува гръцките медии, Заев изрази мнение, че не би коментирал подробности. „Веднага щом решим за имена, прилагателни, допълнения или други подобни, ние незабавно ще  информираме гражданите“, уточни премиерът. Виктор Турмаков", "date": "2018.06.02", "title": "„МКД“ (Македония): Зоран Заев заяви, че все още не е провел телефонен разговор с гръцкия си колега"}
{"url": "http://www.focus-news.net/news/2018/06/02/2529179/veliko-tarnovo-polozhiha-osnovite-na-pametnik-na-hristo-botev-v-grada.html", "text": "Положиха основите на паметник на Христо Ботев във Велико Търново, предаде репортер на Радио „Фокус“ – Велико Търново. Първата копка бе направена от кмета инж. Даниел Панов, председателят на Общински комитет „Васил Левски“ и свещеноиконом Славчо Иванов. Монументът  ще се намира в Градинката до сградата на Български пощи в центъра на града. В основата му бяха положени три камъка – първият символизиращ революционното дело на Ботев, вторият – неговия принос за българската литература, а третият – върховете, по които българският революционер и поет и неговите четници са оставили кръвта си, – Вола, Камарате и Милин камък.\r\nИдеята за изграждане на бюст-паметник е на Общински комитет „Васил Левски“  и клуб „Христо Ботьов“, и е подкрепена от Община Велико Търново в лицето на кмета инж. Даниел Панов. Тя съществува още от 2004 година, когато председател на комитет „Васил Левски“ ебил  Георги Стефанов. Автор на проекта е арх. Драгомир Йосифов. Монументът ще е с височина 4 метра. Бюстът е изработен от бронз и е с размери 1,10 метра. Той е дело на скулптора Венелин Василев. Преди години се е намирал в двора на Старото военно училище, но след разрушаването му е съхранен от Община Велико Търново. Бюстът ще бъде положен на гранитен постамент с облицовка от хасковски мрамор. Върху него ще има с гравюра на оригиналния подпис на Христо Ботев.  Предвижда се парковото пространство около паметника също да бъде облагородено.\r\nНа полагането на първата копка присъстваха областният управител на Велико Търново проф. Любомира Попова, председателят на Общински съвет Венцислав Спирдонов, народни представители, общински съветници, общественици и граждани.\r\nНадежда КРЪСТЕВА", "date": "2018.06.02", "title": "Велико Търново: Положиха основите на паметник на Христо Ботев в града"}
{"url": "http://www.focus-news.net/news/2018/06/02/2529187/mvr-zadarzhani-sa-23-nelegalni-migranti.html", "text": "Директорът на ГД „Гранична полиция“ главен комисар Светлан Кичиков ще даде брифинг в 17.00 часа на ГКПП \"Капитан Петко войвода\" във връзка със случай на задържани 23 нелегални мигранти. Това съобщиха от пресцентъра на МВР.", "date": "2018.06.02", "title": "МВР: Задържани са 23 нелегални мигранти"}
{"url": "http://www.focus-news.net/news/2018/06/02/2529183/kmetat-na-veliko-tarnovo-inzh-daniel-panov-neka-na-2-yuni-se-zamislim-kakvo-sme-sagradili-i-kakvo-ni-e-obedinilo-za-da-prosperira-nashiya-grad-i-da-se-razviva-balgariya.html", "text": "Нека на 2 юни се замислим какво оставяме след себе си, какво сме съградили и какво ни е обединило, за да просперира нашия град и да се развива България! Това каза по време на церемонията за полагане на основите на паметник на Христо Ботев във Велико Търново кметът инж. Даниел Панов, предаде репортер на Радио „Фокус“ – Велико Търново. Той подчерта, че това е момент, който ще бъде запечатен в историята на старопрестолния град. „Паметникът на Христо Ботев ще се намира в централната градска част. Той ще учи нашите деца  на родолюбие и ще остане и след нас. Нека да вършим повече дела, с които ще оставим нещо зад гърба си, нещо, което да напомня за великите българи, историята на България и историята на Велико Търново“, посочи инж. Панов. \r\nТой припомни, че историята на старата българска столица е свързана с живота и делото на Христо Ботев. Във Велико Търново са погребани съпругата и дъщерята на българския поет и революционер – Венета и Иванка Ботеви. „Дни като днешния трябва да ни връщат към исторически факти и момента, към велики българи като Христо Ботев, които са дали много за Българя, които са искали да видят обединена, независима и европейска Българея. Дни като днешния ни напомнят и за героите, които са дали своя живот за Освобождението на България. Нека има повече дни като днешния. Нека да възпитаваме в дух на родолюбие и на българщина нашите деца и внуци. Ботев е велик българин. Ние всички, когато чуем неговото име, трябва да се гордеем, че сме българи. Ботев и Левски са ни дали много примери за обединение и тези примери и днес ние трябва да използваме, за да продължим техните идеи за обединена България, за независима България, за европейска България“, каза в словото си инж. Даниел Панов.\r\nНадежда КРЪСТЕВА", "date": "2018.06.02", "title": "Кметът на Велико търново инж. Даниел Панов: Нека на 2 юни се замислим какво сме съградили и какво ни е обединило, за да просперира нашия град и да се развива България"}
{"url": "http://www.focus-news.net/news/2018/06/02/2529185/predsedatelyat-na-narodnoto-sabranie-tsveta-karayancheva-primerite-na-istoriyata-si-ni-neobhodimi.html", "text": "Примерите на историята са ни необходими. Това каза за Радио „Фокус“ председателят на НС Цвета Караянчева, която е и председател на Националния инициативен комитет за честване на 170 години от рождението на поета Христо Ботев. По думите й тази година походът „Козлодуй – Околчица“ включва над 1300 човека и това показва, че нашата памет няма да остави никога в забвение българските герои. Самата тя  се включи в последния етап на похода и увери, че това е начин да почувстваме Ботев по-близо до себе си. „И ние, които направихме този преход, се чувстваме заредени. Заредени с Ботевия порив за свобода, защото който не е изкачил тези няколко километра до връх Околчица сякаш не може да почувства свободата в сърцето си. Аз вече се чувствам друг човек, защото самият въздух на Околчица те прави друг човек. Делото на Ботев остава завинаги живо, защото благодарение на Ботев я има България, благодарение на Ботев сме и ние тук, неговите потомци, и гордо можем да кажем да живее България“, заяви Цвета Караянчева. Tя допълни, че чествания като днешното трябва да ни обединяват и да ни учат на добродетели. Нужно е политиците поне на днешния ден да оставят зад гърба си всякакви политически схватки и прийоми и да бъдат заедно в името на България, призова председателят на Народното събрание.", "date": "2018.06.02", "title": "Председателят на Народното събрание Цвета Караянчева: Примерите на историята си ни необходими"}
{"url": "http://www.focus-news.net/news/2018/06/02/2529188/afp-novoto-pravitelstvo-na-kataluniya-vstapi-v-dlazhnost.html", "text": "Новото регионално правителство на Каталуния, съставено от сепаратисти проведе церемония за встъпване в длъжност, бележеща края на прякото управление на Мадрид над областта, наложено след неуспешния опит за отделяне, предава  AFP.\r\n13-те министри от новото правителство, избрани от новия каталунски лидер Куим Тора, положиха клетва в президентството в Барселона.  Виктор Турмаков", "date": "2018.06.02", "title": "AFP: Новото правителство на Каталуния встъпи в длъжност"}
{"url": "http://www.focus-news.net/news/2018/06/02/2529184/nova-makedoniya-prezidentat-na-makedoniya-poiska-dokumentatsiyata-ot-pregovorite-za-imeto.html", "text": "Президентът на Македония  Георги Иванов вчера поиска от премиера Зоран Заев да представи документацията за водене на преговори с конституционно основание, проека  на договора, както и мнението на делегацията във воденето на преговорите, предава „Нова Македония“.\r\n„В недостиг на ключови документи, с цел осигуряване на по-широк консенсус по въпроса за името, президента на Македония Георге Иванов насърчава председателя на правителството на страната Зоран Заев да представи предложението за водене на преговори с конституционно основание, проект споразумението, както и възгледите на делегацията при провеждане на преговорите“, пише изявление на кабинета на президента.\r\nИванов, според кабинета, остава на мнение, че той не приема решение на проблема с името за цялостна употреба.\r\n„Позицията на президента Иванов, че не приема решение на въпроса за името за всестранна употреба или ерга омнес е основен неизменен принцип, което е в съответствие с установената правна рамка за водене на преговори за разликата за името в рамките на ООН и в никакъв случай не е насочена срещу интеграцията на Република Македония в Европейския съюз и „, добавя се в изявлението.\r\nОт кабинета подчертават и че президентът Иванов показва необходимостта от постигане национален консенсус за преодоляване на разликата около името и намиране на решение, което няма да наруши достойнството на македонския народ и гражданите. Виктор Турмаков", "date": "2018.06.02", "title": "„Нова Македония“: Президентът на Македония поиска документацията от преговорите за името"}
{"url": "http://www.focus-news.net/news/2018/06/02/2529189/veliko-tarnovo-s-dvuminutno-malchanie-v-grada-pochetoha-pametta-na-hristo-botev-i-zaginalite-za-svobodata-na-balgariya.html", "text": "С двуминутно мълчание във Велико Търново почетоха паметта на Христо Ботев и загиналите за свободата на България, предаде репортер на Радио „Фокус“ – Велико Търново. Сиреният вой прозвуча точно в 12.00 часа. Стотици хора в центъра на града останаха неподвижни в знак на почит към героите. Минути след това на паметник „Майка България“ бе представена литературна композиция „Прекланям се пред гения на Ботев!“, изпълнена от Белослава Маринова, Ивана Петрова и Михаил Георгиев- ученици на ПМГ „Васил Друмев”. Заупокойна молитва бе отслужена от  Негово Високоблагоговейнство свещеноиконом Славчо Иванов. Бяха поднесени венци и цветя в знак на признателност, след което прозвуча Химнът на България и маршова песен в чест на Ботевата чета „Тих бял Дунав“, изпълнени от военния духов оркестър при НВУ „Васил Левски”. На честванията присъстваха областният управител на Велико Търново проф. Любомира Попова, председателят на Общински съвет Венцислав Спирдонов, народни представители, общински съветници и общественици. В парк „Майка България“ се бяха събрали и стотици граждани, които също отдадоха почит на героите.\r\nНадежда КРЪСТЕВА", "date": "2018.06.02", "title": "Велико Търново: С двуминутно мълчание в града почетоха паметта на Христо Ботев и загиналите за свободата на България"}
{"url": "http://www.focus-news.net/news/2018/06/02/2529186/ministar-neno-dimov-ne-se-obsazhda-povishavaneto-na-danaka-za-stari-avtomobili-a-ekotaksata.html", "text": "В момента не се коментира увеличение на данъка до 1000 лв. за над 15-годишен автомобил. Това каза министърът на околната среда и водите Нено Димов по време на изнесеното заседание на Парламентарната комисията в Созопол, предаде БНР. Темата беше повдигната заради публикации от последните дни в медийното пространство. Министър Нено Димов поясни, че не става въпрос за данъците, а за екотаксите. Той допълни, че определянето на данъците е в правомощията на Министерството на финансите.\r\n„В един от сериозните сайтове се посочва, че това не е достатъчно и трябва да се мисли в посока данъци. Към днешна дата изобщо не се коментират данъците, а става дума за екотаксите, които се плащат еднократно при регистрация.“\r\nМинистърът допълни, че проблемът с вноса на старите автомобили се засилва заради рестрикциите, които се правят в някои градове от Западна Европа.\r\n„Като забраниш в определен град да влиза някакъв вид кола, нейната цена естествено пада, защото тя става половин използваема. Очаква се този наплив на коли да залее Източна Европа. Веднага след председателството на Съвета на Европейския съюз ще започнат формални разговори. Ние ще искаме на ниво Европейски съюз такава корекция в законодателството, че който създава подобен проблем, т.е. подобни ограничения, да носи отговорността и за решаването им. Повишаването на данъците облага всъщност нашите граждани, които са потърпевши от нещо, което се случва някъде другаде.“\r\nСпоред министър Нено Димов това е типичен пример за двоен стандарт.", "date": "2018.06.02", "title": "Министър Нено Димов: Не се обсъжда повишаването на данъка за стари автомобили, а екотаксата"}
{"url": "http://www.focus-news.net/news/2018/06/02/2529192/fokus-makedoniya-zoran-zaev-shte-govori-s-alekis-tsipras-sled-kraya-na-obsazhdaniyata-na-tehnicheskite-podrobnosti.html", "text": "Премиерът Македония Зоран Заев заяви днес, че все още не е провел телефонен разговор с гръцкия си колега Алексис Ципрас във връзка с евентуално споразумение по въпроса за името, предава македонският „Фокус“.\r\n„ Водят се преговори на работните групи около някои технически подробности“, заяви който присъства на началото на строителните работи по изграждането на високоскоростен път Радовиш - Щип. Той отказа засега да коментира предоставената от гръцките медии информация относно предложението Република Северна Македония Виктор Турмаков", "date": "2018.06.02", "title": "„Фокус“ (Македония): Зоран Заев ще говори с Алекис Ципрас след края на обсъжданията на техническите подробности"}
{"url": "http://www.focus-news.net/news/2018/06/02/2529194/afp-noviyat-katalunski-lider-kuim-tora-prizova-kam-pregovori-s-noviya-ispanski-premier.html", "text": "Новият каталунски лидер Куим Това призова към преговори с новия министър-председател на Испания Педро Санчес, след като и двамата встъпиха в длъжност в един и същи ден, предава  AFP.\r\n„Министър-председателю Педро Санчес, нека говорим, нека решим въпроса, нека поемем рискове“, заяви Куим Тора след като той и неговото правителство, съставено от сепаратисти, встъпиха в длъжност.  Виктор Турмаков", "date": "2018.06.02", "title": "AFP: Новият каталунски лидер Куим Тора призова към преговори с новия испански премиер"}
{"url": "http://www.focus-news.net/news/2018/06/02/2529191/plovdiv-v-grad-kalofer-tarzhestveno-be-otbelyazana-142-godishnina-ot-geroichnata-gibel-na-hristo-botev.html", "text": "Днес в град Калофер тържествено бе отбелязана 142-годишнина от героичната гибел на Христо Ботев. Това съобщиха от пресцентъра на Община Карлово. Честването започна от Национален музей „Христо Ботев“ с военен ритуал по изнасяне знамето на Ботевата чета. Пред мемориалния комплекс в центъра на града се състоя митинг-поклонение, на който кметът на община Карлово д-р Емил Кабаиванов и професор Иван Гранитски произнесоха тържествени слова в памет на българския герой Христо Ботев.\r\n„2-ри юни е ден, в който думите държава, народ, нация тежат на своето място. Думите кауза, борба, саможертва тежат на своето място. И то как? 2-ри юни е денят, в който пред светлата памет на нашите герои, които жертваха живота си за свободата и независимостта на България, партийните знамена трябва да бъдат свити и наведени надолу и единствено родният трибагреник трябва да се извисява високо и химна на България да ни води напред. Такъв ден е 2-ри юни – ден на поклонение, но и ден на единение и ден на гордост. А може да бъде и ден, който да ни поведе към нови бъднини… Христо Ботев е човекът, който ни обединява. Човекът, който беше потребен на България със своята проза и със своите стихове. Човекът, който разбираше силата на словото и на журналистиката. Личността, която със няколко реда възпламени Европа…. Дано да сме здрави и Господ да ни закриля и Калофер и Карловската долина и България. Да бъде светла паметта на героите! Бог да ги прости! Да живее България!“ – бяха част от думите на д-р Емил Кабаиванов.\r\nВ своето емоционално слово професор Гранитски каза: „…Публицистиката на Ботев е основополагаща за разбирането на днешните политически процеси в Европа. Геният на Ботев е прозрял всичко, включително и сложните отношения на Балканите. Тази публицистика не само във висша проба е литература, тя представлява огнедишащото сърце на българската мисъл, на българският дух…Ботев е венецът, духовният хемоглобин на нацията. Този, който със своите четници, жертва живота си и ни легитимира днес като свободна нация. За това никога не трябва да забравяме подвига на поборниците, на четниците на Ботев, на Левски…Нека винаги на 2-ри юни да си спомняме за Ботев, без чиито подвиг ние не бихме били достойна нация. Да живее Калофер! Да живее Отечеството!\r\nПред паметника на Христо Ботев бяха поднесени венци и цветя в знак на признателност към безсмъртното дело на поета-революционер. В 12 часа, под звуците на сирените, всички жители и гости на Калофер сведоха глави и отдадоха почит към Ботев и загиналите за свободата на България.\r\nНа тържествената церемония присъстваха още: генерал Константин Попов – Председател на Комисията по отбрана в 44-то Народно събрание, Веска Ненчева, Красимир Янков и Димитър Георгиев – народни представители от 44-то Народно събрание, инж. Таня Михайлова – зам.-министър на Министерството на образованието и науката, Алексей Новосьолов – съветник по културните въпроси в посолството на Руската федерация, Евелина Апостолова - заместник-областен управител на област Пловдив, Данка Зидарова-Люртова – заместник-кмет на община Карлово, Анастасия Чолакова – заместник-председател на Общински съвет Карлово, бригаден генерал Петьо Мирчев – заместник-командир на Военновъздушните сили, бригаден генерал Пламен Йорданов командир на 61-ва Стрямска механизирана бригада, Румен Найденов – комендант на Интендантско обслужване град Калофер, общински съветници, кметове на населени места, стотици жители и гости на града.", "date": "2018.06.02", "title": "Пловдив: В град Калофер тържествено бе отбелязана 142-годишнина от героичната гибел на Христо Ботев"}
{"url": "http://www.focus-news.net/news/2018/06/02/2529198/nova-makedoniya-spored-zoran-zaev-makedonskata-opozitsiya-ima-pravo-da-protestira.html", "text": "Македонският министър-председател Зоран Заев заяви, че няма нищо против протеста на основната опозиционна партия ВМРО-ДПМНЕ, насрочен тази вечер пред сградата на правителството. Според него опозицията има правото да свиква протести, предава македонската медия „НОВА“.\r\n   „Всяка опозиция е много важна и има роля в обществото. В нормална, демократична и свободна държава тя критикува и прави предложения за подобряване на цялостната работа на страната“, обясни Заев.\r\nТой  подчерта, че ще обърне специално внимание на посланията, които ще възникнат от протеста и изрази желание и увереност, че акцията ще премине в най-добрия ред, с особена грижа към  безопасността на гражданите, които ще решат да дадат подкрепа на събитието. Виктор Турмаков", "date": "2018.06.02", "title": "„НОВА“ (Македония): Според Зоран Заев македонската опозиция има право да протестира"}
{"url": "http://www.focus-news.net/news/2018/06/02/2529200/sofiya-zadrastvane-se-e-obrazuvalo-v-rayona-na-km-6-na-avtomagistrala-trakiya-v-posoka-plovdiv-avtomobilite-sa-v-tri-koloni.html", "text": "Полицейски патрул 5687 е разположен на автомагистрала „Тракия“ при отбивката за Елин Пелин в посока Пловдив, от 6-и км се е образувало задръстване, предаде репортер на Агенция „Фокус“. Задръстванията са в трите ленти на движение.", "date": "2018.06.02", "title": "София: Задръстване се е образувало в района на км 6 на автомагистрала \"Тракия\" в посока Пловдив, автомобилите са в три колони"}
{"url": "http://www.focus-news.net/news/2018/06/02/2529195/boyan-botyov-rodstvenik-na-hristo-botev-tryabva-da-se-uchim-ot-poslaniyata-na-hristo-botev.html", "text": "Трябва да се учим от посланията на Христо Ботев и българските възрожденци, за да не загубим връзката с най-светлата епоха от историята ни. Това каза за Радио „Фокус” Боян Ботйов, председател на общонародната фондация „Христо Ботйов” и родственик на българския поет и революционер Христо Ботев. „Христо Ботев и плеядата възрожденци – това са символите на цяла една епоха, която е много важна в нашата 13-вековна история“, посочи Боян Ботйов. По думите му, въпреки изгубените през последните години немалко ценности, младите хора имат нужда от личности като Ботев.", "date": "2018.06.02", "title": "Боян Ботйов, родственик на Христо Ботев: Трябва да се учим от посланията на Христо Ботев"}
{"url": "http://www.focus-news.net/news/2018/06/02/2529199/kyustendil-pametta-na-hristo-botev-i-na-zaginalite-za-svobodata-i-nezavisimostta-na-balgariya-beshe-pochetena-v-grada.html", "text": "Паметта на Христо Ботев и на загиналите за свободата и независимостта на България беше почетена в Кюстендил, предаде репортер на Радио „Фокус”-Кюстендил. Отдаването на почит се състоя на Арката на площад „Велбъжд”. В 12.00 часа воят на сирените оповести минутите за преклонение. Всички хора в централната част на града станаха прави и запазиха мълчание. Една от най-старите традиции на свободна България, поклонението и изразяването на почит към подвига на безсмъртния Ботев, неговите храбри четници и на всички герои, дали живота си за свободата и независимостта на България, събра на едно място много от жителите на областния център. На Арката на площад „Велбъжд” присъстваха кметът на Община Кюстендил Петър Паунов, председателят на Общинския съвет Михаела Крумова, областният управител Виктор Янев, представители на общинската и на държавната администрации, на политически партии, патриотични организации. Първокласникът Георги Тончев от Основно училище „Св. Св. Кирил и Методий” рецитира стихотворението „Хаджи Димитър”. Присъстващите поднесоха венци и цветя на паметника на 13-ти пехотен Рилски полк.\r\nВенцеслав ИЛЧЕВ", "date": "2018.06.02", "title": "Кюстендил: Паметта на Христо Ботев и на загиналите за свободата и независимостта на България беше почетена в града"}
{"url": "http://www.focus-news.net/news/2018/06/02/2529190/blagoevgrad-v-simitli-pochetoha-pametta-na-hristo-botev-s-ritual-po-polagane-na-tsvetya-i-ventsi-pred-byust-pametnika-na-poeta-i-revolyutsioner-v-grada.html", "text": "Жители и гости на Симитли, признателни потомци на великите българи, се събраха пред бюст – паметника на Христо Ботев  в мемориалния парк в центъра на града, за да почетат паметта му. Това съобщиха за Радио „Фокус“ – Пирин от Община Симитли. Шествието бе водено от  Мажоретни състави, родолюбци, ученици в СУ „Св. Св. Кирил и Методий” Симитли. Общинският председател Владимир Христов,  детският кмет Християна Арнаутска, служители на общинска администрация, общественици, младежи и деца преклониха глава пред делото на Ботев.\r\nОфициалната церемония започна с исторически преглед за живота и борбата на Ботев и рецитал. Венци и цветя на признателност положиха пред паметника на Ботев от ръководството на община Симитли, край тях десетки цветя поставиха ученици от СУ „Св. Св. Кирил и Методий”и детският парламент.  Точно в 12:00 часа градът притихна в очакване на сирената, символ на днешния ден. Огласен от мощната сирена, символ на признателност към Ботев, Симитли  за пореден път показа своята почит към великите освободители български.\r\nЛивия НИНОВА", "date": "2018.06.02", "title": "Благоевград: В Симитли почетоха паметта на Христо Ботев с ритуал по полагане на цветя и венци пред бюст-паметника на поета и революционер в града"}
{"url": "http://www.focus-news.net/news/2018/06/02/2529204/tasnim-iranski-voenen-samolet-se-e-razbil-v-tsentralen-iran.html", "text": "Ирански военен самолет се е разбил в централната провинция на Иран Исфахан в събота, предава информационната агенция Tasnim.\r\nВоенният самолет се е разбил близо до град Джаркавиех, който е на около 50 километра от столицата на провинцията Исфахан.\r\nСпоред информациите, двама пилоти от самолета са се евакуирали преди падането му и са в безопасност.\r\nСпоред армията на страната, става въпрос за технически проблем. Йонислав Дочев", "date": "2018.06.02", "title": "Tasnim: Ирански военен самолет се е разбил в централен Иран"}
{"url": "http://www.focus-news.net/news/2018/06/02/2529193/prof-mladen-grigorov-kardiolog-broyat-na-bolnichnite-legla-tryabva-da-e-baziran-na-vazrastova-struktura-i-geografska-harakteristika-na-regiona.html", "text": "Броят на болничните легла трябва да е базиран на възрастова структура и географска характеристика на региона. Това каза в интервю за седмичното обзорно предаване „Метроном“ на Радио „Фокус“ видният български кардиолог проф. Младен Григоров, завеждащ Клиниката по кардиология във II МБАЛ – София. „Не може по един и същи начин да третираш съвсем различни райони, като се има предвид, че икономическата ножица непрекъснато се разширява. Едно е София, Пловдив, Варна, друго е Стара Загора, Русе, четвърто е Монтана и така нататък. И другото, което не мога да разбера, е какви са тези непрекъснати приказки - умножават ли се болниците. За това причината е в системата. Ако се освободи една истинска, реална конкуренция между болниците, тя, самата конкуренция, ще покаже коя може да съществува и коя - не може“, коментира проф. Младен Григоров. Според него конкурентният принцип между здравни каси и болници е този, който може да регулира ефективното изразходване на средства. По думите му здравето на хората, а не финансово-счетоводният принцип трябва да бъде водещо.", "date": "2018.06.02", "title": "Проф. Младен Григоров, кардиолог: Броят на болничните легла трябва да е базиран на възрастова структура и географска характеристика на региона"}
{"url": "http://www.focus-news.net/news/2018/06/02/2529205/ministar-neno-dimov-predstavi-merkite-za-chistotata-na-vodite-i-vazduha-pred-deputatite-ot-kosv-v-sozopol.html", "text": "Мерките и законодателните инициативи на Министерство на околната среда и водите в областта на опазване чистотата на въздуха и на водите, и управлението на отпадъците бяха представени от министъра на околната среда и водите Нено Димов и зам.- министър Атанаска Николова пред депутатите от Комисията по околната среда и води на изнесено заседание в Созопол днес. Това съобщиха от пресцентъра на Министерство на околната среда и водите. Заседанието беше водено от председателя на КОСВ Ивелина Василева, а домакин беше Панайот Рейзи, кмет на Созопол.\r\n„За последните 7 години се отбелязва устойчива тенденция за намаляване на замърсяването на въздуха. За някои райони средногодишните норми са постигнати, но не среднодневните. Затова предстои още работа и от страна на държавата, и на кметовете“,  отбеляза министър Димов. Той съобщи, че миналата седмица за обществено обсъждане са  пуснати промените в Закона за чистотата на атмосферния въздух. В него се предвижда въвеждането на нови изисквания за качеството на твърдите горива дърва и въглища за битово отопление, като целта е на пазара да не бъдат допускани такива с високо съдържание на  сяра и пепел. Друга предвидена мярка е въвеждане на изискванията на регламента на ЕС за екодизайн на уредите за отопление, като намерението е  той да  влезе в сила предсрочно, от началото на 2020 г. Предстои дискусия с производителите на такива уреди,  за да се установи тяхната готовност.\r\nПо отношение на замърсяването от автомобилния транспорт се предвижда засилване на контрола за вредни емисии при първа регистрация на автомобилите, както и при годишните технически прегледи. Те ще бъдат регламентирани с промени в Закона за движение по пътищата. Ще се търси възможност за закупуване на газанализатори за контрол на пътя със средства по Оперативна програма „Околна среда“ (ОПОС). Приета е и нова наредба с изисквания при изкупуване на катализатори да се изисква декларация за произход. Променят се и екотаксите за автомобилите, като се въвеждат такива и за товарните автомобили.\r\nВече има постигнати значителни резултати за подобряване качеството на водите по Черноморието, съобщи зам.-министър Николова. В Плана за управление на речните басейни е заложено за 17-те крайбрежни водни тела до 2021г. да се постигне добро състояние на повърхностите, подземни и крайбрежни морски води. По ОПОС 2007-2013 са реализирани 221 проекта в сектор Води за 2,3 млрд. лв. Построени и реновирани са 50 станции и 2600 км. мрежа. От средствата 350 млн. лв. са инвестирани по Черноморието. Изградени са станциите Банево-Ветрен-Минерални бани, Бургас-Горно Езерово, Созопол и са модернизирани тези в Несебър, Поморие и Варна-Акациите. В изпълнение по новия програмен период са ранните проекти за изграждане на  нова ПСОВ Айтос и реконструкции на тези в Приморско и Златни пясъци. Изготвени са предпроектните проучвания за 14-те консолидирани ВиК, които ще бъдат финансирани по ОПОС 2014-2020 г. В тях за Бургаска област са предвидени инвестиции от 385 млн. като ще бъде включено изграждане на нова ПСОВ на Св. Влас и реконструкция на ПСОВ Лозенец. За Варненска област са предвидени 141 млн. лв., а за Добричка – 111 млн. лв. \r\nПреходът към кръгова икономика е основен приоритет по време на Българското председателство на съвета на ЕС, съобщи министър Димов. През май посланиците на държавите-членки одобриха законодателен пакет за отпадъците, който се очаква да бъде финализиран през юни и да се приемат заключения. Те ще дадат посока как ще се развива законодателството на ЕС в сферата на пластмасите.  Основните насоки, по които ЕС работи са кампании за повишаване на информираността на потребителите, разработване на единен стандарт за целия ЕС по отношение на съдържанието на опасни вещества в първичните и вторични суровини, увеличаване на зелените обществени поръчки, използване правилата за разширена отговорност на производителя, по-широко използване на финансовите стимули и доброволните ангажименти от страна на производителите. Освен това ще се работи за въвеждане на екодизайн, насочен към повторна употреба, рециклиране и по-дълъг живот на продуктите.", "date": "2018.06.02", "title": "Министър Нено Димов представи мерките за чистотата на водите и въздуха пред депутатите от КОСВ в Созопол"}
{"url": "http://www.focus-news.net/news/2018/06/02/2529208/burgas-poveche-ot-20-vodolazi-chistiha-morskoto-dano-kray-mosta.html", "text": "Бургаските водолази отново показаха загриженост за състоянието и опазването на Черно море. Местният клуб „Приятели на морето“ организира еко акция за почистването на дъното, в която се включиха повече от 20 гмуркачи, сред които двама руснаци. Това съобщиха от пресцентъра на Общината. Въпреки вълнението и лошата видимост под водата, ентусиастите успяха да извадят на повърхността голямо количество отпадъци. Сред предметите има много метални елементи, пластмасови бутилки, опаковки и други. Акцията продължи повече от час, а събраните отпадъци бяха извозени от екипи на сметопочистващата фирма. Инициативата, която клуб „Приятели на морето“ – Бургас организира, е посветена на Европейския морски ден. Тя е част от ежегодните еко акции, които местните гмуркачи правят от 2015 година насам.", "date": "2018.06.02", "title": "Бургас: Повече от 20 водолази чистиха морското дъно край моста"}
{"url": "http://www.focus-news.net/news/2018/06/02/2529196/prof-inna-peleva-literaturen-istorik-i-v-nashi-dni-vse-taka-aktualno-zvuchi-botevata-konstatatsiya-che-golemi-hora-varshat-malki-raboti-a-golemite-raboti-se-varshat-ot-malki-hora.html", "text": "И в наши дни все така актуално звучи Ботевата констатация, че големи хора вършат малки работи, а големите работи се вършат от малки хора. Това каза в словото си по повод отбелязването на 142 години от гибелта на Христо Ботев и Деня на Ботев и загиналите за свободата и независимостта на България проф. Инна Пелева, литературен историк, дългогодишен университетски преподавател и носител на Награда „Пловдив“ в Раздел „Художествена литература“, предаде репортер на Радио „Фокус“ – Пловдив. \r\n„И в наши дни познатият Ботев призив към честност пред „мене си” би могъл да проясни себеразбирането на по-самокритичните, а и на по-амбициозните ни съотечественици: … ако си пигмей, то сляз от тия конкили и потъни в калта на ничтожеството, а ако си гигант, то възседни своята идея тъй, както Александър е възсядал своя Буцефал… Имаме да мислим също върху това, че Ботевото описание на злото някак твърде лесно приляга към съвременни лица и случки: поетът е говорил за слепците с очи, за „изтрезняването”, след което забравяме думи и клетви… и бягаме в омаловажаващия всичко смях или пък в „немеенето”. А и нима не прозират съвсем сегашни физиономии зад онзи убийствен портрет: Патриот е – душа дава / за наука, за свобода; / но не свойта душа, братя, / а душата на народа! И е добър християнин: / не пропуща литургия; / но и в черква затуй ходи, / че черквата й търговия!“, каза проф. Инна Пелева.„Тази пауза в ежедневието, отворена от воя на сирените, е като прескачане на сърцето. Нарушаването на ритъма – сърдечния, градския, навичния, напомня важни неща. Кара те да помислиш за онова, за което не си склонен да мислиш непрекъснато. Точно така: Денят на Ботев и на загиналите заради България е Ден за Размисъл. Над какво имаме да мислим ли? Ами например над това, че имената, образите на доброто и ценното и днес са същите – същите като тези, които е изписал Ботев. Ето, в стиховете му просветват слова и фрази като разум и съвест, любов и вяра, народ, правда и свобода, родино мила, потомството назе ще съди, … дай ръка за ръка и напред със стъпки по-твърди! Няма спор – в наши дни тези думи отново сочат висота и кауза, отново побират достойния кодекс на човека и гражданина“, каза в словото си университетският преподавател.\r\n„Честният размисъл почти винаги извежда при тревогата. Не само за настоящето, а и за онова, което е било и което няма как да се поправи. Докато сирените сбъдват своята страховита, гръмовна тишина, ние, мълчейки, пак ще преживеем тегобното питане – откъде всъщност идва онзи смъртоносен куршум. Дали от вражите позиции. Или пък не. И може би ще имаме куража да си представим, доколкото ни стигат силите, каква самота е преживял Христо Ботев малко преди края си, щом, почти просълзен, тогава е промълвил: … и аз съм тръгнал народ да освобождавам … да не бях се раждал.. Нека помним тази Голгота. Тук и сега не можем да отнемем от тежестта на Ботевия кръст, да утешим онова мъченичество. Но можем, тук и сега, да състрадаваме заради трагическия жребий на грамадния поет. И да не отказваме горчивото причастие  на паметта. Това, че все още, все така сме способни да изпитваме скръб, болка и жал заради изключителните ни мъртви, вероятно е знак, че жертвата им не е била напразна. Че тя, точно защото изисква и товари с чувство за вина, ни прави повече хора. По-смислени хора, повече и смирено знаещи за отношенията между обикновените и необикновените човеци, между „преди”, „сега” и „завинаги”, посочи проф. Инна Пелева.\r\nТони МИХАЙЛОВ", "date": "2018.06.02", "title": "Проф. Инна Пелева, литературен историк: И в наши дни все така актуално звучи Ботевата констатация, че големи хора вършат малки работи, а големите работи се вършат от малки хора"}
{"url": "http://www.focus-news.net/news/2018/06/02/2529209/the-independent-falshifitsiraneto-na-smartta-na-arkadiy-babchenko-e-razkrilo-na-ukrayna-spisak-ot-47-dushi-koito-mozhe-da-sa-sledvashtite-misheni-na-rusiya.html", "text": "Украйна заяви, че фалшифицирането на смъртта на руския журналист Аркадий Бабченко е довело до разкритието на списък от 47 души, които са планирана мишена за убийство от Русия, пише британският вестник The Independent.\r\nВластите в Киев заявиха, че фалшифицирането на смъртта на Аркадий Бабченко е било нужно, за да бъде защитен той и редица други хора, които са цел на Русия.\r\nНа среща в петък, главният прокурор на Украйна Юрий Луценко уведоми посланиците на Европейския съюз, САЩ и други държави за решението да се фалшифицира смъртта на руския журналист.\r\nВ изявление след срещата, Луценко заяви че фалшифицирането на смъртта е било нужно, защото е позволило на украинските разследващи да се сдобият с повече информация за списъка на хората, които са следващите мишени, и за това кой е поръчал убийството.\r\n„Разследването получи списък от 47 души, които може да са следващата жертва на терористи“, написа Луценко в социалната мрежа „Фейсбук“.\r\nТой не е споменал имена, но заяви че списъкът е включвал видни украински и руски журналисти. Йонислав Дочев", "date": "2018.06.02", "title": "The Independent: Фалшифицирането на смъртта на Аркадий Бабченко е разкрило на Украйна списък от 47 души, които може да са следващите мишени на Русия"}
{"url": "http://www.focus-news.net/news/2018/06/02/2529211/kardzhali-spetsialisti-ot-umbalsm-n-i-pirogov-pregledaha-blizo-450-detsa-ot-grada-i-rayona-v-ramkite-na-programata-detsko-zdrave-pirogov.html", "text": "Мисия „Детско здраве - Пирогов” извърши високоспециализирани прегледи в Кърджали. Това съобщиха от пресцентъра на УМБАЛСМ „Н. И. Пирогов”. Близо 450 деца от Кърджали и района прегледаха специалисти от спешната болница в рамките на Национална програма „Детско здраве - Пирогов”.\r\nПрегледите по повод празника на детето 1 юни реализираха днес юни водещи специалисти от спешната университетска болница „Пирогов” – зам-директорът по лечебната дейност на „Пирогов” и национален консултант по неврохирургия проф. Николай Габровски, нациналният консултант по детска хирургия доц. Христо Шивачев, Председателят на Столична Лекарска Колегия към БЛС и завеждащ Отделението по УНГ д-р Асен Меджидиев,  д-р Ирина Ботева, урологът д-р Стоян Пеев, началникът на Клиниката по детска травматология д-р Николай Цуцумански и д-р Александър Стефанов, а при засилен интерес за пореден път преглежда офталмологът д-р Мария Праматарова.\r\nВисокоспециализираните профилактични прегледи в рамките на Национална програма „Детско здраве - Пирогов” в Кърджали се провеждат под патронажа на председателя на Народното събрание Цвета Караянчева и председателя на Комисията по здравеопазванв към Народното събрание д-р Даниела Дариткова.", "date": "2018.06.02", "title": "Кърджали: Специалисти от УМБАЛСМ „Н. И. Пирогов” прегледаха близо 450 деца от града и района в рамките на програмата „Детско здраве - Пирогов”"}
{"url": "http://www.focus-news.net/news/2018/06/02/2529207/veliko-tarnovo-obshtina-svishtov-iznenada-detsata-ot-razlichni-kvartali-na-grada-s-shareni-baloni-na-ploshtadkite-za-igra.html", "text": "Общинското ръководство в Свищов изненада децата от различни квартали на Свищов с шарени балони на площадките за игра, съобщиха от пресцентъра на Общината. По инициатива на кмета Генчо Генчев на няколко от детските площадки за игра в Свищов бяха пуснати да се реят множество цветни балони. Тази изненада донесе много празнично настроение и предизвика усмивките на малки и големи.", "date": "2018.06.02", "title": "Велико Търново: Община Свищов изненада децата от различни квартали на града с шарени балони на площадките за игра"}
{"url": "http://www.focus-news.net/news/2018/06/02/2529210/sofiya-tsisternata-koyato-se-obarna-pri-10-km-na-am-trakiya-v-posoka-plovdiv-vse-oshte-ne-e-izteglena-ot-patnoto-platno-dvizhenieto-v-rayona-e-zatrudneno.html", "text": "Цистерната, която се обърна при 10 км на АМ \"Тракия\" в посока Пловдив, все още не е изтеглена от пътното платно, движението в района е затруднено, предаде репортер на Агенция \"Фокус\". Задръстването на магистралата започва още при отбивката за Елин Пелин и е дълго около 5 км. Преминаването през участъка отнема около 45 минути. На мястото на инцидента има полицейски патрул със софийска регистрация 9865 и екип на \"Пътна помощ\". Полицейски патрул е разположен и от другата страна на магистралата - в платното в посока София. Полицаите обаче не регулират движението в района. \r\nОбърналата се цистерна е с ловешка регистрация.", "date": "2018.06.02", "title": "София: Цистерната, която се обърна при 10 км на АМ \"Тракия\" в посока Пловдив, все още не е изтеглена от пътното платно, движението в района е затруднено"}
{"url": "http://www.focus-news.net/news/2018/06/02/2529213/api-dvizhenieto-po-pat-i-1-sofiya-botevgrad-pri-km-208-sled-spuskaneto-na-vitinya-v-posoka-botevgrad-se-osashtestvyava-v-edna-lenta-poradi-katastrofa.html", "text": "Движението по път I-1 София – Ботевград, при км 208, след спускането на Витиня, в посока Ботевград, се осъществява в една лента поради катастрофа. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.06.02", "title": "АПИ: Движението по път I-1 София – Ботевград, при км 208, след спускането на Витиня, в посока Ботевград, се осъществява в една лента поради катастрофа"}
{"url": "http://www.focus-news.net/news/2018/06/02/2529201/haskovo-po-povod-denya-na-botev-i-na-zaginalite-za-svobodata-na-balgariya-v-topolovgrad-se-provede-tarzhestvena-tseremoniya.html", "text": "По повод 2 юни – Ден на Ботев и на загиналите за свободата на България, в Тополовград се проведе тържествена церемония. Това съобщиха от пресцентъра на Общината. В памет на героите, дали живота си за независимостта на Отечеството, в едноминутно мълчание, сведоха глави най-родолюбивите тополовградчани, дошли на церемонията на площад “Освобождение”. За саможертвата на героите със слово и с изпълнението на поемата “Хаджи Димитър” на Христо Ботев, припомни Райна Зотова – секретар на читалище “Св.св.Кирил и Методий – 1894” година. Пред паметника на загиналите венци и цветя поднесоха: Общинската администрация, Общинският съвет, РУ “Полиция”, политически партии, учебни заведения. Сред присъстващите на  поклонението бяха: Васил Сяров - председател на Общински съвет -Тополовград, председателят на читалището Трифон Ламбов, Добрин Парнаров - председател на комисията по образование и култура в Общинския съвет, общински съветници, началници на отдели в Общината, директори на учебни заведения. Точно в 12.00 часа прозвучаха сирените.", "date": "2018.06.02", "title": "Хасково: По повод Деня на Ботев и на загиналите за свободата на България в Тополовград се проведе тържествена церемония"}
{"url": "http://www.focus-news.net/news/2018/06/02/2529197/gerb-pazardzhik-se-pokloni-pred-podviga-na-botev-i-zaginalite-za-svobodata-na-balgariya.html", "text": "Общинската структура на ГЕРБ в града участва в тържественото честване на Деня на Ботев и загиналите за свободата на България, съобщиха от Пресцентъра на ПП ГЕРБ-Пазарджик. Пред паметника на поета  революционер  в Пазарджик се поклониха и положиха цветя общинският ръководител на ГЕРБ- Пазарджик Гинче Караминова, общински съветници и членове на структурата на  Жени ГЕРБ. Под воя на сирените  участниците в честването сведоха глави пред  паметта  на героите, пожертвали  живота си за свободна и  независима  България.   „Днес почитаме нашите герои, но всеки ден има нужда да си припомняме  себеотрицанието  на  предците ни, да черпим сила и вдъхновение от техния пример и пазим заветите им за чиста и свята България. Нека националният ни  идеал  да бъде онова, което свързва българите неотменно и ги води напред  в бъдещето, каза преди поклонението общинският ръководител на ГЕРБ – Пазарджик Гинче Караминова. Денят на Ботев в Пазарджик бе отбелязан с поетично-музикална програма и изпълнения на духов оркестър.", "date": "2018.06.02", "title": "ГЕРБ- Пазарджик се поклони пред подвига на Ботев и загиналите за свободата на България"}
{"url": "http://www.focus-news.net/news/2018/06/02/2529214/emsc-zemetresenie-s-magnitud-55-po-skalata-na-rihter-e-registrirano-v-regiona-na-kurilskite-ostrovi.html", "text": "Земетресение с магнитуд 5.5 по скалата на Рихтер е регистрирано източно от Курилските острови, показва справка на интернет страницата на Европейския средиземноморски сеизмологичен център (EMSC).\r\nЗеметресението е регистрирано в 20:48 часа местно време (12:48 часа българско време) на дълбочина от 10 км.\r\nНяма данни за жертви, материални щети. Не се съобщава за опасност от цунами. Йонислав Дочев", "date": "2018.06.02", "title": "EMSC: Земетресение с магнитуд 5.5 по скалата на Рихтер е регистрирано в региона на Курилските острови"}
{"url": "http://www.focus-news.net/news/2018/06/02/2529203/sofiya-okolo-5-km-e-zadrastvaneto-na-am-trakiya-v-posoka-plovdiv-prichineno-ot-obarnaliya-se-tazi-sutrin-tir.html", "text": "Около 5 км е задръстването на АМ \"Тракия\" в посока Пловдив, причинено от обърналия се тази сутрин ТИР, предаде репортер на Агенция \"Фокус\". Колоните с автомобили започват при отбивката за Елин Пелин и продължават до отбивката за Нови хан. Преминаването в участъка става за около 30 минути. На място няма полицейски екипи, които да подпомагат движението.", "date": "2018.06.02", "title": "София: Около 5 км е задръстването на АМ \"Тракия\" в посока Пловдив, причинено от обърналия се  тази сутрин ТИР"}
{"url": "http://www.focus-news.net/news/2018/06/02/2529215/makfaks-makedoniya-dvama-bratya-sa-napadnali-politsai-v-politseysko-upravlenie-v-makedoniya.html", "text": "През нощта на петък срещу събота, 2 юни, в полицейско управление в град Пробищиб са нахълтали двама братя и са започнали да викат и нарушават реда, реагирайки гневно на подадена жалба срещу тях, предава македонската информационна агенция „Макфакс“.\r\nДежурните полицаи са предупредили двамата братя да прекратят държанието си, но те продължили, след което били предупредени да напуснат полицейското управлението.\r\nДвамата братя са нанесли обиди и заплахи към ръководителя на смяната и другите дежурни полицаи, след което нападнали ръководителя и друг полицейски служител.\r\nБратята с инициали С.З и Д.З са били арестувани и задържани в полицейското управление за по-нататъшно производство. Йонислав Дочев", "date": "2018.06.02", "title": "„Макфакс“ (Македония): Двама братя са нападнали полицаи в полицейско управление в Македония"}
{"url": "http://www.focus-news.net/news/2018/06/02/2529219/mvr-brifingat-na-direktora-na-gd-granichna-politsiya-glaven-komisar-svetlan-kichikov-vav-vrazka-sas-zadarzhanite-23-nelegalni-migranti-shte-se-provede-na-3-yuni.html", "text": "Брифингът на директора на ГД „Гранична полиция“ главен комисар Светлан Кичиков във връзка със случая с задържани 23 нелегални мигранти ще се проведе на 3 юни, неделя, в 10.00 часа, на ГКПП \"Капитан Петко войвода\". Това съобщиха от пресцентъра на МВР.", "date": "2018.06.02", "title": "МВР: Брифингът на директора на ГД „Гранична полиция“ главен комисар Светлан Кичиков във връзка със задържаните 23 нелегални мигранти ще се проведе на 3 юни"}
{"url": "http://www.focus-news.net/news/2018/06/02/2529212/anadolu-agency-nachalnitsite-na-voennite-sili-na-sasht-i-turtsiya-sa-obsadili-situatsiyata-v-siriya-po-telefona.html", "text": "Генерал Джоузеф Дънфорд, председател на Съвета на началник-щабовете на въоръжените сили на САЩ, е провел телефонен разговор с турския си колега генерал Хулуси Акар в събота относно ситуацията в Сирия, съобщиха от Пентагона, предава Anadolu Agency.\r\n„Двамата лидери продължиха разговорихте си относно Сирия и обсъдиха осигуряването на победата над Ислямска държава“, заяви говорителят на Пентагона полковник Патрик Райдър.\r\n„САЩ и Турция се радват на силни военни взаимоотношения като ключови членове на НАТО“, допълни той. Йонислав Дочев", "date": "2018.06.02", "title": "Anadolu Agency: Началниците на военните сили на САЩ и Турция са обсъдили ситуацията в Сирия по телефона"}
{"url": "http://www.focus-news.net/news/2018/06/02/2529206/burgas-gradat-pochete-142-ta-godishnina-ot-gibelta-na-botev.html", "text": "Със молитва и военен ритуал Бургас отбеляза Деня на загиналите за свободата на България и годишнината от гибелта на поета-революционер Христо Ботев, предаде репортер на Радио „Фокус“-Бургас. Церемонията се проведе пред паметника на героя в Морската градина. В нея се включиха кметът Димитър Николов, зам. областният управител Севдалина Турманова, зам.-кметът д-р Лорис Мануелян, представители на Общинския съвет, политически партии и организации. Хиляди жители на града се  стекоха на организирания от Община Бургас ритуал, за да сведат глави пред делото на революционера в знак на признателност.\r\nЯнислава КРЪСТЕВА", "date": "2018.06.02", "title": "Бургас: Градът почете 142-та годишнина от гибелта на Ботев"}
{"url": "http://www.focus-news.net/news/2018/06/02/2529222/emsc-zemetresenie-s-magnitud-59-po-skalata-na-rihter-e-registrirano-na-ostrov-tonga.html", "text": "Земетресение с магнитуд 5.9 по скалата на Рихтер е регистрирано на остров Тонга, Тихия океан, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 22:53 часа местно време (14:53 часа българско време) на дълбочина от 5 км.\r\nНяма данни за жертви, материални щети. Не се съобщава за опасност от цунами. Йонислав Дочев", "date": "2018.06.02", "title": "EMSC: Земетресение с магнитуд 5.9 по скалата на Рихтер е регистрирано на остров Тонга"}
{"url": "http://www.focus-news.net/news/2018/06/02/2529221/blagoevgrad-zatrudnen-i-intenziven-e-trafikat-na-gkpp-kulata-poradi-izvarshvane-na-remontni-deynosti-na-gratska-teritoriya.html", "text": "Затруднен и интензивен е трафикът на ГКПП „Кулата“, поради извършване на ремонтни дейности на гръцка територия. Това съобщиха за Радио „Фокус“ – Пирин от „Гранична полиция“. Леките автомобили и автобуси преминават на едно трасе, товарните – на второ, а третото не функционира. На останалите пунктове на българо-гръцката граница движението се осъществява нормално.\r\nЛивия НИНОВА", "date": "2018.06.02", "title": "Благоевград: Затруднен и интензивен е трафикът на ГКПП „Кулата“, поради извършване на ремонтни дейности на гръцка територия"}
{"url": "http://www.focus-news.net/news/2018/06/02/2529224/sofiya-kaloyan-pargov-shte-bade-gost-na-30-ata-godishnina-na-detski-hor-zvezditsi.html", "text": "На 3 юни лидерът на БСП – София Калоян Паргов ще бъде гост на тържественото честване на 30-ата годишнина от създаването на Детски хор „Звездици“ с диригент Лидия Цанева. Това съобщиха от пресцентъра на ГС на БСП - София.\r\nСъбитието ще се състои от 18.00 часа в голямата концертна зала на Руския куртурно-информационен център (ул. „Шипка“ №34).\r\nЧестването е под патронажа на вицепрезидента на Република България Илияна Йотова.", "date": "2018.06.02", "title": "София: Kалоян Паргов ще бъде гост на 30-ата годишнина на детски хор „Звездици“"}
{"url": "http://www.focus-news.net/news/2018/06/02/2529226/gd-granichna-politsiya-trafikat-e-intenziven-na-gkpp-kapitan-andreevo-i-gkpp-lesovo-na-izhod-za-tovarni-avtomobili-natovareno-i-zatrudneno-e-dvizhenieto-na-gkpp-kulata.html", "text": "На българо-гръцката граница трафикът е интензивен и затруднен на граничен контролно-пропускателен пункт (ГКПП) \"Кулата\". Леките автомобили и автобуси преминават на едно трасе, товарните - на второ, а третото не функционира, поради извършване на ремонтни дейности на гръцка територия. Това съобщиха от пресцентъра на ГД \"Гранична полиция\". На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили.\r\nНа българо-сръбската, българо-македонската и българо-румънската граница трафикът е нормален на всички контролно-пропускателни пунктове.", "date": "2018.06.02", "title": "ГД \"Гранична полиция\": Трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили, натоварено и затруднено е движението на ГКПП \"Кулата\""}
{"url": "http://www.focus-news.net/news/2018/06/02/2529225/strasburg-mladezhite-na-abv-postaviha-pred-predsedatelya-na-evropeyskiya-parlament-antonio-tayani-vaprosa-za-uvelichavane-na-byudzheta-na-programa-erazam.html", "text": "Председателят на АБВ-Младежи София Пламена Заячка и Емил Стоименов - член на ИС на АБВ-Младежи взеха участие на Европейското младежко събитие в Страсбург. Това съобщиха от пресцентъра на ПП АБВ. На най-големия европейски младежки форум, съвместно с над 8 000 млади европейци, те обсъдиха бъдещото развитие на ЕС. Двамата споделиха идеи и предложения и разискваха с депутати и други ключови фигури от ръководството на обединена Европа редица актуални за развитието на света и Стария континент въпроси.\r\nПо време на дебат под егидата на Структурен диалог на тема \"Високи залози за Европа: ново поколение влиза в политиката през 2019\", воден от Председателя на Европейския парламент Антонио Таяни, Емил Стоименов постави ключовия за младежите въпрос свързан с системата на образованието, а именно  ще има ли повишаване на бюджета, отделян от ЕС за програмата „Еразъм“. Пред младежите на АБВ Таяни потвърди ангажимента на Европейския парламент към програмата „Еразъм+“, която окачестви като една от най-успешните Съюза.\r\nПо време на  втория ден от форума, представителите на АБВ се включиха в дискусия \"Младите хора в новата политическа ера\", която се проведе на открито в близост до Европейския парламент. Програмата им предвижда още и участие в  дебат на тема  \"Работим за по-добър свят: младите хора и устойчиво развитие\".", "date": "2018.06.02", "title": "Страсбург: Младежите на АБВ поставиха пред председателя на Европейския парламент Антонио Таяни въпроса за увеличаване на бюджета на програма „Еразъм“"}
{"url": "http://www.focus-news.net/news/2018/06/02/2529227/yeni-safak-sasht-i-izrael-se-gotvyat-za-dalgosrochna-voyna-v-siriya.html", "text": "Съюзът САЩ-Израел се готви за нова дългосрочна война в Сирия като използва отново тактиката „Ислямска държава“-ПКК в южната част на страната, след като вече беше приложена в северната част, пише турският вестник Yeni Safak.\r\nГоворейки пред Yeni Safak представителят на Сирийската свободна армия (ССА) Закария Мулахафджи заяви, че „Западните сили планират да елиминират първо иранското присъствие в Сирия, а след това и турското“.\r\n„Като се започне от южната част на Голанските възвишения, Кунеитра и Дараа, след това разпростирайки се към Йордания и границата на Сирия с Ирак, всички тези региони ще бъдат нападнати под претекста, че се целят всички ирански и шиитски бунтовници в Сирия“, допълни Мулахафджи.\r\n„Замисълът да се приложи планът за южния коридор е в пълна сила. САЩ наблюдават шиитски групировки от шест години. Те ги добавиха към списъците с терористи, за да легитимират израелските нападения“.Моделът „Ислямска държава“\r\n„САЩ и Израел се подготвят за дългосрочна война в Сирия. Те положиха нелегитимен път за Кюрдската работническа партия (ПКК) под претекста за опасността от „Ислямска държава“. Сега прилагат същия модел с шиитските групировки на юг. През изминалите дни шиитски военни групировки в Сирия като Хизбула, Асаеб Ахл ал-Хак и ал-Нуджабаа са прибавени към терористичните списъци“, поясни Мулахафджи.\r\n„Кампанията започната от САЩ в Сирия през 2015 година този път напредва от юг. Израел е всъщност в полето. Разбивайки връзките на подкрепените от Иран групировки в Ливан, Йордания и Ирак, те ще успеят да ги изчистят от Сирия“.Турция е следващата\r\n„Израел желае оста Суейда-Кунейтра. САЩ искат пълен контрол на Хасака и Ракка, в допълнение на Деир Езор. Те подготвят постоянни бази в източната част на Деир Еззор, в допълнение на вече съществуващите бази в Табках, Рмейлан и Танф.“\r\n„След като елиминират шиитските групировки воюващи се в Сирия, те няма да спестят усилия, за да се отърват от турското военно присъствие в Сирия. САЩ, които претърпяха очевидно поражение и намаляване на влиянието след операциите „Ефратски щит“ и „Маслинова клонка“, ще се опитат да нанесат отмъщението си“, завърши Закария Мулахафджи. Йонислав Дочев", "date": "2018.06.02", "title": "Yeni Safak: САЩ и Израел се готвят за дългосрочна война в Сирия"}
{"url": "http://www.focus-news.net/news/2018/06/02/2529216/blagoevgrad-oblastniyat-koordinator-na-pp-gerb-daniela-saveklieva-pochete-denya-na-botev.html", "text": "С тържествена церемония в Благоевград бе почетен 2 юни – Ден на Христо Ботев и загиналите за свободата и независимостта на България. Това съобщиха от пресцентъра на ПП ГЕРБ – Благоевград. Областният координатор на партията за Благоевградска област и народен представител Даниела Савеклиева и общински съветници от партията положиха цветя в знак на признателност пред бюст-паметника на великия български поет и революционер.\r\nДесетки благоевградчани и ученици се включиха в отбелязването на 142-годишнината от подвига на Ботев и четата му.\r\nНа 2 юни 1876 г., в подножието на връх Вола вражески куршум пронизва Ботев при последното сражение на неговите четници във Врачанския балкан.", "date": "2018.06.02", "title": "Благоевград: Областният координатор на ПП ГЕРБ Даниела Савеклиева почете Деня на Ботев"}
{"url": "http://www.focus-news.net/news/2018/06/02/2529229/dzhumhuriet-faynenshal-tayms-opovesti-deystvitelnata-inflatsiya-v-turtsiya-blizo-40-na-godishna-baza.html", "text": "Авторитетният британски вестник „Файненшъл Таймс” констатира, че инфлацията в Турция е много по-висока от официално обявяваната, пише вестник „Джумхуриет”.\r\nПубликацията оценява обезценяването на турската лира и предприетите от Турция стъпки, като констатира сериозни съмнения не само по отношение на външните дългове и валутния курс, но заради посочваната много по-ниска инфлация в страната. Статията е подписана от Джейми Пауъл и се основава на мнение от миналата седмица на световно известния американски професор по икономика Стив Хакне. Изчисленията на Стив Хакне се базират на метода за „паритета на покупателната сила”, според който годишната инфлация в Турция възлиза на 39.2%. Това е над 3.6 по-високо от официалните данни и в чисто икономически план означава, че лихвеният процент в страната трябва да се вдигне дори и над 40%, посочва още „Файненшъл Таймс”, цитиран от „Джумхуриет”. Георги Димов", "date": "2018.06.02", "title": "\"Джумхуриет\": „Файненшъл Таймс” оповести действителната инфлация в Турция – близо 40% на годишна база"}
{"url": "http://www.focus-news.net/news/2018/06/02/2529218/sofiya-tir-i-tsisterna-sa-katastrofirali-chelno-na-pat-i-1-sofiya-botevgrad-sled-spuskaneto-na-vitinya-v-posoka-botevgrad.html", "text": "ТИР и цистерна са катастрофирали челно при на път I-1 София – Ботевград, след спускането на Витиня в посока Ботевград. Това съобщиха за Агенция „Фокус“ от пресцентъра на МВР. Сигналът за инцидента е получен в 14.56 часа. По първоначални данни водачите на двете превозни средства са пострадали.", "date": "2018.06.02", "title": "София: ТИР и цистерна са катастрофирали челно на път I-1 София – Ботевград, след спускането на Витиня в посока Ботевград"}
{"url": "http://www.focus-news.net/news/2018/06/02/2529228/burgas-normalno-prohodimi-sa-patishtata-v-oblastta.html", "text": "Нормално проходими са пътищата в област Бургас. Това каза за Радио „Фокус“ – Бургас дежурният в Областно пътно управление - Бургас. Извършват се ремонтни дейности на пътя Слънчев Бряг – Бургас и изграждане на второ платно, в участъка Поморие-Ахелой. Движението на автомобили е отклонено по алтернативните маршрути, както следва: Бургас – Ахелой през Каблешково; Поморие – Ахелой през Каменар. Строително-ремонтите трябва да приключат до 18 юни тази година. \r\nНа входно-изходните пътни артерии на Бургас движението се осъществява нормално, без задръствания. Интензивен е трафикът по основните улици и булеварди в града. Малко по-натоварен е автомобилният трафик в района на кръговото кръстовище “Трапезица” и пред Окръжна болница. С нормална интензивност е движението в района на кръстовището между улиците „Спортна“ и „Индустриална“, както и по бул. „Сан Стефано“ и бул.  “Демокрация”.\r\nЯнислава КРЪСТЕВА", "date": "2018.06.02", "title": "Бургас: Нормално проходими са пътищата в областта"}
{"url": "http://www.focus-news.net/news/2018/06/02/2529230/dha-golyama-operatsiya-sreshtu-chlenove-na-daesh-v-istanbul-zadarzhani-sa-51-litsa-gotveshti-se-da-napusnat-nezakonno-turtsiya.html", "text": "Отделът за борба с тероризма на Истанбулската полиция проведе голяма операция срещу ДАЕШ в световния мегаполис и задържа 51 заподозрени лица, предаде информационната агенция Догу хабер ажансъ (ДХА).\r\nДействията на антитерористите са проведени късно снощи едновременно на 15 различни адреси в 9 истанбулски райони. При извършените обиски са иззети голям брой „дигитални материали” и организационни документи. Установено е, че заловените лица в миналото са били в районите за сражения в Сирия и в района, като са се готвили отново да отидат там по незаконни пътища, посочва още ДХА. Георги Димов", "date": "2018.06.02", "title": "ДХА: Голяма операция срещу членове на ДАЕШ в Истанбул – задържани са 51 лица, готвещи се да напуснат незаконно Турция"}
{"url": "http://www.focus-news.net/news/2018/06/02/2529223/veliko-tarnovo-dve-50-chlenni-uchenicheski-grupi-ot-grada-izvarvyaha-120-kilometroviya-pat-na-bezsmartieto-ot-kozloduyskiya-bryag-do-vrah-okolchitsa.html", "text": "Две 50-членни ученически групи от Велико Търново извървяха 120-километровия път на безсмъртието от Козлодуйския бряг до връх Околчица. Сред тях са възпитаници на всички великотърновски училища, организирани от  Туристическо дружество „Незабравка“ към ПГЕ „А. С. Попов“ и от Туристическо дружество „Трапезица“, съобщиха от ПП ГЕРБ – Велико Търново.\r\nОт 28 май до 2 юни те бяха част от Националния поход „По стъпките на Ботевата чета“, с финансовата подкрепа на председателят на ПГ на ГЕРБ, заместник-председател на партията и народен представител от Великотърновска област Цветан Цветанов. От четири години Цветанов неизменно подкрепя начинанието на ТД „Незабравка“, а за втори път помага и на друга група, водена от ТД „Трапезица“, която е подпомогната и от Община Велико Търново.\r\nНа връх Околчица Цветанов се срещна с младите великотърновци и благодари на техните ръководители за това, което правят. Той поздрави всички за родолюбието и желанието, с което се включиха в нелекия поход.\r\nНа лобното място на Христо Ботев бе кулминацията на всенародното преклонение, в което участваха и членове на МГЕРБ – В. Търново. Областният координатор на организацията Георги Недев и колегите му се включиха в поход, който сутринта на 2 юни тръгна към Околчица от врачанското село Паволче, предвождан от Цветан Цветанов.", "date": "2018.06.02", "title": "Велико Търново: Две 50-членни ученически групи от града извървяха 120-километровия път на безсмъртието от Козлодуйския бряг до връх Околчица"}
{"url": "http://www.focus-news.net/news/2018/06/02/2529233/sofiya-tsimentovoz-s-balgarska-registratsiya-i-turski-tir-sa-se-udarili-chelno-na-patya-sofiya-botevgrad-pod-viaduktite-na-vitinya-postradal-e-shofyorat-na-tsimentovoza.html", "text": "Пътен инцидент между циментовоз с българска регистрация и турски ТИР е станал минути преди 15 часа на стария път, в участъка под виадуктите на Витиня, посока София, съобщиха от пресцентъра на МВР. По първоначални данни, при челния удар между двете превозни средства, е пострадал шофьорът на циментовоза, който е откаран в болница, без опасност за живота.\r\nДвижението в участъка се осъществява в една лента. Пътни полицаи регулират движението в двете посоки.", "date": "2018.06.02", "title": "София: Циментовоз с българска регистрация и турски ТИР са се ударили челно на пътя София-Ботевград под виадуктите на Витиня, пострадал е шофьорът на циментовоза"}
{"url": "http://www.focus-news.net/news/2018/06/02/2529231/varna-gradat-shte-bade-domakin-na-petiya-mezhdunaroden-turnir-odesos-i-46-tiya-republikanski-pregled-po-pozharo-prilozhen-sport.html", "text": "От 4 до 8 юни 2018 г. във Варна ще се проведат Петият международен клубен турнир за купата „Одесос” и 46-ят републикански преглед по пожаро-приложен спорт. Организатори на спортната проява са Главна дирекция „Пожарна безопасност и защита на населението” МВР, Регионална дирекция „ПБЗН“ и Община Варна. Това съобщиха от пресцентъра на МВР.\r\nСъстезанията, които ще започнат на 5 юни,  ще се състоят на стадион „Локомотив”, а официалното откриване на форума е на 5 юни, от 17.00 часа, на входа на Морската градина във Варна.\r\nИндивидуалните и колективните състезания по различните дисциплини ще са всеки ден, от 09.00 до 13.00 часа, в дните от 5 до 8 юни.\r\nПодробности за предстоящите прояви ще бъдат съобщени на пресконференция на 4 юни, от 11:30 часа, в сградата на Община Варна, в  зала „Варна“.", "date": "2018.06.02", "title": "Варна: Градът ще бъде домакин на Петия международен турнир „Одесос” и 46-тия републикански преглед по пожаро-приложен спорт"}
{"url": "http://www.focus-news.net/news/2018/06/02/2529237/sofiya-aktsiya-po-izdirvaneto-na-udaven-mladezh-se-provezhda-vav-vodoem-kray-s-negovan.html", "text": "Акция по издирването на удавен младеж се провежда във водоем край с. Негован, научи Агенция „Фокус”. По първоначални данни момчето е  на 16 години. Група младежи са влезли във водата и един от тях не е излязъл. Тялото на момчето все още не е открито. Към момента то все още се издирва. \r\nОчаквайте подробности!", "date": "2018.06.02", "title": "София: Акция по издирването на удавен младеж се провежда във водоем край с. Негован"}
{"url": "http://www.focus-news.net/news/2018/06/02/2529238/blagoevgrad-trafikat-po-glaven-pat-e-79-i-avtomagistrala-struma-v-oblastta-kakto-i-po-vtoroklasen-pat-19-simitli-gotse-delche-e-normalno-natovaren.html", "text": "В област Благоевград не се извършват ремонтни дейности по републиканската пътна мрежа, които налагат въвеждане на ограничения за движението. Това съобщиха за Радио „Фокус“-Пирин от Областно пътно управление-Благоевград. Към този час трафикът по главен път Е-79 и автомагистрала „Струма“ в областта, както и по второкласен път 19 Симитли – Гоце Делче е нормално натоварен. Пътните настилки в областта са сухи. През деня не са регистрирани тежки пътни инциденти в региона. Повишена опасност от падащи камъни има в Кресненското дефиле и по второкласен път 19 Симитли – Гоце Делчев.\r\nНормално се осъществява движението в областния център. Няма образували се задръствания. Всички светофарни уредби в града са изправни. Градският транспорт се движи по разписание.", "date": "2018.06.02", "title": "Благоевград: Трафикът по главен път Е-79 и автомагистрала „Струма“ в областта, както и по второкласен път 19 Симитли – Гоце Делче е нормално натоварен"}
{"url": "http://www.focus-news.net/news/2018/06/02/2529220/pravnukat-na-boteviya-chetnik-pop-sava-katrafilov-podari-na-tsvetan-tsvetanov-dve-60-godishni-knigi-sas-sachineniya-na-hristo-botev.html", "text": "Правнукът на Ботевия четник Поп Сава Катрафилов – Атанас Катрафилов, подари на председателя на ПГ на ГЕРБ и заместник-председател на партията Цветан Цветанов две 60-годишни книги със съчинения на големия български поет-революционер Христо Ботев на връх Околчица, където се състоя всенародното поклонение пред паметта на героите, дали живота си за България. Това съобщиха от пресцентъра на партията.\r\nИмето на Поп Сава Катрафилов е изписано на седмо място след това на Христо Ботев в криптата на Околчица. Поводът за подаръка на Атанас Катрафилов е фактът, че за 11-та поредна година на празничния 2 юни Цветан Цветанов изминава тежкия маршрут от с. Паволче до връх Околчица, вървейки по стъпките на Христо Ботев и неговите четници – сред които и прадядото на Атанас.\r\n „Изключително важно е хора като вас да дават пример на младите - бъдещето на България, как се пази и почита паметта на великите българи като Христо Ботев“, посочи правнукът на Поп Сава Катрафилов.", "date": "2018.06.02", "title": "Правнукът на Ботевия четник Поп Сава Катрафилов подари на Цветан Цветанов две 60-годишни книги със съчинения на Христо Ботев"}
{"url": "http://www.focus-news.net/news/2018/06/02/2529234/sputnik-sasht-sa-na-pat-da-sanktsionirat-evropeyski-kompanii-uchastvashti-v-proekta-severen-potok-2.html", "text": "САЩ са на път да наложат санкции на енергийни компании от Германия и други държави от Европейския съюз, които участват в проекта Северен поток 2, предава Sputnik.\r\nГазопроводът Северен поток 2, който по план ще пренася ежегодно 55 милиарда кубични метра природен газ от Русия към ЕС през Балтийско море, вече бе одобрен от Германия и Финландия. САЩ, в отговор заявиха, че тръбопроводът ще повиши зависимостта на Европа от руския газ.\r\nСписание „Foreign policy“ цитира три източника близки до въпроса, които твърдят че администрацията на САЩ е близо до налагането на санкции върху енергийни компании от Германия и други държави от ЕС, които са замесени в изграждането на проекта за руски газов тръбопровод Северен поток 2.\r\nКлючови фигури в администрацията на президента Доналд Тръмп, които виждат санкциите като „много вероятна опция“, няма да се спрат пред нищо, за да блокират Северен поток, заявява един от източниците на списанието.\r\nИзточник от Държавния департамент е заявил, че „бяхме ясни, че компании работещи в руския енергиен сектор и сектора за износ на тръбопроводи навлизат в бизнес посока, която носи опасност от санкции“. Йонислав Дочев", "date": "2018.06.02", "title": "Sputnik: САЩ са на път да санкционират европейски компании участващи в проекта Северен поток 2"}
{"url": "http://www.focus-news.net/news/2018/06/02/2529239/telma-makedoniya-vmro-dpmne-organizira-protest-pred-pravitelstvenata-sgrada-v-skopie.html", "text": "В събота вечер ВМРО-ДПМНЕ организира протестен митинг пред правителствената сграда в Скопие, съобщава „Телма“.\r\nТова е първият голям митинг на опозицията под ръководството на новият лидер Християн Мицкоски.\r\n„ВМРО-ДПМНЕ реши да проведе протестен митинг на годишнината от сформирането на правителството на премиера Зоран Заев. Помислете, че СДСМ не изпълни обещанията си за по-добър живот и по-високи заплати на гражданите, а ВМРО-ДПМНЕ отправя обвинения за повишен публичен дълг, неуспешна икономика, лошо правосъдие, което не съди по законите, и повишена корупция. Една година СДСМ – е една година мъка за гражданите“, заявиха от опозицията и допълниха, че с протеста от петък се борят срещу „аматьорството в управлението на държавата и захвърлянето на държавните интереси“.\r\nПремиерът Зоран Заев заяви, че ще следи с внимание изпращаните послания по време на протеста.\r\n„В една нормална, демократична и свободна държава, опозицията е тази, която критикува и прави предложения за подобряване на цялостната работа в страната“, заяви Заев. Йонислав Дочев", "date": "2018.06.02", "title": "„Телма“ (Македония): ВМРО-ДПМНЕ организира протест пред правителствената сграда в Скопие"}
{"url": "http://www.focus-news.net/news/2018/06/02/2529217/zoran-zaev-shte-razgovaryame-s-aleksis-tsipras-kogato-se-reshat-opredeleni-tehnicheski-vaprosi.html", "text": "Министър-председателят на Македония Зоран Заев заяви, че ще разговаря с гръцкия си колега Алексис Ципрас, когато определени технически въпроси в преговорния процес се разрешат, предава македонската информационна агенция „Макфакс“.\r\n„Имаме някои технически въпроси, които трябва да се решат. От самото начало съм позитивен и оптимистичен и вярвам, че ще намерим решение на въпроса. Когато се отстранят техническите въпроси, ще се проведе телефонен разговор и в най-кратък срок ще можем да обявим какво е договорено“, заяви Заев.\r\nТой подчерта, че следващите дни ще бъдат максимално фокусирани и посветени на процеса, който, както той заяви, включва споразумения, членове от договора и детайли, които е много важно да бъдат прецизно договорени.\r\nЗаев поясни, че подписването на договора трябва да се случи в Мала Преспа, каквото е било желанието още от форума в Давос.\r\n„Онова, което договориха външните министри на Македония и Гърция, сега трябва да бъде приведено в правен документ“, допълни македонският премиер.\r\nТой не даде подробности за това къде се провеждат преговорите и кои имена се обсъждат. Йонислав Дочев", "date": "2018.06.02", "title": "Зоран Заев: Ще разговаряме с Алексис Ципрас, когато се решат определени технически въпроси"}
{"url": "http://www.focus-news.net/news/2018/06/02/2529241/kyustendil-v-uchastatsi-ot-patya-smolichano-pelatikovo-e-ogranicheno-dvizhenieto-poradi-propadane-na-patnoto-platno.html", "text": "В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Това съобщиха за Радио „Фокус” от Областно пътно управление – Кюстендил. Срокът за възстановяване на участъка е 30 юни. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. В участък от един километър се усвояват нови площи и се изгражда ново трасе, поради свлачище. Движението трябва да се осъществява съгласно въведената организация за безопасност. Срокът за приключване на дейностите е до 8 септември 2018 година. \r\nНормално натоварен е трафикът по автомагистрала „Струма” и по път Е-79 в Кюстендилска област, както и по направлението София – Кюстендил. Слабо натоварен е трафикъта в посока от и за ГКПП „Гюешево”. Повишена е опасността от падащи камъни във високопланинските райони.\r\nЛивия НИНОВА", "date": "2018.06.02", "title": "Кюстендил: В участъци от пътя Смоличано – Пелатиково е ограничено движението, поради пропадане на пътното платно"}
{"url": "http://www.focus-news.net/news/2018/06/02/2529242/sofiya-vodolazi-ot-montana-shte-pretarsyat-danoto-na-vodoema-kray-selo-negovan-za-da-otkriyat-tyaloto-na-izcheznaliya-mladezh.html", "text": "Водолази от Монтана ще претърсят дъното на водоема край село Негован, за да открият тялото на изчезналия младеж. Това каза за Агенция „Фокус“ говорителят на Центъра за спешна медицинска помощ (ЦСМП)-София Катя Сунгарска. „Сигналът към нас е подаден в 15.24 часа. Нямаме години. Човекът, който подава сигнала, е казал, че не познава момчето и не може да идентифицира на колко години е и какво се е случило. Казал е само, че са били група. Линейката веднага е тръгнала към водоем край село Негован. Пожарната и полицията са на мястото“, обясни Сунгарска. По думите ѝ е влизала лодка, обиколила е, но не го е намерила. „Екипите чакат група водолази от Монтана, които да претърсят дъното“, добави още тя.", "date": "2018.06.02", "title": "София: Водолази от Монтана ще претърсят дъното на водоема край село Негован, за да открият тялото на изчезналия младеж"}
{"url": "http://www.focus-news.net/news/2018/06/02/2529245/veliko-tarnovo-katastrofa-zatrudnyava-dvizhenieto-po-patya-veliko-tarnovo-samovodene-pri-intsidenta-e-postradal-e-rumanski-grazhdanin.html", "text": "Катастрофа затруднява движението по пътя Велико Търново - с. Самоводене, в района на разклона за Пребраженския манастир. По първоначална информация са се ударили два леки автомобила - румънски \"Мерцедес\" и \"Фолксваген\", с великотърновска регистрация. Това съобщиха от ОДМВР-Велико Търново. Пострадал е водачът на румънския автомобил. Откаран е за преглед във великотърновската болница със съмнение за фрактура на пръста. Преминаването на автомобили през мястото на инцидента се осъществява в едната лента. Екипи на Пътна полиция го регулират.", "date": "2018.06.02", "title": "Велико Търново: Катастрофа затруднява движението по пътя Велико Търново - Самоводене, при инцидента е пострадал е румънски гражданин"}
{"url": "http://www.focus-news.net/news/2018/06/02/2529236/kandidatat-za-prezident-na-turskata-opozitsiya-kam-erdogan-ne-az-konstitutsiyata-iska-da-vidi-diplomata-ti-za-visshe-obrazovanie.html", "text": "Кандидатът за президент на основната опозиционна Народнорепубликанска партия (НРП) Мухарем Индже коментира на предизборен митинг в град Биледжик заведеното срещу него дело за обида и исканото обезщетение от 100 хиляди турски лири от страна на президента Реджеп Тайип Ердоган, пише вестник „Милиет”.\r\n„Питам те и искам да покажеш твоята диплома за висше образование. Казваш ми: „Не може”. Не ми даваш отговор – нито на мене, нито на съда. При всеки повод завеждаш съдебни дела; пак завеждаш дело за 100 хиляди лири, пак искаш пари. Не ме разбиращ добре – не аз, а конституцията иска види дипломата ти за висше образование. В конституцията пише, че президентът трябва да е випускник на висше училище с минимум 4 години срок на обучение. Този въпрос, отправен към теб, го задавам и на далите гласа си за тебе на последните президентски избори.”, посочва още Мухарем Индже,, цитиран от „Милиет”. Георги Димов", "date": "2018.06.02", "title": "Кандидатът за президент на турската опозиция към Ердоган: Не аз, конституцията  иска да види дипломата ти за висше образование"}
{"url": "http://www.focus-news.net/news/2018/06/02/2529244/pazardzhik-natovareno-e-dvizhenieto-po-patya-mezhdu-oblastniya-tsentar-i-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Движат се много товарни автомобили и в двете посоки. Пътните настилки са сухи. Патрул на „Пътна полиция“ е разположен на изхода на града в посока Пловдив. Въведени са скоростни ограничения по трасето, при разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.06.02", "title": "Пазарджик: Натоварено е движението по пътя между областния център и Пловдив"}
{"url": "http://www.focus-news.net/news/2018/06/02/2529247/gd-granichna-politsiya-zatrudneno-e-preminavaneto-prez-gkpp-kulata.html", "text": "На българо-гръцката граница трафикът е интензивен и затруднен на граничен контролно-пропускателен пункт \"Кулата\". Това съобщиха от пресцентъра на ГД \"Гранична полиция\". Леките автомобили и автобуси преминават на едно трасе, товарните - на второ, а третото не функционира поради извършване на ремонтни дейности на гръцка територия.\r\nНа българо-турската граница трафикът е интензивен на ГКПП \"Капитан Андреево\" за товарни автомобили на изход.\r\nНа българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.06.02", "title": "ГД \"Гранична полиция\": Затруднено е преминаването през ГКПП \"Кулата\""}
{"url": "http://www.focus-news.net/news/2018/06/02/2529235/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta-i-po-napravleniyata-plovdiv-karlovo-i-plovdiv-asenovgrad-smolyan.html", "text": "Пловдив: Натоварено е движението в участъка на автомагистрала „Тракия“ в област Пловдив и по направленията Пловдив-Карлово и Пловдив-Асеновград-Смолян. Това съобщиха за Радио „Фокус“ – Пловдив от Областното пътно управление. Интензивен трафик се отчита и по пътя Пловдив-Пещера. Пътищата на територията на областта са сухи и нормално проходими. От Областното пътно управление предупреждават за повишена опасност от свличане на земна и скална маса по направленията Асеновград-Смолян, Югово-Лъки и Кричим-Девин. Водачите трябва да бъдат особено бдителни и да шофират със съобразена скорост, преминавайки по посочените участъци. \r\nДо 10 юни движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. До 30 юни движението по автомагистрала „Тракия“, в участъка от км 134 до км 156, се извършва с максимална скорост до 90 км/ч и повишено внимание, поради извършване на краткотрайни ремонтни дейности. Движението на МПС до 12 тона в участъка се осъществява двупосочно в платното в посока София. Движението на тежкотоварни превозни средства над 12 тона по въпросния участък от магистралата е ограничено и в двете посоки, като водачите трябва да използват обходни маршрути. Остава забранено движението на тежкотоварни моторни превозни средства над 12 тона по пътя Поповица-Болярци, заради намален габарит на пътното платно на мост.\r\nТрафикът на територията на град Пловдив също е интензивен към момента. По-засилено автомобилно движение се отчита по главните градски булеварди и по входно-изходните артерии. Пътищата на територията на Пловдив са сухи и нормално проходими.\r\nТони МИХАЙЛОВ", "date": "2018.06.02", "title": "Пловдив: Натоварено е движението в участъка на автомагистрала „Тракия“ в областта и по направленията Пловдив-Карлово и Пловдив-Асеновград-Смолян"}
{"url": "http://www.focus-news.net/news/2018/06/02/2529248/varna-motorist-e-postradal-pri-katastrofa-kray-selo-rudnik.html", "text": "Моторист е пострадал при катастрофа, станала около 17.00 часа до село Рудник във Варненска област. Това съобщи за Радио „Фокус“ – Варна дежурният в сектор \"Пътна полиция\" към ОДМВР - Варна. Мотоциклетистът е отведен в болница. \r\nОще два инцидента с пострадали хора са станали на територията на Варна в последния час. Пешеходка е пострадала при пресичане на кръстовището на булевардите „Янош Хунияди“ и „Цар Освободител“. Жената е с контузии, не е пострадала сериозно. С контузни наранявания за преглед в лечебно заведение е отведен и пътник в автобус на градския транспорт. Човекът е пострадал при лек удар на автобуса с автомобил. Инцидентът е станал в района на спирка „Патриарх Евтимий“ в посока към центъра на града.\r\nДиана СТОЕВА", "date": "2018.06.02", "title": "Варна: Моторист е пострадал при катастрофа край село Рудник"}
{"url": "http://www.focus-news.net/news/2018/06/02/2529232/veliko-tarnovo-v-svishtov-pochetoha-pametta-na-botev-s-voy-na-sireni-i-ednominutno-malchanie.html", "text": "Точно в 12.00 часа на 2 юни в Свищов бе почетена паметта на Ботев с вой на сирени, поклон и едноминутно мълчание. И тази година традицията обедини стотици свищовлии, които се включиха в общоградското поклонение в памет на Христо Ботев и на загиналите за свободата и независимостта на България, съобщиха от пресцентъра на Общината. Поклонението се състоя пред паметника на Свободата в градската градинка на площад „Свобода“, а за неговото достойно отбелязване допринесоха военните и духовият оркестър от Военно формирование 28880 – гр. Белене. Венци и цветя поднесоха кметът на община Свищов Генчо Генчев, председателят на ОбС – Свищов д-р Кристиян Кирилов, който произнесе паметно слово, Военно поделение 28880 – гр. Белене, РУ на МВР, Районна служба „Пожарна безопасност и защита на населението“, неправителствени организации, културни и образователни институции, политически партии, пенсионерски клубове и граждани.", "date": "2018.06.02", "title": "Велико Търново: В Свищов почетоха паметта на Ботев с вой на сирени и едноминутно мълчание"}
{"url": "http://www.focus-news.net/news/2018/06/02/2529250/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Добри са условията за пътуване  на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от по път  Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.06.02", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/06/02/2529251/predstoyashti-sabitiya-v-stranata-za-3-yuni-agentsiya-fokus.html", "text": "***\r\nОт 10.00 часа в Новотел „Пловдив“ президентът Румен Радев ще участва в церемонията по награждаване на победителите в VIII издание на проекта „Народните будители и аз“.\r\n***\r\nОт 10.00 часа председателят на Народното събрание Цвета Караянчева ще присъства на възстановка на розобер и демонстрация на старинно розоварене в розовите градини край Казанлък. По-късно тя ще посети Музея на розата и ще се включи в 12.00 часа в официалната част на празничното шествие.\r\n***\r\nОт 10.00 часа на площад „Свети Свети Кирил и Методий“ министърът на отбраната Красимир Каракачанов ще се срещне с ученици от Професионалната гимназия по електротехника и електроника „Константин Фотинов“.\r\n***\r\nОт 12.00 часа министърът на отбраната Красимир Каракачанов и началникът на отбраната генерал Андрей Боцев ще присъстват на официалното откриване на Многопрофилната болница за продължително лечение и рехабилитация към Министерство на отбраната „ВИТА” – клон Поморие.\r\n***\r\nВтората кандидатстудентска сесия на Софийския университет за учебната 2018/2019 г. ще продължи с изпити по български език и литература, по италиански език и по философия и социални науки.\r\nОт 09.00 часа започва кандидатстудентският изпит по български език и литература.\r\nОт 14.00 часа ще започнат изпитите по италиански език и по философия и социални науки.\r\n***\r\nОт 09.30 часа в спортен комплекс „Царско село” ще се проведе турнир по футбол, част от проекта „Игри за добрини” на Българската мрежата на Глобалния договор на ООН.\r\n***\r\nОт 10.00 часа българи от Волжка и Дунавска България ще отбележат заедно празника „Сабантуй в Южния парк до метростанция Европейски съюз.\r\n***\r\nОт 10.00 часа в Бизнес Парк София ще се проведе  междуфирменото благотворително състезание Postbank Business Run.\r\n***\r\nОт 10.30 часа финландската компания Patria ще изложи бойната си машина Patria AMV 8х8 на пл. „Александър Батенберг“  на паркинга пред  Националната художествена галерия. Изложението ще продължи от 10.00 до 15.00ч., като жителите и гостите на София ще могат да разгледат машината отвън и отвътре.\r\n***\r\nОт 11.30 часа в Зала 11 на НДК (кино „Люмиер Лидл“) ще се състои Гала-концерт на лауреати от фестивала „Млади таланти“, посветен на Международния ден на детето.\r\n*** \r\nОт 18.00 часа лидерът на БСП – София Калоян Паргов ще бъде гост на тържественото честване на 30-ата годишнина от създаването на Детски хор „Звездици“ с диригент Лидия Цанева. Събитието ще се състои в голямата концертна зала на Руския куртурно-информационен център (ул. „Шипка“ №34).\r\n***\r\nОт 13.00 часа при Мемориален комплекс „Памет и вяра“, където се издига 33-метровия християнски кръст, кметът на община Благоевград д-р Атанас Камбитов ще даде традиционен курбан за здраве и благоденствие за жителите и гостите на града.\r\n***\r\nОт 09.30 часа в Димитракиевата къща с годеж,  по стар български обичай ще бъде дадено началото на третото издание на Национален фолклорен събор „Леденика“. Преди това, от 09.00 часа, ще се състои пресконференция по повод фолклорния събор.\r\n***\r\nОт 11.00 часа ще се проведе благотворителен годишен концерт на самодейните колективи при НЧ „Христо Ботев 1869”. Събитието е част от възпоменателното честване, по-случай \r\n142-та годишнина от героичната гибел на Христо Ботев. \r\n***\r\nОт 10.30 часа пред читалището ще бъде открито 21-вото издание на Националния детско-юношески фестивал „Чичо Стоян”.\r\n***\r\nОт 12.00 часа в Регионалния пресклуб на БТА ще даде пресконференция лидерът на ПП АБВ Румен Петков. В пресконференцията ще участва и областният лидер на ПП АБВ в Плевен Цветан Антов.\r\n***\r\nОт 09.00 часа в църквата „Свети Атанасий“ ще бъде отслужена тържествена света литургия по повод 180-ата годишнина от изграждането на храма. След това ще бъде осветен курбан и раздаден на всички присъстващи.\r\n***\r\nЩе се проведат пет писмени изпита от предварителната кандидат-студентска кампания на Пловдивския университет. От 09.00 часа започват изпитите по психология, география на България, биология, музика и изобразително изкуство (в два кръга).\r\n***\r\nОт 14.00 часа ще се проведе изнесено заседание на парламентарната комисия за борба с корупцията, конфликт на интереси и парламентарна етика.\r\n***\r\nОт 10.00 часа на ГКПП „Капитан Петко войвода“ ще се състои брифинг на директора на ГД „Гранична полиция“ главен комисар Светлан Кичиков във връзка със задържани 23 нелегални мигранти.\r\n*** \r\nОт 11.00 часа в храм „Св. Пророк Илия“ в рамките на XVI- ите хорови празници „Янко Мустаков“ ще се състои концерт от православна музика\r\n***\r\nОт 11.00 часа Младежки дом „Г. Братанов“ и сдружение „Екстрем скейт” организират уъркшоп „Да караме заедно ролери” и безплатни уроци за всички граждани и гости на Ямбол.", "date": "2018.06.02", "title": "Предстоящи събития в страната за 3 юни (Агенция „Фокус“)"}
{"url": "http://www.focus-news.net/news/2018/06/02/2529252/sofiya-postradaliyat-pri-katastrofata-kray-vitinya-e-priet-v-reanimatsiyata-na-umbal-sv-anna.html", "text": "Водачът на циментовоз, който пострада днес при катастрофа с ТИР на стария път в участъка под виадуктите на Витиня е приет в Спешно отделение на УМБАЛ \"Св. Анна\" - София. Това съобщиха от пресцентъра на болничното заведение. Хоспитализиран е в КАИЛ (реанимация) с политравма - фрактури на двата крака и фрактура на ръка.", "date": "2018.06.02", "title": "София: Пострадалият при катастрофата край Витиня е приет в реанимацията на УМБАЛ \"Св. Анна\""}
{"url": "http://www.focus-news.net/news/2018/06/02/2529249/nova-makedoniya-makedoniya-hashim-tachi-zayavi-che-kosovo-e-gotovo-za-kompromis-sas-sarbiya.html", "text": "Президентът на Косово Хашим Тачи заяви в лекция пред студенти и преподаватели в университета Оксфорд, че Косово е готово на компромиси, за да нормализира отношенията си със Сърбия, предава кореспондент на Македонската информационна агенция (МИА) в Прищина, цитиран от „Нова Македония“.\r\nТачи е заявил, че „изминалите 20 години, от освобождението до успешната държавност“ Косово е преминало и благодарение на това, че е имало готовност в определени случаи да прави компромиси.\r\n„Разбира се, че Косово е готово за диалог, готово за компромис, готово за преговори, готово за исторически договор за нормализиране на отношенията и помирение между двете държави. Това е единственият път за Косово и Сърбия, за да се приближат те към европейското бъдеще. В противен случай ще останем заложници един на друг“, заяви косовският президент.\r\nСпоред него не е лесно да бъде убеден светът за постиженията на свободата и независимостта на Косово.\r\n„Нашата справедлива кауза и демократичните стандарти, които уважаваме, дадоха резултати“, заяви Хашим Тачи в Оксфорд, където освен че изнесе лекция, промотира и своята биографична книга публикувана на английски език: „Нова държава, модерен държавник“. Йонислав Дочев", "date": "2018.06.02", "title": "„Нова Македония“ (Македония): Хашим Тачи заяви, че Косово е готово за компромис със Сърбия"}
{"url": "http://www.focus-news.net/news/2018/06/02/2529253/api-vazstanoveno-e-dvizhenieto-pri-km-10-na-am-trakiya.html", "text": "Напълно е възстановено движението при км 10 на АМ „Тракия“ в двете посоки. Това съобщиха от пресцентъра на Агенция \"Пътна инфраструктура\". Около 12.00 часа беше възстановено движението в посока София, а трафикът на леките коли в посока Пловдив досега се осъществяваше в аварийната лента поради претоварване на катастрофиралата цистерната с олио и отстраняването и от пътното платно. Товарът трябваше да се прехвърли изключително внимателно заради опасността от разливането му на платното, което би довело до пълно затваряне на магистралата.", "date": "2018.06.02", "title": "АПИ: Възстановено е движението при км 10 на АМ „Тракия“"}
{"url": "http://www.focus-news.net/news/2018/06/02/2529257/varna-devnentsi-pochetoha-podviga-na-botev-i-na-zaginalite-za-svobodata-na-balgariya.html", "text": "Ръководството на Община Девня и граждани почетоха паметта на гениалния поет, публицист и революционер Христо Ботев и на загиналите за свободата на България. Това съобщиха от пресцентъра на Община Девня. Точно в 12.00 часа, когато завиха сирените, признателните девненци притихнаха в мълчание. Заместник-кметът Донка Йорданова припомни делото на Ботев, загинал през 1876 година на връх Околчица при спорни и досега обстоятелства. След смъртта на 28-годишния родолюбец главата му е отрязана от османците и е изложена на площада във Враца, който днес носи неговото име. От името на Община Девня венец пред бюст-паметника на Ботев във възрожденския кът на централния парк поднесоха кметът Свилен Шитов, неговата заместничка и две малки девненчета – 3-годишният Божидар и 4-годишната Йоана. Кметът изрази надежда, че с течение на времето броят на гражданите, посещаващи възрожденския кът на сакрални дати от националния ни календар, ще става все по-голям. Паметният кът в парка бе открит на 2 ноември миналата година.", "date": "2018.06.02", "title": "Варна: Девненци почетоха подвига на Ботев и на загиналите за свободата на България"}
{"url": "http://www.focus-news.net/news/2018/06/02/2529256/lovech-dvizhenieto-po-pat-i-4-sevlievo-sofiya-v-rayona-na-selo-malinovo-e-v-edna-lenta-poradi-paten-intsident.html", "text": "Движението по път I-4 Севлиево – София в района на село Малиново е в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се контролира от \"Пътна полиция\".", "date": "2018.06.02", "title": "Ловеч: Движението по път I-4 Севлиево – София в района на село Малиново е в една лента поради пътен инцидент"}
{"url": "http://www.focus-news.net/news/2018/06/02/2529258/lovech-trima-dushi-sa-postradali-v-katastrofa-na-patya-sevlievo-sofiya-v-rayona-na-selo-malinovo.html", "text": "Трима души са пострадали в катастрофа на пътя Севлиево-София, в района на село Малиново. Това съобщиха за Агенция „Фокус“ от пресцентъра на ОДМВР-Ловеч. Пострадалите са откарани в болнично заведение. Сигланът за инцидента е подаден след 16.30 часа.", "date": "2018.06.02", "title": "Ловеч: Трима души са пострадали в катастрофа на пътя Севлиево-София, в района на село Малиново"}
{"url": "http://www.focus-news.net/news/2018/06/02/2529243/tass-dmitriy-medvedev-i-binali-yaldaram-obsadiha-izgrazhdaneto-na-aets-akkuyu-i-turski-potok.html", "text": "Министър-председателите на Русия и Турция Дмитрий Медведев и Бинали Йълдъръм обсъдиха в телефонен разговор изграждането на АЕЦ „Аккую“ и газовия тръбопровод „Турски поток“, заявиха от руската правителствена пресслужба в събота, цитирани от ТАСС.\r\n„По време на разговора те се фокусираха върху въпросите на руско-турската търговия и икономическите отношения, както и насърчаването на големите съвместни енергийни проекти, в частност изграждането на атомната електроцентрала Аккую и газовия тръбопровод Турски поток“, се казва в прессъобщението.\r\nДвамата премиери отбелязаха важността на сътрудничеството между министерствата и агенциите на двете страни с цел да се създадат благоприятни условия за засилване на двустранното сътрудничество в широк кръг от сектори.\r\nОтделно от това, турският премиер поздрави Дмитрий Медведев за неговото назначение като премиер на Русия и изпрати поздравите си за Деня на Русия, който ще бъде отбелязан на 12 юни. Йонислав Дочев", "date": "2018.06.02", "title": "ТАСС: Дмитрий Медведев и Бинали Йълдъръм обсъдиха изграждането на АЕЦ „Аккую“ и „Турски поток“"}
{"url": "http://www.focus-news.net/news/2018/06/02/2529240/dots-dimo-cheshmedzhiev-istorik-hristo-botev-e-nezamenim-ideal-za-balgarskiya-narod-lichnostta-mu-ne-se-pobira-v-nikakvi-ramki.html", "text": "Христо Ботев е незаменим идеал за българския народ, като личността му не се побира в никакви рамки. Това каза за Радио „Фокус“ – Пловдив доц. Димо Чешмеджиев, историк и дългогодишен университетски преподавател, по повод отбелязването на 142 години от гибелта на Христо Ботев. По думите му чрез саможертвата си Христо Ботев задава един национален идеал на българите. „Идеалът за българския народ в онази епоха, както и досега, е да бъде независим. Това е най-важното, което трябва да се запомни за Ботев. Това е есенцията и затова Ботев се е превърнал в икона заедно с Левски”, коментира историкът. Според него любопитните моменти в биографията на националния герой са много. „Той е изключително интересна личност. Още от малък е много буен. В тази насока се проявява в прочутата Одеска гимназия, в която е изпратен да учи от баща си и Найден Геров. Той напуска гимназията рано и почти не учи в нея. После много дълго живее полускитнически живот в Одеса, след което продължава по този начин в българско село Задунаевка, където се установява като учител. По същия начин той живее като хъш в днешна Румъния”, разказа още доц. Чешмеджиев.\r\nИсторикът посочи, че Христо Ботев не се съобразява с никакви норми, дори и когато отива да замести баща си в училището в родния му Калофер. „Революционерът напуска това училище, защото той произнася много гореща патриотична реч пред всички чорбаджии в Калофер, а градът по това време е много заможно място с хора, които са лоялни на турската власт и са богати“, поясни историкът.\r\nДоц. Димо Чешмеджиев коментира, че целият живот на Христо Ботев е изпъстрен с интересни моменти. „Не знам дали широката публика знае, че дори са се опитвали да произвеждат фалшиви пари, за да финансират революционните мероприятия, които предприемат. Ботев е една свръхинтересна личност, неговия живот и неговата дейност не се побират в никакви рамки”, категоричен е историкът.\r\n„Възгледите на Ботев също са изключително интересни. Той се колебае между народник и анархист и прочие. На практика, като че ли той не е бил много практичен революционер, така да се каже, защото плановете, които замисля за Освобождението на България, не са много реалистични“, посочи доц. Димо Чешмеджиев.\r\nТони МИХАЙЛОВ", "date": "2018.06.02", "title": "Доц. Димо Чешмеджиев, историк: Христо Ботев е незаменим идеал за българския народ, личността му не се побира в никакви рамки"}
{"url": "http://www.focus-news.net/news/2018/06/02/2529246/pregled-na-mezhdunarodnite-novini-do-18-chasa-agentsiya-fokus.html", "text": "На въпрос дали има проведен телефонен разговор с гръцкия си колега Алексис Ципрас, премиерът на Македония Зоран Заев заяви днес, че такъв не е осъществяван.\r\n„За петък бе обявен телефонен разговор, но , за да се случи това, първо ще трябва да се решат някои технически проблеми, които съществуват между двете страни“, заяви Заев по време на инспекцията на строителни дейност.\r\n„Аз съм оптимист, не бих искал да дам подробности. Вярвам, че ще намерим решение, но след като се отстранят тези технически детайли веднага ще се проведе телефонен разговор и вярвам, че в най-кратки срокове можем да обявим, че всичко това е договорено навреме преди Европейски съвет, тъй като тогава ще вземе решение да започне дата за започване на преговорите за Македония. Така че, следващите дни сме максимално съсредоточени и отдадени, за да се работи за договаряне за членове от договора, за подробностите“, допълни той.\r\n*** Министър-председателят на Македония Зоран Заев заяви, че ще разговаря с гръцкия си колега Алексис Ципрас, когато определени технически въпроси в преговорния процес се разрешат.\r\n„Имаме някои технически въпроси, които трябва да се решат. От самото начало съм позитивен и оптимистичен и вярвам, че ще намерим решение на въпроса. Когато се отстранят техническите въпроси, ще се проведе телефонен разговор и в най-кратък срок ще можем да обявим какво е договорено“, заяви Заев.\r\nТой подчерта, че следващите дни ще бъдат максимално фокусирани и посветени на процеса, който, както той заяви, включва споразумения, членове от договора и детайли, които е много важно да бъдат прецизно договорени.\r\nЗаев поясни, че подписването на договора трябва да се случи в Мала Преспа, каквото е било желанието още от форума в Давос.\r\n„Онова, което договориха външните министри на Македония и Гърция, сега трябва да бъде приведено в правен документ“, допълни македонският премиер.\r\nТой не даде подробности за това къде се провеждат преговорите и кои имена се обсъждат.\r\n*** В събота вечер ВМРО-ДПМНЕ организира протестен митинг пред правителствената сграда в Скопие.\r\nТова е първият голям митинг на опозицията под ръководството на новият лидер Християн Мицкоски.\r\n„ВМРО-ДПМНЕ реши да проведе протестен митинг на годишнината от сформирането на правителството на премиера Зоран Заев. Помислете, че СДСМ не изпълни обещанията си за по-добър живот и по-високи заплати на гражданите, а ВМРО-ДПМНЕ отправя обвинения за повишен публичен дълг, неуспешна икономика, лошо правосъдие, което не съди по законите, и повишена корупция. Една година СДСМ – е една година мъка за гражданите“, заявиха от опозицията и допълниха, че с протеста от петък се борят срещу „аматьорството в управлението на държавата и захвърлянето на държавните интереси“.\r\nПремиерът Зоран Заев заяви, че ще следи с внимание изпращаните послания по време на протеста.\r\n„В една нормална, демократична и свободна държава, опозицията е тази, която критикува и прави предложения за подобряване на цялостната работа в страната“, заяви Заев.\r\n*** Президентът на Македония  Георги Иванов вчера поиска от премиера Зоран Заев да представи документацията за водене на преговори с конституционно основание, проека  на договора, както и мнението на делегацията във воденето на преговорите, предава „Нова Македония“.\r\n„В недостиг на ключови документи, с цел осигуряване на по-широк консенсус по въпроса за името, президента на Македония Георге Иванов насърчава председателя на правителството на страната Зоран Заев да представи предложението за водене на преговори с конституционно основание, проект споразумението, както и възгледите на делегацията при провеждане на преговорите“, пише изявление на кабинета на президента.\r\nИванов, според кабинета, остава на мнение, че той не приема решение на проблема с името за цялостна употреба.\r\n„Позицията на президента Иванов, че не приема решение на въпроса за името за всестранна употреба или ерга омнес е основен неизменен принцип, което е в съответствие с установената правна рамка за водене на преговори за разликата за името в рамките на ООН и в никакъв случай не е насочена срещу интеграцията на Република Македония в Европейския съюз и „, добавя се в изявлението.\r\nОт кабинета подчертават и че президентът Иванов показва необходимостта от постигане национален консенсус за преодоляване на разликата около името и намиране на решение, което няма да наруши достойнството на македонския народ и гражданите.\r\n*** Високопоставен китайски генерал разкритикува „безотговорните коментари“ относно натрупването на военен потенциал от страна на страната му в Южнокитайско море, след като министър-председателят на САЩ Джеймс Матис обвини Китай, че заплашва и изнудва другите страни от региона.\r\n„Всички безотговорни коментари от другите страни са неприемливи“, заяви генерал-лейтенант Хе Лей по време на форум в Сингапур, посветен на сигурността. \r\nПо-рано Матис заяви на същото събитие, че поведението на Китай в оспорваните води цели сплашване на съседите му.\r\n*** Новото регионално правителство на Каталуния, съставено от сепаратисти проведе церемония за встъпване в длъжност, бележеща края на прякото управление на Мадрид над областта, наложено след неуспешния опит за отделяне.\r\n13-те министри от новото правителство, избрани от новия каталунски лидер Куим Тора, положиха клетва в президентството в Барселона.\r\n*** Новият каталунски лидер Куим Това призова към преговори с новия министър-председател на Испания Педро Санчес, след като и двамата встъпиха в длъжност в един и същи ден.\r\n„Министър-председателю Педро Санчес, нека говорим, нека решим въпроса, нека поемем рискове“, заяви Куим Тора след като той и неговото правителство, съставено от сепаратисти, встъпиха в длъжност.\r\n*** Украйна заяви, че фалшифицирането на смъртта на руския журналист Аркадий Бабченко е довело до разкритието на списък от 47 души, които са планирана мишена за убийство от Русия.\r\nВластите в Киев заявиха, че фалшифицирането на смъртта на Аркадий Бабченко е било нужно, за да бъде защитен той и редица други хора, които са цел на Русия.\r\nНа среща в петък, главният прокурор на Украйна Юрий Луценко уведоми посланиците на Европейския съюз, САЩ и други държави за решението да се фалшифицира смъртта на руския журналист.\r\nВ изявление след срещата, Луценко заяви че фалшифицирането на смъртта е било нужно, защото е позволило на украинските разследващи да се сдобият с повече информация за списъка на хората, които са следващите мишени, и за това кой е поръчал убийството.\r\n„Разследването получи списък от 47 души, които може да са следващата жертва на терористи“, написа Луценко в социалната мрежа „Фейсбук“.\r\nТой не е споменал имена, но заяви че списъкът е включвал видни украински и руски журналисти.\r\n*** Авторитетният британски вестник „Файненшъл Таймс” констатира, че инфлацията в Турция е много по-висока от официално обявяваната.\r\nПубликацията оценява обезценяването на турската лира и предприетите от Турция стъпки, като констатира сериозни съмнения не само по отношение на външните дългове и валутния курс, но заради посочваната много по-ниска инфлация в страната. Статията е подписана от Джейми Пауъл и се основава на мнение от миналата седмица на световно известния американски професор по икономика Стив Хакне. Изчисленията на Стив Хакне се базират на метода за „паритета на покупателната сила”, според който годишната инфлация в Турция възлиза на 39.2%. Това е над 3.6 по-високо от официалните данни и в чисто икономически план означава, че лихвеният процент в страната трябва да се вдигне дори и над 40%, посочва още „Файненшъл Таймс”, цитиран от „Джумхуриет”.\r\n*** Кандидатът за президент на основната опозиционна Народнорепубликанска партия (НРП) Мухарем Индже коментира на предизборен митинг в град Биледжик заведеното срещу него дело за обида и исканото обезщетение от 100 хиляди турски лири от страна на президента Реджеп Тайип Ердоган.\r\n„Питам те и искам да покажеш твоята диплома за висше образование. Казваш ми: „Не може”. Не ми даваш отговор – нито на мене, нито на съда. При всеки повод завеждаш съдебни дела; пак завеждаш дело за 100 хиляди лири, пак искаш пари. Не ме разбиращ добре – не аз, а конституцията иска види дипломата ти за висше образование. В конституцията пише, че президентът трябва да е випускник на висше училище с минимум 4 години срок на обучение. Този въпрос, отправен към теб, го задавам и на далите гласа си за тебе на последните президентски избори.”, посочва още Мухарем Индже,, цитиран от „Милиет”.\r\n*** САЩ са на път да наложат санкции на енергийни компании от Германия и други държави от Европейския съюз, които участват в проекта Северен поток 2.\r\nГазопроводът Северен поток 2, който по план ще пренася ежегодно 55 милиарда кубични метра природен газ от Русия към ЕС през Балтийско море, вече бе одобрен от Германия и Финландия. САЩ, в отговор заявиха, че тръбопроводът ще повиши зависимостта на Европа от руския газ.\r\nСписание „Foreign policy“ цитира три източника близки до въпроса, които твърдят че администрацията на САЩ е близо до налагането на санкции върху енергийни компании от Германия и други държави от ЕС, които са замесени в изграждането на проекта за руски газов тръбопровод Северен поток 2.\r\nКлючови фигури в администрацията на президента Доналд Тръмп, които виждат санкциите като „много вероятна опция“, няма да се спрат пред нищо, за да блокират Северен поток, заявява един от източниците на списанието.\r\nИзточник от Държавния департамент е заявил, че „бяхме ясни, че компании работещи в руския енергиен сектор и сектора за износ на тръбопроводи навлизат в бизнес посока, която носи опасност от санкции“.\r\n*** Министър-председателите на Русия и Турция Дмитрий Медведев и Бинали Йълдъръм обсъдиха в телефонен разговор изграждането на АЕЦ „Аккую“ и газовия тръбопровод „Турски поток“, заявиха от руската правителствена пресслужба в събота.\r\n„По време на разговора те се фокусираха върху въпросите на руско-турската търговия и икономическите отношения, както и насърчаването на големите съвместни енергийни проекти, в частност изграждането на атомната електроцентрала Аккую и газовия тръбопровод Турски поток“, се казва в прессъобщението.\r\nДвамата премиери отбелязаха важността на сътрудничеството между министерствата и агенциите на двете страни с цел да се създадат благоприятни условия за засилване на двустранното сътрудничество в широк кръг от сектори.\r\nОтделно от това, турският премиер поздрави Дмитрий Медведев за неговото назначение като премиер на Русия и изпрати поздравите си за Деня на Русия, който ще бъде отбелязан на 12 юни.\r\n***", "date": "2018.06.02", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/06/02/2529254/kaloyan-pargov-bsp-botev-e-simvol-na-svobodniya-i-korav-balgarski-duh-koyto-ni-dava-kurazh-i-dnes.html", "text": "Ботев е символ на свободния и корав български дух, който ни дава кураж и днес да отстояваме правата си, да се борим за справедливост и равноправие. Да искаме да живеем в свободна държава. Това каза председателят на Градския съвет на БСП -София Калоян Паргов пред Братската могила по повод 2 юни, предаде репортер на Агенция \"Фокус\". \"Всяка година на 2 юни почитаме подвига на Ботев и загиналите за свободата на България герои. Няма друг ден в българския календар\", подчерта Паргов. По думите му Ботев е пример за борба и характер. \"Нужно е да помним историята и да не позволяваме тя да бъде пренаписвана или преиначавана. Това е наш дълг и залог за опазване на идеалите и принципите, които са отстоявали тези пред нас. Тук под Братската могила са положени костите на български антифашисти, наши другари, убити зверски от машината за репресии на фашизма. Те са част от безсмъртната армия на човешката съпротива, вдигнали се на атака срещу силите на мракобесието. Съпротивата  срещу българския монархо-фашизъм и срещу окупирането на Отечеството от армията на Хитлер я изнесоха главно членовете и съмишлениците на БКП и нейният Младежки съюз, заедно с другите национално отговорни партии в страната\", каза Паргов. По думите му те са мъченици пред олтара на свободата. Той изрази тревогата на БСП от надигащия се фашизъм в света, Европа и у нас. \"Той целенасочено е внедряван на младите поколения\", каза Калоян Паргов. Според него е тревожно случващото се в образователната система. Той обърна внимание, че комунистически паметници са осквернявани. \"За вандалите няма граници, няма и закон\", допълни председателят на БСП-София и подчерта, че дълг на хората е да бдят.\r\nДеница КИТАНОВА", "date": "2018.06.02", "title": "Калоян Паргов, БСП: Ботев е символ на свободния и корав български дух, който ни дава кураж и днес"}
{"url": "http://www.focus-news.net/news/2018/06/02/2529259/sofiya-dvizhenieto-po-pat-i-1-v-rayona-na-novachene-se-izvarshva-v-edna-lenta-dvuposochno-poradi-avariral-tir.html", "text": "Движението по път I-1 в района на Новачене се извършва в една лента двупосочно поради аварирал ТИР. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2018.06.02", "title": "София: Движението по път I-1 в района на Новачене се извършва в една лента двупосочно поради аварирал ТИР"}
{"url": "http://www.focus-news.net/news/2018/06/02/2529261/plovdiv-nad-600-sa-svobodnite-rabotni-mesta-obyaveni-ot-byuro-po-truda-asenovgrad-v-nachaloto-na-yuni.html", "text": "Над 600 са свободните работни места, обявени от Бюро по труда – Асеновград в началото на юни. Това съобщиха за Радио „Фокус“ – Пловдив от ръководството на Дирекция „Бюро по труда“ – Асеновград. 350 са обявените свободни позиции за готвачи, камериери, сервитьори и рецепционисти на круизни кораби. Сред най-търсените работници със средно и основно образование се нареждат също машинни оператори, работници за сглобяване на детайли, шивачи, касиери за бензиностанции, администратори на хотел и продавач-консултанти. Три са обявените свободни позиции за лица с висше образование – две за счетоводител и едно за специалист по качество.\r\n17 са работните места по схема „Младежка заетост”. За стажуване те са две – за продавач-консултант с икономическо или техническо образование и за рецепционист в приемна на лекар, а за обучение са 15-10 за охранители, 4 за продавач-консултант и едно за технически сътрудник. По схемата „Обучение и заетост“ е обявено едно работно място – за камериер в хотел, а по схема „Обучение и заетост на младите хора” също едно – за работник по озеленяване.\r\nТони МИХАЙЛОВ", "date": "2018.06.02", "title": "Пловдив: Над 600 са свободните работни места, обявени от Бюро по труда – Асеновград в началото на юни"}
{"url": "http://www.focus-news.net/news/2018/06/02/2529262/sofiya-v-edna-lenta-se-osashtestvyava-trafikat-po-pat-i-1-sofiya-botevgrad-pri-km-210-v-rayona-na-ankernata-stena-poradi-avariral-bager.html", "text": "В една лента се осъществява трафикът по път I-1 София – Ботевград при км 210, в района на анкерната стена поради аварирал багер. Това съобщиха от пресцентъра на Агенция \"Пътна инфраструктура\".", "date": "2018.06.02", "title": "София: В една лента се осъществява трафикът по път I-1 София – Ботевград при км 210, в района на анкерната стена поради аварирал багер"}
{"url": "http://www.focus-news.net/news/2018/06/02/2529265/sofiya-vazstanoveno-e-dvizhenieto-po-pat-i-1-sofiya-botevgrad-pri-km-208-sled-spuskaneto-na-vitinya-v-posoka-botevgrad.html", "text": "Възстановено е движението по път I-1 София – Ботевград при км 208, след спускането на Витиня, в посока Ботевград. Това съобщиха от пресцентъра на Агенция \"Пътна инфраструктура\".", "date": "2018.06.02", "title": "София: Възстановено е движението по път I-1 София – Ботевград при км 208, след спускането на Витиня, в посока Ботевград"}
{"url": "http://www.focus-news.net/news/2018/06/02/2529264/pazardzhik-chetiri-hristiyanski-obrochishta-sa-razpolozheni-v-zemlishteto-na-panagyurskoto-selo-banya.html", "text": "Четири християнски оброчища са разположени в землището на панагюрското село Баня, като всяко едно от тях е разположено в различен край на населеното място, за да го пази, съобщи за Радио „Фокус“ – Пазарджик Радка Мутева, секретар на читалището в село Баня. И четирите оброчища са посветени на християнски светци и празници – Свети Дух, Света Троица, Свети Илия и Свето Възнесение Господне, като на всяко от тях има и каменен кръст. На всеки празник жителите на селото се качват до тях, палят свещи и оставят цветя. Има и традиция да се оставят монети за здраве. Албена ЖИЛЕКОВА", "date": "2018.06.02", "title": "Пазарджик: Четири християнски оброчища са разположени в землището на панагюрското село Баня"}
{"url": "http://www.focus-news.net/news/2018/06/02/2529266/kmetat-na-sofiya-yordanka-fandakova-shte-zapochnem-izgrazhdaneto-na-tsentara-za-savremenno-izkustvo-toplotsentrala-nay-kasno-v-nachaloto-na-2019-g.html", "text": "Ще започнем изграждането на центъра за съвременно изкуство „Топлоцентрала“ най-късно в началото на 2019 г. Това каза пред журналисти кметът на София Йорданка Фандъкова след среща с директора на Център „Жорж Помпиду“ – Париж Бернар Блистен, предаде репортер на Агенция „Фокус“. „Това е център за съвременно изкуство, който нарекохме „Топлоцентрала“. От няколко години работим със съвременните български творци за това да създадем проект. Работният проект вече е готов. Очаквам до края на годината или най-късно в началото на следващата да започнем изграждането. Изграждаме го в бившата изоставена сграда на топлоцентралата в Южния парк, близо до НДК“, коментира Фандъкова. Тя уточни, че са разговаряли с директора на Центъра „Жорж Помпиду“ и той ѝ е дал ценни съвети и идеи. „Ще разчитам на опита на неговия екип след изграждането му при неговата дейност. За  София е голяма чест да приеме директора на най-големия и известен център за съвременно изкуство в Париж и един от най-големите в целия свят. За нас е много важно да дадем възможност на съвременните бъгларски артисти да намерят сцена в Европа. нашето рпедседателство ни даде тази възможност. Столична община имаше специален приоритет и политика по отношение на домакинството на София на Съвета на ЕС“, каза още Фандъкова. \r\nОт своя страна Блистен допълни, че е поканил Кристо, който е българин, да направи изложба в неговия център след година и половина. „Трябва да кажа, че и други български творци присъстват в нашия център. Например, в момента има изложба на Недко Солаков с 10 негови рисунки. Това е едно проучвателно пътуване. Моят колега и аз искаме да проучим съвременната ситуация с българското творчество, за да разберем каква е спецификата на българската художествена сцена след падането на комунизма. Искам да разбера кои са творците, които пробудиха духовете и които може би още продължават да творят“, допълни той и благодари на кмета на София за това, че го е приела така сърдечно, както и за нейното намерение да изгради в София един творчески център. „Нещо, за което говорихме и по-конкретно“, посочи още той.", "date": "2018.06.02", "title": "Кметът на София Йорданка Фандъкова: Ще започнем изграждането на центъра за съвременно изкуство „Топлоцентрала“ най-късно в началото на 2019 г."}
{"url": "http://www.focus-news.net/news/2018/06/02/2529268/varna-otkriha-pametna-plocha-na-hristo-botev-v-selo-shtipsko-kray-valchi-dol.html", "text": "Паметна плоча на Христо Ботев бе открита днес в село Щипско, Община Вълчи дол за Деня на поета, общественик и революционер. Това съобщиха от пресцентъра на Община Вълчи дол. Водещ на празничната програма бе Венцислав Карачоров, по чиято съвместна инициатива с кметството село Щипско бе открита плочата на великия българин. Рецитал с патриотични песни и стихове на поета изнесоха членовете на пенсионерския клуб в селото, а жителите и гостите на Щипско бяха поздравени и от фолклорна група „Иглика” от град Вълчи дол. Приветствие към присъстващите поднесе заместник-кметът на Община Вълчи дол – Димитър Тодоров, който благодари на инициаторите и жителите на селото, че пазят българския дух и традиции и ги предават на бъдещите поколения, защото „народ без минало няма бъдеще”. Плочата бе открита от кмета на селото – Стефка Янчева и Венцислав Карачоров, а празникът завърши с три салютни изстрела от черешов топ и български народни хора. Отриването на мемориала на Ботев в село Щипско бе поредната стъпка към изграждането на кът от паметни плочи на велики българи, дали живота си в името на България. През 2017 година бе открита паметна плоча на Вълчан войвода, а средствата за изработването и поставянето им бяха събрани от дарения.", "date": "2018.06.02", "title": "Варна: Откриха паметна плоча на Христо Ботев в село Щипско край Вълчи дол"}
{"url": "http://www.focus-news.net/news/2018/06/02/2529263/ramush-haradinay-tova-e-godinata-za-sazdavane-na-kosovska-armiya.html", "text": "Министър-председателят на Косово Рамуш Харадинай смята, че сегашната година е годината за постигане на визова либерализация и създаване на косовска армия, предава „Алсат-М“.\r\n„Това са процесите, които се намират пред реализация. Това ще бъде годината, в която ще отворим перспективата за Европейския съюз, а с армията и тази за НАТО“, заяви Харадинай. Йонислав Дочев", "date": "2018.06.02", "title": "Рамуш Харадинай: Това е годината за създаване на косовска армия"}
{"url": "http://www.focus-news.net/news/2018/06/02/2529260/yens-stoltenberg-ako-iran-napadne-izrael-nato-nyama-da-se-namesi.html", "text": "Генералният секретар на НАТО Йенс Столтенберг заяви, че Алиансът няма да помогне на Израел в случая на нападение от Иран, пише американският вестник Washington Examiner.\r\nСтолтенберг е заявил пред германското списание „Der Spiegel“, че тъй като Израел не е член на НАТО, „гаранцията за сигурност“ не се прилага за него.\r\nНАТО също така не участва в конфликти в Близкия изток или мирни усилия там, допълни Столтенберг.\r\nНапрежението между Израел и Иран наскоро ескалира. Министър-председателят на Израел Бенямин Нетаняху в последно време повиши критиките си за ядреното споразумение с Иран, от което президентът на САЩ Доналд Тръмп наскоро обяви, че оттегля страната си. Йонислав Дочев", "date": "2018.06.02", "title": "Йенс Столтенберг: Ако Иран нападне Израел, НАТО няма да се намеси"}
{"url": "http://www.focus-news.net/news/2018/06/02/2529269/lovech-vazstanoveno-e-dvizhenieto-po-pat-i-4-sevlievo-sofiya-v-rayona-na-s-malinovo.html", "text": "Възстановено е движението по пътя I-4 Севлиево – София в района на с. Малиново. Това съобщиха от пресцентъра на Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.06.02", "title": "Ловеч: Възстановено е движението по път I-4 Севлиево – София в района на с. Малиново"}
{"url": "http://www.focus-news.net/news/2018/06/02/2529267/tass-instruktori-na-nato-obuchavat-ukrainski-voennosluzheshti-v-ofanzivni-taktiki.html", "text": "Командването на Украинските въоръжени сили извършва обучения на военния си персонал като включва инструктори на НАТО, докато Киев се готви за офанзива в Донбас, заяви военнослужещ от Киевската 14-та самостоятелна механизирана бригада в събота, цитиран от ТАСС.\r\n„През декември 2017 година заминахме на стрелбището в Яворово, Лвовски район“, заяви Яков Веремейчук. „Там бяхме обучени от инструктори на НАТО, най-вече американци, канадци и поляци. Бяхме обучени предимно в превземане на градове и сгради. С други думи, те ни обучиха най-вече как да напредваме“. Йонислав Дочев", "date": "2018.06.02", "title": "ТАСС: Инструктори на НАТО обучават украински военнослужещи в офанзивни тактики"}
{"url": "http://www.focus-news.net/news/2018/06/02/2529255/global-times-kitayski-general-othvarli-zabelezhkite-na-dzheyms-matis-otnosno-militarizatsiyata-na-yuzhnokitaysko-more.html", "text": "В събота китайският генерал Хе Лей отхвърли забележките на министъра на отбраната на САЩ Джеймс Матис, който обвини Китай по въпроса за милитаризацията на Южнокитайско море по време на тазгодишния форум в Сингапур посветен на сигурността, пише китайският вестник Global Times.\r\n„Продължаващата милитаризация на Китай“ в Южнокитайско море е ключовата причина САЩ да отмени поканата си за военните учения в Азиатско-тихоокеанския регион, заяви Матис, отбелязвайки че „политиката на Китай стои в ярък контраст с прозрачността, която нашата стратегия обещава. Това предизвиква въпроси за по-обширните цели на Китай“.\r\nТези забележки бяха незабавно отхвърлени от Генерал-лейтенант Хе Лей, заместник-началник на Академията за военни учения на Китайската народноосвободителна армия и лидер на китайската делегация на форума в Сингапур.\r\n„Тези, които се провикват за „милитаризацията на Южнокитайско море“, са тези които милитаризират Южнокитайско море“, заяви Хе Лей по време на пресконференция по-късно в същия ден.\r\nТой отбеляза, че разполагането, от страна на Китай, на нужни и ограничени защитни съоръжения на собствените си острови и рифове в Южнокитайско море, е в съответствие с международното право.\r\n„Определени държави под маската на така наречената „свобода на навигацията“ и „свобода на авиацията“ изпратиха военни плавателни съдове и авиация близо до водите и въздушното пространство на китайската територия, дори плавайки в рамките на 12 морски мили от китайски води. Това заплаши директно сигурността и суверенитета на Китай“, заяви той, подчертавайки че подобни действия „са истинския корен на милитаризацията на Южнокитайско море“.\r\nГенералът повтори, че различни острови в Южнокитайско море и прилежащите им териториални води са свещени територии на Китай признати от историята и международните закони.\r\n„Китай предлага, на базата на историята и международните закони, споровете между Китай и претендентите в Южнокитайско море да се отправят чрез мирни средства“, заяви той.\r\nДжеймс Матис също така засегна тайванския въпрос по време на своята реч на форума в Сингапур.\r\n„САЩ са ангажирани към това да работят с Тайван, за да им предоставят материали и услуги, нужни за собствената им защита“, заяви отбранителният министър на САЩ.\r\nХе Лей опроверга това твърдение, препотвърждавайки китайската позиция, че Тайван е неделима част от Китай и че „Тайванският въпрос е червената линия, която не може да бъде пипана или преминавана“.\r\nКитай се противопоставя твърдо на продажбата на оръжия към Тайван и всякакви официални връзки с острова, заяви Лей, допълвайки че „Китайската народноосвободителна армия има решителността, увереността и способността да пази суверенитета на Китай, както и интересите му“. Йонислав Дочев", "date": "2018.06.02", "title": "Global Times: Китайски генерал отхвърли забележките на Джеймс Матис относно „милитаризацията“ на Южнокитайско море"}
{"url": "http://www.focus-news.net/news/2018/06/02/2529288/lovech-petima-dushi-sred-koito-i-5-godishno-dete-sa-postradali-v-katastrofata-kray-selo-malinovo.html", "text": "Петима души, сред които и 5-годишно дете, са пострадали в катастрофата край село Малиново. Това съобщиха за Агенция „Фокус“ от пресцентъра на ОДМВР-Ловеч. Пострадали са две семейства. Ударили са се два автомобила – „Нисан Кашкай“ и „Фиат“. В единия автомобил са пътували двама човека, а в другия пак двама човека и дете. Водачът на „Фиат“-а е 45-годишен мъж, той е в тежко състояние и не е могъл да бъде транспортиран другаде освен в ловешката болница. Неговото дете на 5 години е в плевенска болница. Майка му е с контузия на главата и също е в плевенска болница. Водачът на колата с марка „Нисан Кашкай“ също е в плевенска болница, там е и жена с контузия на гръден кош. Сигналът за инцидента е подаден в 16.30 часа на главния път в района на село Малиново.", "date": "2018.06.02", "title": "Ловеч: Петима души, сред които и 5-годишно дете, са пострадали в катастрофата край село Малиново"}
{"url": "http://www.focus-news.net/news/2018/06/02/2529270/plovdiv-16-to-izdanie-na-literaturniya-festival-plovdiv-chete-shte-se-provede-v-grada-ot-11-do-17-yuni.html", "text": "16-то издание на фестивала „Пловдив чете“ ще се проведе в града от 11 до 17 юни. Това съобщиха за Радио „Фокус“ – Пловдив от Дирекция „Култура и културно наследство“ към Общината. Събитието ще се проведе в периода от 11 до 17 юни, като официалното откриване ще се състои на 12 юни от 20.00 часа на Античния театър. Тържественото откриване на литературния фестивал ще бъде съпътствано от връчване на наградите „Орфеев венец“ и „Златна четка“, както и от специален концерт на група „Фондацията“. „Пловдив чете“ се организира от едно от водещите издателства в града в партньорство и с подкрепата на Министерство на културата, Община Пловдив, Народна библиотека „Иван Вазов“ и Асоциация „Българска книга“.\r\nФестивалът е част от Културния календар на град Пловдив за 2018 година.", "date": "2018.06.02", "title": "Пловдив: 16-то издание на литературния фестивал „Пловдив чете“ ще се проведе в града от 11 до 17 юни"}
{"url": "http://www.focus-news.net/news/2018/06/02/2529291/seriya-ot-intsidenti-na-patya-obzor.html", "text": "Серия от инциденти на пътя беляза съботния ден. Цистерна с ловешка регистрация, превозваща олио, се преобърна на АМ „Тракия“ и предизвика километрично задръстване. Инцидентът стана около 09.30 часа в района на 10 км в посока Пловдив. При катастрофата няма пострадали, но през целия ден  движението в района на инцидента бе затруднено. Преди обяд движението и в двете платна се бяха образували задръствания. Задръстването в посока Пловдив достигна дължина от 10 км, като колоните започваха още от изхода на столицата. Временно беше организиран и обходен маршрут през Вакарел. Около 12.00 часа беше възстановено движението в посока София, а трафикът на леките коли в посока Пловдив досега се осъществяваше в аварийната лента. Около 15.00 часа опашката бе намаляла наполовина, а към 18.00 часа претоварената с олио цистерна беше отстранена от пътното платно и движението при км 10 на АМ „Тракия“ в двете посоки бе напълно възстановено. \r\nПетима души, сред които и 5-годишно дете, пострадаха при катастрофа между два автомобила на пътя Севлиево-София при разклона за село Малиново. Бащата на детето е на 45 години и е в тежко състояние. Поради тази причина не е могъл да бъде транспортиран другаде освен в ловешката болница. Останалите пострадали - детето, майка му и мъж и жена от другия автомобил, са в плевенската болница.\r\nЕдин човек пострада при друг пътен инцидент, при който циментовоз с българска регистрация и турски ТИР се удариха челно на пътя София-Ботевград край Витиня. Пострадалият е шофьорът на циментовоза. Той е приет в реанимацията на столичната УМБАЛСМ „Св. Анна“ с политравма. \r\nРумънски гражданин пострада при удар между два леки автомобила на пътя Велико Търново - с. Самоводене, в района на разклона за Пребраженския манастир. В инцидента са участвали два леки автомобила - румънски \"Мерцедес\" и \"Фолксваген\", с великотърновска регистрация. Пострадалият е откаран за преглед във великотърновската болница със съмнение за фрактура на пръста. \r\nМоторист бе отведен в болница след катастрофа край село Рудник, община Долни Чифлик Мотоциклетистът е отведен в болница. Още два инцидента с пострадали хора станаха на територията на Варна в следобедните часове. Пешеходка пострада при пресичане на кръстовището на булевардите „Янош Хунияди“ и „Цар Освободител“. Жената е с контузии, не е пострадала сериозно. С контузни наранявания за преглед в лечебно заведение е отведен и пътник в автобус на градския транспорт. Човекът е пострадал при лек удар на автобуса с автомобил. Инцидентът е станал в района на спирка „Патриарх Евтимий“ в посока центъра на града.", "date": "2018.06.02", "title": "Серия от инциденти на пътя (ОБЗОР)"}
{"url": "http://www.focus-news.net/news/2018/06/02/2529272/nimh-utre-glavno-nad-severozapadnata-chast-na-stranata-shte-ima-kratkotrayni-valezhi-vazmozhni-sa-i-gradushki.html", "text": "До полунощ явленията ще затихнат и през втората половина на нощта ще е предимно ясно, а утре преди обяд – предимно слънчево, със слаб вятър с южна компонента. Това съобщи за Агенция „Фокус“ Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН). Около и след обяд и до полунощ, главно над северозападната половина на страната, ще се развива купеста и купесто-дъждовна облачност и там ще има краткотрайни валежи с гръмотевици, възможни са и градушки. Вятърът в Дунавската равнина ще се ориентира от северозапад и ще е до умерен. Максималните температури ще са между 29° и 34°, по-ниски по Черноморието, за София – около 28°.\r\nНад Черноморието през деня ще преобладава слънчево време. По-значителни увеличения на облачността ще има вечерта по Северното Черноморие и тогава е възможно краткотрайно да превали и прегърми. Ще духа до умерен вятър от юг-югоизток. Максималните температури ще са 21-25°. Температурата на морската вода е 21-22°. Вълнението на морето ще е около 2 бала.\r\nНад планините преди обяд ще преобладава слънчево време. Около и след обяд ще се развива купесто-дъждовна облачност и на много места ще превали краткотраен дъжд с гръмотевици. На отделни места в Рило-Родопската област явленията ще са по-интензивни. Ще духа до умерен вятър от север-северозапад. Температурите ще останат без съществена промяна - максималната на височина 1200 метра ще е около 21°, на 2000 метра – около 15°.\r\nАтмосферното налягане е близко до средното за месец юни (946 хПа) и слабо ще се понижи.\r\nПрез първата половина от следващата седмица неустойчивостта ще се увеличава и на много места ще има краткотрайни валежи и гръмотевични бури. Вероятността за значителни валежи и по-интензивна гръмотевична дейност е по-голяма за Източна България. Слънчеви часове ще има преди обяд. Вятърът ще бъде северозападен, предимно слаб. Преобладаващите максимални температури ще бъдат около и над 30°", "date": "2018.06.02", "title": "НИМХ: Утре, главно над северозападната част на страната, ще има краткотрайни валежи, възможни са и градушки"}
{"url": "http://www.focus-news.net/news/2018/06/02/2529289/afp-sedem-dushi-sa-zaginali-ot-navodneniya-v-kuba-prichineni-ot-buryata-alberto.html", "text": "Седем души са загинали, а двама души се водят изчезнали от наводнения в Куба, причинени от бурята Алберто, съобщават от кубинската Гражданска защита, предава AFP.\r\nЗагиналите са мъже на възраст между 26 и 77 години, които са се удавили в централната и източната страна на острова, а двамата изчезнали са мъже на 18 и 51 години. Безотговорно поведение е причина за смъртта на мъжете според властите.\r\nПовече от 40 хиляди души са евакуирани от четири централни провинции на Куба, рафинерията „Сиенфуегос“, ключова за кубинската икономика е преустановила работа за няколко дни. Юлиян Марков", "date": "2018.06.02", "title": "AFP: Седем души са загинали от наводнения в Куба, причинени от бурята Алберто"}
{"url": "http://www.focus-news.net/news/2018/06/02/2529292/a1on-zapochna-protestniyat-miting-organiziran-ot-vmro-dpmne-pred-sgradata-na-pravitelstvoto.html", "text": "Започна протестният митинг, организиран от ВМРО-ДПМНЕ пред сградата на правителството, предава македонският телевизионен канал А1.on.\r\nМитингът е под наслов „Македония ще победи“. Това е първият митинг, организиран от новото ръководство на ВМРО-ДПМНЕ, начело с Християн Мицкоски, който ще направи обръщение пред присъстващите членове на партията.\r\nОчаква се от опозиционната партия да бъдат отправени критики към управляващите и да бъдат обявени следващите стъпки на опозицията\r\nЗаради митингът булевард Илинден пред сградата на правителството е затворен за движение. Юлиян Марков", "date": "2018.06.02", "title": "А1.on: Започна протестният митинг, организиран от ВМРО-ДПМНЕ пред сградата на правителството"}
{"url": "http://www.focus-news.net/news/2018/06/02/2529290/pazardzhik-priklyuchi-obuchenieto-na-dobrovoltsite-ot-detsko-politseysko-upravlenie-na-teritoriyata-na-oblastta.html", "text": "На 1 юни официално приключи обучението на доброволците от „Детско полицейско управление” на територията на област Пазарджик, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. Това станало на тържествена церемония в зала „Арена Асарел” в Панагюрище. Включили са се общо 112 деца от структурите на детските полицейски управления при СУ „Христо Ботев” в Септември, ОУ „Свети Патриарх Евтимий” в Пещера, СУ „Св. Св. Кирил и Методий” във Велинград, ОУ „Проф. Марин Дринов” в Панагюрище и НУ „Никола Фурнаджиев” в Пазарджик. „Разбира се, в залата бяха и представители на партньорите по проекта – общинските администрации, РУО, РЗИ, Българския червен кръст, директори на училища, преподаватели, както и много родители. Домакините от Община Панагюрище бяха създали перфектна организация за провеждане на събитието. Пред присъстващите доброволците представиха реализирането на своите проекти под мотото „Как Детското полицейско управление променя нашия град”. С ентусиазъм и удоволствие децата демонстрираха своите знания и умения по оказване на долекарска помощ, полицейска лична защита, безопасно управление на велосипед и правила за пешеходците като участници в пътното движение“, уточни Стоянов. Той каза също, че някои са се постарали да представят и наученото от тях в областта на безопасното сърфиране в интернет и превенцията на домашното насилие. Накрая на церемонията началниците на отдели в ОДМВР-Пазарджик комисарите Блага Крайчева и Иван Дончев са връчили на доброволците дипломи за успешното им завършване на двугодишното обучение по проект „Детско полицейско управление”. Инспектор Ваня Славчева от сектор „Детска престъпност” при ГДНП е поздравила всички деца от името на директора на главната дирекция старши комисар Христо Терзийски. От своя страна началникът на РУО-Пазарджик Валентина Кайтазова е наградила пет деца от различни възрастови групи, спечелили призовите места в конкурса за съчинение и есе, свързани с работата по проекта. \r\nАлбена ЖИЛЕКОВА", "date": "2018.06.02", "title": "Пазарджик: Приключи обучението на доброволците от „Детско полицейско управление” на територията на областта"}
{"url": "http://www.focus-news.net/news/2018/06/02/2529294/mladezh-izchezna-vav-vodoem-kray-sofiyskoto-selo-negovan-obzor.html", "text": "Младеж изчезна във водоем край софийското село Негован. По първоначални данни момчето е на 16 години. Група младежи са влезли във водата и един от тях не е излязъл. Водолази от Монтана започнаха да претърсват дъното на водоема, за да открият тялото на изчезналия младеж. Говорителят на Центъра за спешна медицинска помощ (ЦСМП)-София Катя Сунгарска уточни, че сигналът към тях е подаден в 15.24 часа. „Нямаме години. Човекът, който подава сигнала, е казал, че не познава момчето и не може да идентифицира на колко години е и какво се е случило. Казал е само, че са били група. Линейката веднага е тръгнала към водоем край село Негован. Пожарната и полицията са на мястото“, обясни Сунгарска. По думите ѝ е влизала лодка, обиколила е, но не го е намерила.", "date": "2018.06.02", "title": "Младеж изчезна във водоем край софийското село Негован (ОБЗОР)"}
{"url": "http://www.focus-news.net/news/2018/06/02/2529293/varna-74-bezrabotni-litsa-shte-badat-vklyucheni-v-zaetost-po-regionalnata-programa-za-zaetost-na-oblastta.html", "text": "74 безработни лица ще бъдат включени в заетост по регионалната програма за заетост на област Варна. Това съобщиха за Радио „Фокус“ – Варна от Дирекция „Регионална служба по заетостта“ във Варна. През месец юни стартира изпълнението на регионалната програма за заетост на област Варна, изготвена на база предложения от областна и общинските администрации. Целта на програмата е повишаване на заетостта, намаляване на безработицата и повишаване качеството на работната сила, чрез разкриване на работни места за безработни лица от неравностойните групи на пазара на труда. Програмата ще се реализира на територията на 12-те общини.\r\nВ регионалната програма на област Варна ще бъдат включени в заетост общо 74 безработни лица с осигурена заетост за 6 месеца, 44 от които на пълен работен ден и 30 – на 4-часов работен ден. Предвидените в програмата общополезни дейности включват: комунално-битово обслужване, почистване и поддържане на общински сгради, градски паркове, зони за отдих, детски площадки и гробищни паркове.\r\nМарияна ВАЛЕНТИНОВА", "date": "2018.06.02", "title": "Варна: 74 безработни лица ще бъдат включени в заетост по регионалната програма за заетост на областта"}
{"url": "http://www.focus-news.net/news/2018/06/02/2529271/the-atlantic-dzhastin-tryudo-dostigna-tochkata-si-na-prechupvane-s-donald-tramp.html", "text": "Канадският премиер Джъстин Трюдо често е виждан весел и усмихнат по време на срещите си със световните лидери. Но в четвъртък, 31 май, Трюдо се въплъти в непозната роля: тази на критик на американския президент Доналд Тръмп, пише американското издание The Atlantic.\r\nПоводът бе новината, че САЩ ще наложат вносни мита от 25 процента за стомана и 10 процента за алуминий към Канада, Мексико и Европейския съюз. Това решение може да разпали търговска война, която малко хора очакват да завърши добре за която и да е от участващите страни.\r\nОчевидно изнервен Трюдо отговори почти веднага, заявявайки че Канада ще наложи мита на вноса на американска стомана, алуминий и други продукти.\r\n„Налагаме мита за всеки обложен долар от САЩ срещу канадците“, заяви той, добавяйки че облаганията ще влязат в сила от 1 юли и ще продължат докато САЩ свалят своите мита от Канада.\r\nТрюдо също заяви, че Канада ще отправи жалба към Световната търговска организация и Северноамериканското споразумение за свободна търговия (НАФТА), пакт който изглежда е пред загиващо положение, тъй като Доналд Тръмп го вижда като несправедливо.\r\nПолитиките и мирогледа на Джъстин Трюдо може и да не съвпадат с тези на Тръмп, но той беше сред първите лидери, които поздравиха американския президент за изборната му победа, отбелязвайки че Канада „няма по-близък приятел, съюзник и партньор от САЩ“. Това бе съобщение, което той занесе до Вашингтон лично. След срещата помежду им, Доналд Тръмп заяви че е готов да предоговори НАФТА, вместо да се оттегли от него.\r\nНо в четвъртък Джъстин Трюдо изглеждаше частично огорчен от националните мотиви, върху които администрацията на Тръмп обоснова решението си да наложи митата. Той заяви, че Канада е била „най-трайният съюзник“ на САЩ във военно и мирно време, наричайки митата „обида към хилядите канадци воювали и загинали рамо до рамо с американските си другари по оръжие“. Но това, което той заяви след това, може би илюстрира колко са се влошили отношенията между двете съседни държави.\r\n„В заключение, искам да бъда много ясен за едно нещо: Американците остават наши партньори, приятели и съюзници. Това не се отнася до американския народ. Трябва да вярваме, че в някакъв момент техният разсъдък ще надделее. Но към момента не виждам белег за това в днешния ход на американската администрация“, заяви канадският премиер.\r\nТръмп отговори в късния четвъртък: „САЩ бяха използвани в сферата на търговия от много десетилетия. Тези дни приключиха. По-рано днес това съобщение беше изпратено до министър-председателя на Канада Джъстин Трюдо: САЩ ще се съгласят на справедлива сделка или такава няма да има“.\r\nВ петък Доналд Тръмп добави: „Канада се отнася към нашия селскостопански бизнес и нашите фермери много лошо от много дълъг период от време. Крайно рестриктивно за търговия. Те трябва да отворят пазарите си и да свалят търговските си бариери.“\r\nСпорът около митата е част от по-голям търговски спор между САЩ и техните два съседа – Канада и Мексико – върху НАФТА. Тръмп заяви, че вярва че споразумението наранява американските работници и стопява американската средна класа.\r\nПрез следващата седмица ще бъде проведена ежегодната среща на лидерите на държавите от Г7, която ще бъде организирана и приета именно от Канада. Очаква се въпросът с митата да се превърне в централен по време на срещата. Йонислав Дочев", "date": "2018.06.02", "title": "The Atlantic: Джъстин Трюдо достигна точката си на пречупване с Доналд Тръмп"}
{"url": "http://www.focus-news.net/news/2018/06/02/2529301/burgas-mazh-e-ubit-pri-strelba-v-slanchev-bryag.html", "text": "При стерелба в Слънчев бряг в района на хотелски комплекс \"Сън вилидж\" е убит млад мъж, предава БНР. В колата, е мало и жена, която по първоначлна  инфомация е била извадена жива от автомобила след стрелбата.  Районът е отцепен от полицията.  По случая работят криминалисти.", "date": "2018.06.02", "title": "Бургас: Мъж е убит при стрелба в Слънчев бряг"}
{"url": "http://www.focus-news.net/news/2018/06/02/2529296/sergey-genchev-urednik-v-yagodinskata-peshtera-ima-videonablyudenie-koeto-pomaga-za-ustanovyavane-na-narushiteli.html", "text": "В Ягодинската пещера вече има видеонаблюдение, което помага за установяване на нарушители. Това каза за Радио „Фокус“ – Смолян уредникът на природното образувание, Сергей Генчев. По думите му в пещерата вече има по-добри камери, които снимат всичко вътре и при 100-процентова тъмнина, като засичат дори и теченията в пещерата. Генчев поясни, че от контролната зала се вижда всичко под земята, като така се залавят и нарушители. Откакто пещерата е оборудвана с видеокамери, там има почти нулево посегателство, отчете Генчев. Той допълни, че през годините са имали случаи на деца, които се опитват да чупят сталактити, или по-възрастни, които се снимат извън пътеката и стъпват върху образуванията. „Те са останали от стотици, хиляди и дори милиони години и трябва да се опазват, а не да се рушат“, категоричен е спелеологът. Той уточни, че при установяване на нарушение, трябва да се уведоми полицията, те от своя страна да извършат проверки и да установят дали има посегателство и така да се стигне до санкциониране, но досега няма наказани нарушители в Ягодинската пещера. Генчев отбеляза, че е обиколил пещери в цяла Европа и посочи, че в Гърция и Турция например има военна армия, която пази пещерите и ако има нарушения, веднага се докладва и се правят актове. В други европейски държави също има охрана на пещерите, но в България няма такава и опазването, поддържането и грижата за пещерата е на хората, които стопанисват природното образувание, добави Генчев. Той каза още, че Ягодинската пещера е на световно ниво, като екскурзоводстка дейност, съхранение, опазване и чистота и това се оценява и от многобройните й посетители.\r\nНели ГЕРГЬОВСКА", "date": "2018.06.02", "title": "Сергей Генчев, уредник: В Ягодинската пещера има видеонаблюдение, което помага за установяване на нарушители"}
{"url": "http://www.focus-news.net/news/2018/06/02/2529299/anadolu-agency-dvanayset-dushi-sa-ubiti-v-severen-irak.html", "text": "Дванайсет души са убити в Северен Ирак при нападение, извършено вероятно от „Ислямска Държава“, съобщава иракски официален представител, цитиран от турската Anadolu Agency.\r\nНападателите от „Ислямска държава“ са атакували къща в град Ал Факратия в провинция Саладин и са убили всички обитатели на дома. Между загиналите има жени и деца, по думите на лейтенант Ал Джабури.\r\nВсе още нито „Ислямска държава“, нито друга групировка не е поела отговорност за атаката.\r\nИракските сили за сигурност все още извършват операции срещу „спящи клетки“ на „ислямска държава“. Юлиян Марков", "date": "2018.06.02", "title": "Anadolu Agency:  Дванайсет души са убити в Северен Ирак"}
{"url": "http://www.focus-news.net/news/2018/06/02/2529202/makfaks-bivshiyat-glaven-prokuror-na-albaniya-e-potarsil-ubezhishte-v-turtsiya.html", "text": "Бившият главен прокурор на Албания Арбен Лала, за когото се очаква властите в Тирана да започнат проверка на свършената работа, е поискал убежище в Турция, предава македонската медия  „Макфакс“.\r\nСпоред наличната информацията властите са се опитали няколко пъти да получат информация за имуществото на Лата, но той вече е пътувал до Турция, където е потърсил убежище.\r\nЛала, която е  пряко обвинена от властите в Албания, но също и от посолството на САЩ в Тирана  за пряко участие в  редица престъпни групи в страната. Той не е получил американска виза. Американското посолство заяви, че Лала е нежелан в Съединените щати.\r\nАлбанските медии предават, че  Лала е напуснал Албания и е потърсил убежище в Турция, по време на обвинение срещу него от новия прокурор Арта Марку. Според медиите Лала е придобил голямо имущество  по време на мандата си като главен прокурор на Албания. Виктор Турмаков", "date": "2018.06.02", "title": "„Макфакс“: Бившият главен прокурор на Албания е потърсил убежище в Турция"}
{"url": "http://www.focus-news.net/news/2018/06/02/2529295/fokusmakedoniya-avtobusi-s-protestirashti-sa-pristignali-ot-razlichni-chasti-na-makedoniya.html", "text": "Автобуси с протестиращи са пристигнали от различни части на Македония, предава „Фокус“(Македония):.\r\nПротестиращи от Охрид, Струга, Ресен, Тетово, Делчево и други населени места са пристигнали с автобуси в столицата Скопие, за да вземат участие в протестния митинг, организиран от опозиционната партия ВМРО-ДПМНЕ.\r\nПартийният лидер е призовал всички граждани, които са разочаровани от управлението на премиера Зоран Заев, дори и да не са членове на ВМРО-ДПМНЕ да се присъединят към протеста. \r\nЗаместник-председателят на партията Владо Мисайловски е заявил: „С удоволствие бихме организирали хепънинг, ако имаше хубави работи в Република Македония, но за жалост не е така. Ние искаме да кажем “Не“ на пагубните политики. Нас ни очаква едно работно лято\".\r\nВ социалните мрежи се появиха фотографии на изселници от Париж, дошли да подкрепят протеста.\r\nПремиерът Зоран Заев е заявил днес, че с внимание ще изслуша исканията на протестиращите и че е право на опозицията е да протестира. Юлиян Марков", "date": "2018.06.02", "title": "„Фокус“(Македония): Автобуси с протестиращи са пристигнали от различни части на Македония"}
{"url": "http://www.focus-news.net/news/2018/06/02/2529298/a1on-hristiyan-mitskoski-prizovava-za-obshti-izbori-zaedno-s-prezidentskite-izbori-dogodina-v-makedoniya.html", "text": "Християн Мицкоски призовава за общи избори заедно с президентските избори догодина в Македония на провеждащия се в момента митинг, организиран от опозиционната партия ВМРО-ДПМНЕ в Скопие, предава македонският телевизионен канал А1.on.\r\n„ Да видим дали народът е съгласен с политиката на Зоран Заев и СДСМ. Трябва да се притесни Зоран Заев и то да се притесни  много сериозно“, казва Мицкоски .\r\nСпоред него това е исторически период за Македония. „Сега се решава въпроса с името. Нямам друга опция и ще бъда искрен - единствената информация, която имаме е от медиите. Влязох в политиката защото ми е скъпа Македония, скъпа е и на нашите деца.Достойнството и честта, градени с години за мен нямат цена. Тежко ми е когато този, който е на власт си играе с достойнството на всички ни…Говореше се , че няма да има промяна на конституцията…Ще се нанесе непоправима щета, от която няма връщане назад. ВМРО-ДПМНЕ няма да подкрепи промяна на конституцията “, продължава Мицкоски.\r\nТой призова протестиращите да покажат силата си и колко обичат Македония.\r\n„Всяка власт, която е подарена, трае кратко“, завършва Мицкоски. Юлиян Марков", "date": "2018.06.02", "title": "А1.on: Християн Мицкоски призовава за общи избори заедно с президентските избори догодина в Македония"}
{"url": "http://www.focus-news.net/news/2018/06/02/2529300/makfaks-ungarskiyat-premier-e-napravil-videoobrashtenie-kam-mitinga-na-vmro-dpmne.html", "text": "Унгарският премиер Виктор Орбан е направил видеообръщение към митинга на ВМРО-ДПМНЕ, предава Макфакс.\r\n„ В тежки времена са нужни храбри лидери. Поздравявам ви, че успяхте да обновите партията. Можете винаги да разчитате на нас“, каза Орбан в обръщението.\r\nСпоред него председателят Мицкоски ще обнови партията. „Младият екип е обещаващ“, добави той.\r\n„На вашите граждани им е необходима нова енергия без значение дали сте на власт или в опозиция, потребни сте на държавата и на младите. Поздравявам ви за реформите във вашата партия, надявам се, че ще придвижите страната в правилната посока \", каза Орбан. Юлиян Марков", "date": "2018.06.02", "title": "Макфакс: Унгарският премиер е направил видеообръщение към митинга на ВМРО-ДПМНЕ"}
{"url": "http://www.focus-news.net/news/2018/06/02/2529297/afp-evropa-ochakva-pozitivni-signali-ot-sasht-za-da-se-izbegne-targovska-voyna.html", "text": "Европа очаква позитивни сигнали от САЩ, за да се избегне търговска война, призова Франция, предава AFP.\r\n„Искам да го заявя ясно, очаквам американската администрация да вземе правилните решения да облекчи ситуацията и да премахне трудностите“ , заяви френският финансов министър Бруно Льо Мер в канадския град Уистлър, където се провежда срещата на министрите на финансите на страните от Г-7.\r\nКанадският финансов министър Бил Морну каза, че финансовите министри и ръководителите на централните банки са единодушно разочаровани от митата върху стоманата и алуминия наложени от администрацията на американския президент Доналд Тръмп\r\nМинистрите призоваха финансовия министър на САЩ Стивън Мнучин да предаде тяхната „единодушна загриженост и разочарование“ на Белия дом заради наложените мита е заявил като домакин Бил Морну.   Юлиян Марков", "date": "2018.06.02", "title": "АFP: Европа очаква позитивни сигнали от САЩ, за да се избегне търговска война"}
