{"url": "http://www.focus-news.net/news/2017/10/09/2444784/voice-of-america-gorski-pozhari-sa-razrushili-1500-sgradi-v-kaliforniya.html", "text": "Най-малко 1500 жилищни и стопански сгради са разрушени заради няколкото пожара, които горят едновременно в американския щат Калифорния, предаде  Voice of America.\r\nВсе още няма докладвани смъртни случаи, но има няколко ранени и изчезнали заради 14-те пожара, които горят в областите на Калифорния, известни с винарството си. 20 хил. души са евакуирани. \r\nСпоред дирекцията на Калифорния за горско стопанство и противопожарна защита причините за пожарите се разследват. Обявено е извънредно положение в общините Напа, Сонома и Юба.  Виктор Турмаков", "date": "2017.10.09", "title": "Voice of America: Горски пожари са разрушили 1500 сгради в Калифорния"}
{"url": "http://www.focus-news.net/news/2017/10/09/2444761/ria-novosti-parviyat-krag-ot-izborite-za-generalen-direktor-na-yunesko-premina-bez-rezultati.html", "text": "Първият кръг от изборите за нов генерален директор на ЮНЕСКО премина без резултати, предава РИА Новости. Нито един от кандидатите на провеждащите се в Париж избори, не успя да получи достатъчно подкрепа.\r\nПредставителите на седем държави претендират за поста. Това са посланикът на Азербайджан в Русия Полад Бюлбюл, председателят на националната комисия на Виетнам по въпросите на ЮНЕСКО Суан Шон Фам, както и заместник-министърът по въпросите на семейството и обществото на Египет Мушир Хатаб. Освен тях в надпреварата участват катарският дипломат Хамад бин Абдулазиз ал-Кавари, представителят на Китай и заместник-генерален директор на ЮНЕСКО Цян Тан, съветникът на Министерството на Културата на Ливан Вера ел-Хуру Лакей и бившият културен министър на Франция Одри Азуле.\r\nКандидатите от Катар, Франция и Египет са фаворити.\r\nСледващият етап от гласуването ще бъде във вторник.  Симеон Миланов", "date": "2017.10.09", "title": "РИА Новости: Първият кръг от изборите за генерален директор на ЮНЕСКО премина без резултати"}
{"url": "http://www.focus-news.net/news/2017/10/09/2444762/d-r-kremena-miteva-rim-dobrich-aktsent-v-otbelyazvaneto-na-80-godini-ot-smartta-na-pisatelya-yordan-yovkov-e-globalnata-tema-za-literaturata-i-pametta.html", "text": "Акцент в отбелязването на 80 години от смъртта на писателя Йордан Йовков е глобалната тема за литературата и паметта. Това заяви главният уредник на Дом-паметник „Йордан Йовков“ в Добрич д-р Кремена Митева, която е и дългогодишен изследовател на творчеството и книжовната дейност на писателя, предаде кореспондентът на Радио „Фокус” – Варна. Д-р Митева припомни, че през месец април в литературния музей бе открита много интересна гостуваща изложба „Литература и памет“ на Националния литературен музей, представена най-дълго в град Добрич – почти половин година, разгледана от различни по възраст посетители, изключително възхитени от ценните оригинали в експозицията на големи български писатели, като Димитър Димов, Иван Вазов и др. „Продължавайки да се движим по тази линия, ние създадохме една поредица от събития, които тепърва ще представим“, посочи д-р Кремена Митева. Тя припомни, че миналата седмица в рамките на събития по проект на Регионалния исторически музей (РИМ) в Добрич за опазване на културното наследство от първата световна война в Дом-паметника бе представен спектакъл на артисти „със сребро в косите“, легенди на българския театър от столицата. Спектакълът е по разкази на Певеца на Добруджа и именно той е поставил началото на Йовковите празници в Добрич, отбеляза д-р Митева. По думите й, изложбата „Йордан Йовков – живот в словото“, която предстои да бъде открита този четвъртък, е плод на дългогодишни усилия. Включва малко показван или непоказван материал до този момент. „Нашата идея беше да акцентираме върху местата и знаците на паметта. Тя е в 20 табла, има фотодокументална част и такава, която ще покаже оригинали. Идеята ни е фотодокументалната част на изложбата може да пътува из България“, каза д-р Кремена Митева. Тя изрази своята и на целия екип, подготвил изложбата, благодарност на Министерство на културата, подкрепило проекта. Изложбата е основната експозиционна работа на Дом-паметника „Йордан Йовков“ за 2017 година. \r\nЖулиета НИКОЛОВА", "date": "2017.10.09", "title": "Д-р Кремена Митева, РИМ-Добрич: Акцент в отбелязването на 80 години от смъртта на писателя Йордан Йовков е глобалната тема за литературата и паметта"}
{"url": "http://www.focus-news.net/news/2017/10/09/2444763/shumen-darzhavniyat-arhiv-v-grada-shte-otbelezhi-profesionalniya-si-praznik-s-den-na-otvorenite-vrati-i-izlozhba.html", "text": "Държавният архив в Шумен ще отбележи професионалния си празник - 10 октомври, с Ден на отворените врати и изложба на някои от последните дарения на архивни документи в архива. Това съобщиха от институцията. От 10.00 до 16.00 часа утре посетителите ще могат да се запознаят със съхраняваното архивно богатство, ще могат да разгледат и постоянната експозиция в Държавен архив – Шумен – стари изгледи от града, снимки на известни общественици, на градската мода от отминалия XIX-ти век, както и с начина на съхраняване на архивните документи в архивохранилището. 10-ти октомври е професионалният празник на архивистите в България. \r\n„Често, по различни поводи, сме чували фразата „Народ, който не помни миналото си, няма бъдеще”. С всеки изминал ден в настоящето на България тази фраза добива все по-голяма сила, тъй като на най-високо ниво не са осъзнати два главни компонента – функцията на държавните архиви като институция, създаваща и поддържаща националната памет, както и случващото се с документацията в задължените към Националния архивен фонд държавни и общински институции – тъй като точно тези документи един ден ще бъдат част от архивното документално богатство и съответно част от българската история“, заяви Антония Панева, началник на архива.", "date": "2017.10.09", "title": "Шумен: Държавният архив в града ще отбележи професионалния си празник с Ден на отворените врати и изложба"}
{"url": "http://www.focus-news.net/news/2017/10/09/2444764/unian-ukrayna-i-turtsiya-shte-koordinirat-deystviyata-si-za-zashtita-na-ukraintsite-v-krim.html", "text": "Президентът на Украйна Петро Порошенко благодари на турския си колега Реджеп Тайип Ердоган за потвърждаването на турската подкрепа за украинския суверенитет и териториален интегритет, предава украинската информационна агенция УНИАН.\r\n„За съжаление, въпреки всички мирни инициативи и усилия, включително и в нормандския формат, агресията на Руската федерация срещу Украйна продължава, както и окупацията на украински Крим. Заедно с президента Ердоган отбелязахме недопустимостта на ситуацията в полето на човешките права в Крим, където постоянно нещата се влошават заради репресивните действия на окупационните власти“, каза Порошенко на пресконференция след срещата си с Ердоган.\r\nТой добави, че обект на руски „тормоз“ са и кримските татари.\r\n„Днес се съгласихме да координираме действията си за защитата на правата и свободите на украинците в Крим“, каза Порошенко.\r\n„Не признаваме и няма да признаем нелегалното анексиране на Крим“, заяви турският президент. Симеон Миланов", "date": "2017.10.09", "title": "УНИАН: Украйна и Турция ще координират действията си за защита на украинците в Крим"}
{"url": "http://www.focus-news.net/news/2017/10/09/2444765/voennata-akademiya-g-s-rakovski-otbelyaza-tarzhestveno-150-ata-godishnina-ot-smartta-na-svoya-patron-obzor.html", "text": "Военна академия „Г. С. Раковски“ отбеляза тържествено 150-ата годишнина от смъртта на своя патрон и идеолог на Българското националноосвободително движение. От 08.30 часа в Параклис „Светите архангели“ във Военната академия „Георги С. Раковски“ бе отслужена заупокойна молитва в памет на Раковски. След това пред паметника на Георги С. Раковски се състоя ритуал по поднасяне на венци и цветя. От 14.00 часа ръководството на Академията организира Ден на отворените врати. От 18.00 часа в зала „Тържествена“ на академията бе открита вечер, посветена на живота и делото на Георги Раковски.\r\nПред „Фокус“  началникът на Военната академия ген.-майор Груди Ангелов заяви, че ръководството на академията обмисля северната част на парка на учебното заведение да стане достъпна за граждани от следващата година. Той допълни, че с днешна дата академията е позната с всички мероприятия, които се извършват на нейна територия. „Надявам се тази година да обозначим и дървета, някои от които доста редки видове. Паркът е създаден 1906 година, а през 1907 година са донесени 10 000 дървета от Кавказ, от тогавашния началник на Военното училище.“, разказа ген.-майор Груди Ангелов. Той изрази надежда, че с посещенията във Военната академия ще се допринесе за обогатяване на познанията на столичани. \r\nГен.-майор Ангелов посочи още, че изграждането на паметника на полковник Борис Дрангов в двора на академията е достигнало финалната си фаза, като се очаква одобрение от Министерството на културата, за да може да се започне изграждането на фундамента.", "date": "2017.10.09", "title": "Военната академия „Г. С. Раковски“ отбеляза тържествено 150-ата годишнина от смъртта на своя патрон (ОБЗОР)"}
{"url": "http://www.focus-news.net/news/2017/10/09/2444766/sport-neftohimik-zapochna-noviya-si-sezon-v-superligata-s-pobeda-sreshtu-dobrudzha.html", "text": "Волейболните шампиони на България от Нефтохимик Бургас започнаха новия си сезон в Суперлигата с победа срещу Добруджа. Волейболистите на треньора Найден Найденов победиха съперниците си от Добрич с 3:1 в последния мач от 1-ия кръг на първенството. В следващия втори кръг отборът на Нефтохимик ще гостува на Хебър Пазарджик, който победи като гост Миньор Перник с 3:0.", "date": "2017.10.09", "title": "Спорт: Нефтохимик започна новия си сезон в Суперлигата с победа срещу Добруджа"}
{"url": "http://www.focus-news.net/news/2017/10/09/2444767/simitli-otbelyaza-105-ata-godishnina-ot-izbuhvaneto-na-balkanskata-voyna-i-osvobozhdenieto-si-s-bogata-praznichna-programa-obzor.html", "text": "С тържествена сесия на Общински съвет – Симитли, състояла се в Народно читалище „Св. Климент Охридски“ бе поставено началото на честванията по повод избухването на Балканската война и освобождението на общината от турско робство, случило се преди 105 години. Специалното заседание на местния парламент бе открито от неговия председател Владимир Христов, който подложи на гласуване решение за удостояването на акад.Христо Григоров, председател на Български червен кръст и внук на легендарния български революционер Ичко Бойчев, със званието „Почетен гражданин на Симитли“. Гласуването бе явно, като 100 % от общинските съветници дадоха своето положително становище. Отличието се връчва на акад. Григоров заради тесните връзки, които той има със Симитли като внук на войводата Ичко Бойчев, който на четвъртия ден от избухването на Балканската война през 1912 година освобождава Симитли от турско робство. Заместник-кметът на Симитли Евгения Георгиева в резюме разказа интересни исторически факти около освобождението на Симитли, а също така представи с няколко думи и самата биография на акад. Григоров. Кметът на Община Симитли Апостол Апостолов лично връчи почетния плакет на акад. Григоров. \r\nОт своя страна акад. Христо Григоров каза, че децата трябва да знаят, че нашите деди са се борили за нашата свобода. „Ние искаме децата ни да знаят и помнят, защото ако те не знаят за подвизите на нашите герои, то те и държавата ни нямат бъдеще“, каза още акад. Григоров. Той допълни, че всички ние сме тези, които градим миналото на децата ни, но и спомагаме за това те да знаят за своите традиции и история. „5 и 9 октомври са велики дати в нашата история. Приемам званието почетен гражданин с благодарност, защото то е символ, че помним нашите герои“, заяви акад. Григоров. \r\nМалко по-късно се състоя ритуал по полагане на цветя и венци пред паметника „100 години свобода“. На тържествената церемония присъстваха кметът на Симитли – Апостол Апостолов; народният представител Стефан Апостолов; председателят на Общински съвет – Симитли – Владимир Христов и общински съветници от местния парламент; заместник-кметовете на общината; кметове на малки населени места от общината; директорът Таня Янкова и преподаватели от СУ „Св. св. Кирил и Методий“ – Симитли; военни; жители и гости на града.\r\nВоеннослужещи от военно формирование 56 040 – Благоевград, заедно с граждани и гости отдадоха почести пред героите освободители. Ученици от СУ „Св. св. Кирил и Методий“ разказаха най-важните моменти от историята на Пиринска Македония. Всички присъстващи преклониха глава и коленичиха пред подвига и саможертвата на хилядите знайни и незнайни воини, дали живота си да бъдем свободни.\r\nЛивия НИНОВА", "date": "2017.10.09", "title": "Симитли отбеляза 105-ата годишнина от избухването на Балканската война и освобождението си с богата празнична програма (ОБЗОР)"}
{"url": "http://www.focus-news.net/news/2017/10/09/2444768/varna-kmetat-na-devnya-svilen-shitov-poluchi-blagodarstven-zhest-ot-sdruzhenieto-na-roditelite-na-detsa-sas-sindrom-na-daun.html", "text": "Кметът на Девня Свилен Шитов получи благодарствен жест от Сдружението на родителите на деца със Синдром на Даун. Това съобщиха от пресцентъра на Община Девня. В знак на признателност за отзивчивостта и съпричастността, която общината проявява целогодишно към малката Роси от Девня, тази сутрин нейната майка Ани Гендова надяна на Свилен Шитов тениска, с която го отличава като приятел на хората, родени с тризомия 21. Поводът за благодарствения жест е настъпилият октомври – Световният месец за информираност на тема „Синдром на Даун“.\r\n„Нашето Сдружение на родителите на деца със Синдром на Даун от сърце благодари за отзивчивостта на Община Девня, в лицето на господин Свилен Шитов, който доказа на практика, че истинските приятели не броят хромозоми и че Доброто разцъфва там, където хората му дават шанс“, пише Ани Гендова в благодарственото си писмо, в което описва как е преминала последната една година на малката Роси:\r\n„Аз съм Ани, една слънчева майка от Девня, а навън отново е есен. И понеже пак е октомври – Световният месец за информираност на тема Синдром на Даун, отново Ви поздравяваме с моята Роси. Всъщност, Роси вече цяла година Ви поздравява на входа на нашия град. Миналата година, с помощта на Община Девня, се появи слънчев билборд. На него бяха нашето слънце и нейните приятели от детската градина Жорко и Стефи, които цяла година не спряха да Ви се усмихват под наслов „Аз не страдам от Синдром на Даун, аз страдам от вашите предразсъдъци“. Всички ние сме се заглеждали поне веднъж в малките усмивки и греещите им очи и сме се радвали на Роси и приятелчетата ѝ. Синдромът на Даун не е болест, а генетично състояние. Най-честата генетична аномалия, засягаща 1 на всеки 700 деца по света. В България всяка година се раждат около 100 дечица с този синдром. Той обхваща всяка възраст и етнос.\r\nА сега да Ви разкажа как мина последната година за Роси. Точно през октомври миналата година тя беше поканена на снимки за юбилейния пети календар на Сдружението на родителите на деца със Синдром на Даун (СРДСД) и като една истинска звезда позира редом с Димитър Рачков. По- късно, през декември, украси онлайн каталога на Модна агенция „Галиано“. Последваха изложби на фотопроекта „47 УСМИВКИ“ на СРДСД в София, Стара Загора и Пловдив (през август 2016-а беше първата изложба във Варна).\r\nПомните ли благотворителния концерт, на който всички вие станахте част от нашата приказка за Доброто? Концертът по случай 21 март – Международния ден на хората със Синдром на Даун. Беше невероятен и мислим да го направим традиция!\r\nТочно на рождения си ден – 29 април, Роси беше на кардиологичен преглед и като подарък чухме най-отличните резултати. През май стана част от балет „Тиерра“ с ръководител Любослава Лазарова, която повярва в нея, давайки ѝ шанс. През лятната ваканция Роси гостува на приятелче в София, където се учи да кара тротинетка и да рита топка. Сега отново е на градина с любимите си ръководители и децата, които я посрещат още от вратата и я увличат в забавния свят на игрите.\r\nРоси расте здраво и щастливо дете, а ние, нейните родители и семейство, благодарим на всички, които ни подкрепяте…“", "date": "2017.10.09", "title": "Варна: Кметът на Девня Свилен Шитов получи благодарствен жест от Сдружението на родителите на деца със Синдром на Даун"}
{"url": "http://www.focus-news.net/news/2017/10/09/2444769/ingeborg-gresle-predsedatel-na-komisiyata-po-byudzheten-kontrol-v-ep-ikonomicheskite-pokazateli-na-balgariya-dokazvat-efektivnite-politiki-na-pravitelstvoto-na-boyko-borisov.html", "text": "Попадането на България сред петте държави в ЕС с най-голям икономически растеж през 2016 г. доказва ефективните политики, които провежда правителството на Бойко Борисов. Това заяви председателят на Комисията по бюджетен контрол в ЕП Ингеборг Гресле по време на работна среща с председателя на ПГ на ГЕРБ и зам.-председател на партията Цветан Цветанов в Брюксел, съобщиха от пресцентъра на ПП ГЕРБ. Цветанов е в белгийската столица за участие в Съвместна група за парламентарен контрол на дейността на Агенцията на Европейския съюз за сътрудничество в областта на правоприлагането (Европол). \r\nПо време на разговора германската евродепутатка даде висока оценка и за постигнатите макроикономически показатели. Гресле приветства реализирания икономически растеж, който за този година достигна 3.9 %, а в края на годината се очаква да достигне четири на 100. Като положителна тенденция беше посочен и дефицитът под 1%. „Всички тези показатели са ясно доказателство, че когато България се управлява от стабилно правителство, реализираните политики са в интерес както на българските граждани, така и в синхрон с общите европейски тенденции. Заради тези постижения в лицето на Германия и мое лице България винаги ще има голям приятел и поддръжник“, коментира Ингеборг Гресле. \r\nЦветан Цветанов запозна германската евродепутатка с политическата ситуация в България и с последните законодателни инициативи на ГЕРБ и управляващото мнозинство в парламента. Ингеборг Гресле пожела на Цветанов успех по време на предстоящата му визита в Мюнхен и Берлин в сряда и петък и подчерта, че германските служби винаги са давали висока оценка за работата му като вицепремиер и министър на вътрешните работи и доброто сътрудничество по различни операции. Гресле пожела на България и успех по време на председателството на ЕС.", "date": "2017.10.09", "title": "Ингеборг Гресле, председател на Комисията по бюджетен контрол в ЕП: Икономическите показатели на България доказват ефективните политики на правителството на Бойко Борисов"}
{"url": "http://www.focus-news.net/news/2017/10/09/2444770/afp-sergey-lavrov-predupredi-che-sasht-riskuvat-eskalatsiya-na-naprezhenieto-sas-severna-koreya.html", "text": "Руският външен министър Сергей Лавров предупреди американския си колега държавния секретар Рекс Тилърсън, че Вашингтон рискува да доведе нещата до неприемлива ескалация на напрежението със Северна Корея, предава AFP.\r\nПо време на телефонен разговор с Тилърсън, Лавров подчерта „неприемливостта на ескалирането на напрежението на Корейския полуостров, до което водят американските военни приготовления“.\r\nПървият дипломат на Русия призова за „разрешаване на различията изключително чрез дипломатически мерки“. Симеон Миланов", "date": "2017.10.09", "title": "AFP: Сергей Лавров предупреди, че САЩ рискуват „ескалация“ на напрежението със Северна Корея"}
{"url": "http://www.focus-news.net/news/2017/10/09/2444771/smolyan-oblastniyat-upravitel-nedyalko-slavov-shte-uchastva-v-zasedanie-na-mezhduvedomstveniya-savet-po-vaprosi-kasaesht-gkpp-rudozem-ksanti.html", "text": "Областният управител Недялко Славов ще участва на 10 октомври в заседание на Междуведомствения съвет по въпросите на граничния контрол във връзка с етапите по изграждане на ГКПП „Рудозем-Ксанти”, съобщиха от пресцентъра на Областна администрация – Смолян. Срещата ще се проведе от 11:00 часа в Министерство на вътрешните работи в София. В сряда областният управител ще проведе работна среща в Министерството на регионалното развитие и благоустройството във връзка с изграждането на водопроводите за язовир „Пловдивци”, след което ще участва в работна среща в Агенция „Пътна инфраструктура”. Заместник-областният управител Андриян Петров и експерти от Областна администрация Смолян ще участват в Информационен ден във връзка с изпълнението на проекти по Програмата INTERREG V-A Гърция- България 2014-2020, която ще се проведе в гр. Благоевград. В четвъртък за пореден път Областна администрация - Смолян ще се включи в инициативата на Джуниър Ачийвмънт България „Мениджър за един ден”. Областният управител ще проведе работна среща с експлоатационните дружества, за да бъде отчетен напредъкът по изпълнението на проекта за изграждане на ГКПП „Рудозем-Ксанти”. В петък в град Девин ще бъде проведена първата от планираните три Комуникационни срещи във връзка с десетата годишнина от членството на България в ЕС и обсъждане на приоритетите на българското председателство на Съвета на ЕС.", "date": "2017.10.09", "title": "Смолян: Областният управител Недялко Славов ще участва в заседание на Междуведомствения съвет по въпроси, касаещ ГКПП „Рудозем-Ксанти”"}
{"url": "http://www.focus-news.net/news/2017/10/09/2444772/varna-meditsinska-aparatura-ot-balgarskata-koleda-shte-poluchi-detskoto-otdelenie-v-umbal-sv-marina.html", "text": "Изпълнителният директор на УМБАЛ „Света Марина“ проф. д-р Валентин Игнатов подписа договор за доставка на апаратура за над 200 000 лв. от кампанията „Българската Коледа 2016/2017г.“. Това съобщиха от пресцентъра на УМБАЛ „Света Марина“. Варненската университетска болница ще получи свръхмодерен видеогастроколоноскоп, единствен по рода си в страната, благодарение на който ще се подобри диагностиката на стомашно-чревни заболявания във възрастта от 0 до 18 години, както и друга апаратура. Болница „Света Марина“ започва допълнителна подготовка на кадрите, за да може да се оползотворят всички възможности на модерната техника.\r\nИнициативата „Българската Коледа“ се превърна в олицетворение на надеждата и очакванията на българските деца, техните родители и на цялото ни общество, че в България може и има благородна кауза в подкрепа на най-важния капитал на нацията – здравето и бъдещето на децата.", "date": "2017.10.09", "title": "Варна: Медицинска апаратура от „Българската Коледа“ ще получи детското отделение в УМБАЛ „Св. Марина“"}
{"url": "http://www.focus-news.net/news/2017/10/09/2444773/prezidentat-rumen-radev-prekrati-ksns-zaradi-lipsa-na-kvorum-i-nasrochi-novo-zasedanie-na-17-oktomvri-otnovo-na-tema-koruptsiya-obzor.html", "text": "Президентът Румен Радев прекрати КСНС заради липса на кворум и насрочи ново заседание на 17 октомври от 13.00 часа, отново на тема „Корупция“. Това стана ясно от думите на държавния глава след края на 3-часовия Консултативен съвет за национална сигурност (КСНС) на тема „Необходими законодателни мерки за противодействие на корупцията“. Решението си той обоснова, като обясни, че са започнали задълбочени дебати, които не са продължили поради отсъствието и напускането на част от членовете на Съвета заради международни ангажименти, въпреки предварително потвърденото им участие в заседанието на Съвета. По думите му именно това е довело до загуба на кворум. Радев отбеляза, че пробив в борбата с корупцията ще стане възможен едва тогава, когато тя стане приоритет за българските политици пред техните вътрешни и международни ангажименти. Той подчерта, че за остротата на проблема с корупцията може да се съди по многобройните скандали в медиите, по срива на чуждестранните инвестиции, по незавидното място на България в множество престижни международни класации по темата и по препоръките и оценките на нашите европейски партньори. Според държавния глава корупцията сред лицата, заемащи висши държавни длъжности, е заплаха за националната сигурност, защото тя руши устоите на правовата държава, срива доверието на гражданите в българските институции, възпрепятства развитието на икономиката и повишаването на благосъстоянието на българските граждани. Румен Радев заяви още, че корупцията пряко или косвено бърка в джоба на всеки български гражданин и го поставя в унизително положение. \r\nПреди края на КСНС напуснаха зам.-председателят на ПП ГЕРБ и председател на парламентарната група Цветан Цветанов, финансовият министър Владислав Горанов, лидерът на ДПС Мустафа Карадайъ и председателят на „ВОЛЯ“ Веселин Марешки. Пред журналисти Цветанов заяви, че с Горанов и Карадайъ си тръгват заради ангажименти в чужбина. Премиерът Бойко Борисов пък пристигна на заседанието с час и половина закъснение, тъй като проведе среща с министъра на икономиката Емил Караниколов и протестиращите служители на оръжейния завод „Емко“. Никой от лидерите на „Обединени патриоти“ не дойде при президента Румен Радев, за да обсъди антикорупционните законодателни мерки. Единственият им представител бе Явор Нотев, който е и зам.-председател на Народното събрание.  \r\nЛидерът на БСП Корнелия Нинова разчете случилото се бойкот на заседанието от страна на управляващите. \"Г-н Борисов дойде с час и половина закъснение. Ключови министри ги нямаше като г-жа Екатерина Захариева, която отговаря за реформата. Ключови фигури и членове на Консултативния съвет си тръгнаха предварително като г-н Горанов, г-н Цветанов, поради което кворумът се провали и заседанието не можа да свърши с решение. Т.е тези, които не искат да се борят с корупцията, постъпват по този начин - бягат от отговорността за вземане на решение\", заяви Нинова. По думите ѝ кворумът се е разпаднал точно когато се е стигнало до вземане на решения. Тя определи днешното заседание като провал и подчерта, че така не се прави политиката. Нинова поясни, че по време на дискусията в КСНС за антикорупционното законодателство са останали на различни мнения по две теми - дали единният антикорупционен орган трябва да има разследващи функции, или само трябва да проверява декларации и да прави административни процедури и наказания. По думите ѝ недовършен е останал и въпросът кой да назначава органа. \r\nМинистърът на правосъдието Цецка Цачева бе категорична, че не става дума за бойкот и изрази изненадата си от подобни твърдения, туй като такива изказвания не са направени по време на самото заседание. Тя обясни, че по-рано от заседанието са си тръгнали Цветан Цветанов и Мустафа Карадайъ, тъй като са имали полет около 13.00 часа и заедно с парламентаристи от останалите парламентарни групи са в Брюксел на заседание на Интерпол. По думите ѝ предварително е било ясно, че вицепремиерът и министър на външните работи Екатерина Захариева е на международен форум на НАТО във Варшава, което е отдавна поет ангажимент. Цачева допълни, че Красимир Каракачанов като вицепремиер и министър на отбраната пък е във Франция по покана на президента Еманюел Макрон и изпълнява задължение, поето от визитата на френския президент по-рано лятото тази година. Правосъдният министър уточни, че министър-председателят Бойко Борисов категорично е заявил, че за следващото заседание на КСНС след седмица министрите, които по право са членове на КСНС, ще бъдат на заседанието дори да има предварителни ангажименти, за да продължи дискусията. \r\nЛидерът на „ВОЛЯ“ Веселин Марешки обясни пред журналисти, че е свидетел на безпрецедентен и безплоден, ялов опит за създаване от корумпираната политическа класа на нов орган, с който да имитират противокорупционна дейност. От думите му стана ясно, че подкрепя изказаното становище от Лозан Панов, че е абсолютно безсмислено създаването на нов орган, създаден от същите тези хора, които преди това са създали БОРКОР, КОНПИ, ДАНС и прокуратурата, и в момента казват, че тези институции работят много слабо. „Обединихме се около това с г-н Панов, че няма логика следващият орган, който ще създадат тези хора, заради които България е най-корумпираната в Европа, да започне да работи“, заяви Марешки и подчерта, че от ВОЛЯ ще гласуват против и по двата законопроекта – на ГЕРБ и БСП.\r\nЗам.-председателят на ПП ГЕРБ и председател на парламентарната група на партията Цветан Цветанов написа в официалния си профил в социалната мрежа „Фейсбук“, че коментарът на уважаваната от него Корнелия Нинова, че е бойкотирал заседанието на КСНС, е изключително некоректен и спекулативен. Той подчерта, че е напуснал заседанието поради отдавна планиран служебен ангажимент в чужбина като председател на Комисията по вътрешна сигурност и обществен ред в Народното събрание и ще участва в заседание на Съвместната група за парламентарен контрол на дейността на Агенцията на Европейския съюз за сътрудничество в областта на правоприлагането (Европол) на 9 и 10 октомври в Брюксел. „Важно е да отбележа също, че участвам във форума заедно с народните представители Димитър Лазаров (ГЕРБ), Филип Попов (БСП) и Мустафа Карадайъ (ДПС). Като председател на ПГ на „БСП за България“ г-жа Нинова добре знае това, защото съгласувах с нея като председател на най-голямата опозиционна група в парламента състава на българската делегация. И не на последно място: участието на българските представители във форума беше потвърдено много преди насрочването на датата за КСНС“, пояснява още Цветан Цветанов.\r\nМалко по-късно от правителствената информационна служба разпространиха позиция, в която се посочва, че правителството е извело като приоритет в своята работа системната борба с корупцията по всички етажи на властта и приемането на антикорупционно законодателство до края на годината. От там уточняват, че отсъствието на вицепремиерите Екатерина Захариева и Красимир Каракачанов, както и по-ранното тръгване на министъра на финансите Владислав Горанов, от заседанието на КСНС е обосновано с международни ангажименти на страната ни и на съответните министри. „Правителството изразява пълна подкрепа на усилията на Президента на Република България да консолидира институционалните действия в борбата с корупцията и ще продължи да участва активно в този процес. Всякакви твърдения за бойкот на заседанието на КСНС са спекулация“, се посочва още в позицията на кабинета.Агенция „Фокус“ припомня: На 4 октомври Министерският съвет прие проекта на антикорупционния закон. Той обаче трябва да бъде гласуван и в парламента. От ГЕРБ и от БСП са изготвили два отделни законопроекта. Според този на ГЕРБ трябва да се създаде нов антикорупционен орган, в който ще бъдат събрани няколко структури. Сред тях ще са КОНПИ и БОРКОР. В законопроекта се предлага председателят да се избира от Народното събрание по предложение на народните представители. Заместникът му и членовете на комисията също се избират от парламента, но по предложение на председателя. В проекта на ГЕРБ е заложена възможността за оперативно-издирвателна дейност.\r\nОт БСП предлагат да бъде създадена специална агенция „Антикорупция\". Според БСП, за да бъде новият орган ефективен, той не може да е просто механичен сбор от съществуващи институции с драстично различаващи се правна природа, същност, цели, дейности, функции и правомощия, каквито предложения съществуват. За да се гарантира неговата независимост и самостоятелност с проектозакона се предлага той да се назначава с указ на президента на републиката за срок от пет години, с възможност само за едно последователно подновяване. Предлага се председателят да бъде подпомаган от трима заместник-председатели, които да се избират с квалифицирано мнозинство от две трети от Народното събрание. \r\nЛюба АЛЕКСИЕВА", "date": "2017.10.09", "title": "Президентът Румен Радев прекрати КСНС заради липса на кворум и насрочи ново заседание на 17 октомври, отново на тема „Корупция“ (ОБЗОР)"}
{"url": "http://www.focus-news.net/news/2017/10/09/2444774/predstoyashti-mezhdunarodni-sabitiya-za-10-oktomvri-agentsiya-fokus.html", "text": "Каталунският лидер Карлес Пучдемон ще се обърне към регионалния парламент, като има вероятност да обяви независимост от Мадрид.\r\n***  Френският президент Еманюел Макрон и Ангела Меркел ще участват в откриването на книжния панаир във Франкфурт.\r\n***  Ще бъде обявена официално новата холандска коалиция.\r\n***  Никола Стърджън ще изнесе ключова реч на конгрес на „Шотландската национална партия“.\r\n***  Френските профсъюзи организират масови стачки, които ще засегнат изпълнението на полети в нормален режим. \r\n****  Мишел Барние и Дейвид Дейвис се срещат за пети кръг от преговорите за Брекзит.\r\n***  Турският президент ще посети Сърбия.\r\n***  Преговори за помирение между „Хамас“ и „Фатах“.", "date": "2017.10.09", "title": "Предстоящи международни събития за 10 октомври (Агенция \"Фокус\")"}
{"url": "http://www.focus-news.net/news/2017/10/09/2444775/stara-zagora-obshtina-kazanlak-podgotvya-izdavaneto-na-vtori-broy-na-spisanie-kula.html", "text": "В ход е подготовката на втори брой на списание „Кула“, което предстои да излезе от печат през месец ноември 2017 г., каза за Радио „Фокус“ главният редактор на изданието Румен Денев. Във връзка с това той поясни, че в редакцията очакват произведения на творци от Казанлък, страната и чужбина.\r\nСписание „Кула“ е издание на Община Казанлък за художествена литература, изкуство и култура, като на неговите страници се печатат творби на автори от цялата страна, но акцентът е върху публикуването на произведения на местни автори. В списанието с предимство са художествените текстове – поезия, проза, есеистика, отзиви за книги и литературна критика. Публикуват се не само произведения на утвърдени автори, но и на млади поети, писатели и преводачи. „Задачата на списанието е и да разкрива пред своите читатели богатствата на изобразителното изкуство от Казанлък и археологическите ценности от Долината на тракийските царе. Статии с етнографско и историческо значение целят съхраняването на българската памет в нашия край“, каза Румен Денев. \r\nСлвяна ГАЙДАРОВА", "date": "2017.10.09", "title": "Стара Загора: Община Казанлък подготвя издаването на втори брой на списание „Кула“"}
{"url": "http://www.focus-news.net/news/2017/10/09/2444380/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Въоръжените сили на САЩ и на Южна Корея ще засилят разузнавателните операции на фона на засилващите се слухове, че КНДР може да извърши в най-скоро време изпитание на ракета с голям обхват, пише  Korea Herald.\r\nСпоред южнокорейски военен източник няма белези, че севернокорейската провокация ще бъде в близките дни. „Но постоянно се засича движение от севернокорейските ракетни обекти и бази. Ние поддържаме засилено разузнаване и сме готови за всичко“, добави той.\r\nСилите на САЩ в Корея са засилили операциите с разузнавателни самолети U-2S, действащи на голяма височина.  Южна Корея също е засилила наблюдението със своите разузнавателни самолети RC-800 и RF-16.\r\nМинистърът на отбраната на Южна Корея Сонг Юнг-му и началник щабът на армията ген. Джонг Кьон-ду са инспектирали фронтовата линия.\r\n*** Японският министър-председател Шиндзо Абе планира да засили кражданския контрол над Силите за самоотбрана на страната, ревизирайки чл. 9 на конституцията. Това ще е едно от основните предизборни обещания за вота за парламент, който ще се проведе на 22 октомври, пише  Asahi Shimbun.\r\nАбе заяви, че гражданският контрол ще разсее загрижеността, относно дефинирането на статута на Силите за самоотбрана в чл. 9. Преди той призова за затвърждаването на позициите на Силите в конституцията, при запазване в нея на осъждането на войните и възможността те да водят бойни действия. \r\n„Ако гражданският контрол бъде поставен в конституцията, нещата ще са значително по-ясни“, убеден е Абе. Според него измененията в конституцията ще позволят на Япония „да поддържа национални сили за самоотбрана, водени от министър-председателя като върховен главнокомандващ“.\r\n*** Депутатът от турската опозиционна Републиканска народна партия Йозтюрк Йълмаз заяви, че правителството на страната все още обмисля закупуването на системата за ракетна защита „Пейтриът“, пише  Daily Sabah.\r\nТурски правителствен източник, говорещ при условие за анонимност, потвърди, че Йълмаз е говорил по темата с представители на САЩ. „За нас трансферът на технология и общото производство за необходими условия за покупката“, уточни той.\r\nТурция наскоро постигна споразумение с Русия за купуване на ракетна система „С-400%. Турският държавен служител уточни, че Анкара възнамерява да използва руската система за спешна употреба, докато все още търси друга система за дългосрочно ползване.\r\nЙълмаз, който проведе редица срещи с представители на Белия дом, Държавния департамент и Пентагона посочи, че въпреки, че и двете страни са постигнали разбирателство относно възможната продажба на „Пейтриът“, Конгресът трудно ще одобри това поради силните му антитурски позиции.\r\n***  Ураганът „Нейт“ се приближава към крайбрежието на Мексиканския залив на САЩ, като най-вероятно ще достигне до южните щати на страната тази нощ, пише  Washington Times.\r\nГубернаторът на щата Луизиана Джон Бел Едуардст предупреди жителите да се готвят защото „бурята има потенциал за много щети“. „Никой да не подценява урагана. Той вече отне живота на 20 души. Искаме хората да са много, много внимателни“, добави той.\r\nНационалният център за урагани, базиран в Маями, сочи че окото на урагана се намира на около 400 км. югоизточно от устието на река Мисисипи, като ветровете му достигат до 135 км. в час.\r\n***Израелското Министерство на отбраната откри голяма доставка от армейски кубинки, скрити в цветни пантофи, чиято крайна дестинация е била Ивицата Газа, пише The Times of Israel . \r\nВ свое изявление от министерството заявиха, че кубинките са били предназначени за групировката „Хамас“, която контролира Ивицата Газа.\r\nХиляди зелени, черни и камуфлажни кубински са били изпратени, скрити в домашни пантофи и декорирани с „емоджита“ за Ивицата Газа.\r\nИзраелските власти подчертаха, че от „Хамас“ са се „опитали да се възползват от израелските политики към жителите на Ивицата“, за да доставят кубинките на армейското крило на групировката.", "date": "2017.10.09", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/10/09/2444381/predstoyashti-sabitiya-v-stranata-za-9-oktomvri-agentsiya-fokus.html", "text": "***\r\nОт 10.00 часа на „Дондуков“ 2  президентът Румен Радев свиква заседание на Консултативния съвет за национална сигурност на тема „Необходими законодателни мерки за противодействие на корупцията“. \r\n***\r\nОт 11.00 часа, в зала „Триадица“ на Гранд Хотел София, ще се проведе годишното заседание на Националния съвет по туризъм. В заседанието ще участват министърът на туризма Николина Ангелкова, министърът за Българското председателство на Съвета на ЕС Лиляна Павлова, министърът на културата Боил Банов и представители  на бранша. \r\n***\r\nОт 09.00 до 14.00 часа, на площад пред зала „Света София\" - бивш Партиен дом, служителите на дружеството „ЕМКО\" ООД ще продължат с протестните действия.\r\n***\r\nОт 09.00 часа в София Тех парк ще се състои Първа международна научна конференция на тема: „От европейска към национална здравна политика“. На тържествена церемония след официалното откриване на форума министърът на здравеопазването проф. Николай Петров ще бъде отличен с почетен знак на Факултета по обществено здраве за особен принос за развитието и утвърждаването на общественото здраве на Република България.\r\n***\r\nОт 11.00 часа министърът на здравеопазването проф. Николай Петров ще бъде гост на официалното откриване на Университетски информационно-административен център към Медицински университет – Пловдив.\r\n***\r\nОт 08.30 часа в Параклис „Светите архангели“ във Военната академия „Георги С. Раковски“ ще бъде отслужена заупокойна молитва в памет на Раковски. От 09.00 часа пред паметника на Георги С. Раковски ще се състои ритуал по поднасяне на венци и цветя. От 14.00 часа с Ден на отворените врати Военна академия „Г. С. Раковски“ ще отбележи тържествено 150-ата годишнина от смъртта на своя патрон и идеолог на Българското националноосвободително движение. От 18.00 часа в зала „Тържествена“ на академията ще бъде открита вечер, посветена на живота и делото на Георги Раковски.\r\n***\r\nОт 08.30 до 11.00 часа в 127 кабинет  в Университетска специализирана болница за активно лечение (УСБАЛ) по онкология ще се провеждат безплатни мамологични, част от информационната и профилактична кампания за борба с рака на гърдата, инициирана от Първа САГБАЛ „Света София“.\r\n***\r\nОт 09.00 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа 14-и състав на Специализирания наказателен съд ще заседава по делото срещу Валери С., Севделин П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в Националния пресклуб на БТА ще се състои пресконференция на Асоциация на българските туроператори и туристически агенти (АБТТА) на тема: „Защо АБТТА поиска оставката на министъра на туризма“.\r\n***\r\nОт 10.00 часа 7-и състав на Специализирания наказателен съд ще заседава по делото срещу Илиан М., Ангел П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Антон С., Генчо Р. и Добрин С., на които са повдигнати обвинения за образуване и ръководене на организирана престъпна група с цел разпространение на наркотични вещества.\r\n***\r\nОт 10.00 часа 9-и състав на Специализирания наказателен съд ще заседава по делото срещу Радослав Б., Денис Б. и  др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 17-и състав на Софийски градски съд  ще заседава по делото срещу срещу Кръстин Кацаров (прокурор в Районна прокуратура Казанлък по чл. 289 НК).\r\n***\r\nОт 11.00 часа в Музея на съобщенията на ул. „Гурко“ № 6 ще бъде пуснато в употреба специално пощенско-филателно издание по повод двадесет годишнината от създаването на българския регулаторен орган в областта на далекосъобщенията, чийто правоприемник е Комисия за регулиране на съобщенията. На събитието ще присъстват представители на Министерство на транспорта, информационните технологии и съобщенията, председателят на КРС – д-р Веселин Божков, представителите на „Български пощи“ и други. \r\n***\r\nОт 11.00 часа в зала „Европа“ на Конгресен център „Глобус“ ще бъде открита Международна конференция „Жизненото равнище в центъра на вниманието на синдикатите“, организирана от КНСБ и фондация „Фридрих Еберт”.\r\n***\r\nОт 11.00 часа 6-и състав на Специализирания наказателен съд ще заседава по делото срещу Владимир Д., на когото са повдигнати обвинения за организиране и ръководене на престъпна група.\r\n***\r\nОт 11.00 часа 18-и състав на Специализирания наказателен съд ще заседава по делото срещу Николай П., като ще разгледа молба за изменение на мярка за неотклонение.\r\n***\r\nОт 11.00 часа в Националния пресклуб на БТА ще се проведе пресконференция за предстоящото издание на „Автосалон София 2017“.\r\n***\r\nОт 11.30 часа е насрочено съдебно заседание по молба за изменение на мярка от Йоан М., обвинен за убийството в Борисовата градина.\r\n***\r\nОт 12.00 часа в централно фоайе на Военномедицинска академия ще бъде отбелязана Европейската седмица на донорството.\r\n***\r\nОт 13.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на когото са повдигнати обвинения за организиране и ръководене на престъпна група.\r\n***\r\nОт 13.00 часа в Националния пресклуб на БТА пресконференция ще дадат Асоциацията на автомобилните производители и техните оторизирани представители в България (ААП). \r\n***\r\nОт 14.00 часа Демократи за Силна България ще дадт пресконференция в централата си на бул. \" Витоша\" 8 ( входът е откъм ул. Кърниградска ).\r\n***\r\nОт 18.00 часа в кинозалата на НАТФИЗ, проф. д.н. Любомир Халачев ще представи книгата си „Изкуството да бъдеш продуцент“.\r\n***\r\nОт 18.00 часа в Руския културно-информационен център ще се състои тържествено\r\nоткриване на изложба „#SPUTNIK60“, посветена на 60-та годишнина на\r\nизстрелване в космоса на първи изкуствен спутник на Земята.\r\n***\r\nОт 18.00 часа в Многофункционалната зала на Институт „Конфуций“ ще се проведе първата от поредица открити лекции в рамките на Седмицата на Институт „Конфуций“.  \r\n***\r\nОт 18.30 часа в Центъра за култура и дебат „Червената къща „Андрей Николов” Кейгъл ще говори за ролята на политическата карикатура в американските медии и за свободата на словото и печата.  \r\n***\r\nОт 19.00 часа Софийската филхармония ще отбележи 80-тия рожден ден на зала „България“ с празничен концерт.\r\n***\r\nОт 10.00 часа в Спортен комплекс „Пирин“ ще се проведе спортен ден по повод световния ден на психичното здраве. \r\n***\r\nОт 10.00 часа в зала 101 на Общинска администрация Благоевград ще бъдат отворени офертите в открита процедура за възлагане на обществена поръчка с предмет: „Изпълнение на Инженеринг - проектиране и изпълнение на СМР, за 15 обособени позиции във връзка с реализацията на проект „Обновяване на многофамилни жилищни сгради в Община Благоевград”.\r\n***\r\nОт 18.00 часа в зала „Георги Баев“ в КЦ „Морско казино” ще бъде представена изложбата „Съкровища из личните архиви. Дарители на Държавен архив - Бургас 2012 - 2017 г.”, посветена на 65-ата годишнина от създаването на архива в Бургас.\r\n***\r\nОт 18.00 часа в Дома на писателя  ще се състои поетичната премиера на стихосбирката „Оценяване на видовете“ с автор Живка Иванова.\r\n***\r\nОт 10.00 до 19.00 часа народният представител от ГЕРБ-Враца Красен Кръстев ще проведе приемен ден в офиса на партията в града, който се намира на ул. ,,Климент Охридски\".\r\n***\r\nОт 14.00 до 16.00 часа народният представител от ГЕРБ д-р Руслан Тошев ще има приемен ден за граждани в клуба на ГЕРБ на ул. „Г. Бенковски” №1.\r\n***  \r\nОт 09.00 часа в Културния център на НВУ „Васил Левски“ ще бъде открита новата академична година.\r\n***\r\nОт 10.00 до 12.00 часа народният представител от ГЕРБ - Видин Владимир Тошев ще проведе приемен ден за граждани в офиса на партията на ул. „Дунавска” №1.\r\n***\r\nОт 11.00 часа във фоайето на Младежки дом Видин, пред залата на Ансамбъл „Дунав“ ще се състои поклонението пред композитора Генчо Генчев.\r\n***\r\nОт 13.00 часа в пресклуб на БТА – Враца ще се проведе Национална пресконференция на тема: „Кризата в сектор здравеопазване и фалита на държавните болници“. \r\n***\r\nОт 12.00 часа в Концертна зала „Добрич“ ще бъде представен проектът „Кралят на музикалните инструменти”, финансиран от бюджета на Община Добрич, по Програмата за финансиране на граждански инициативи в полза на местната общност, 2017 г.\r\n***\r\nВ централното фоайе на Регионална библиотека „Дора Габе“ ще бъде открита изложба на библиотечни документи за историята на пощите, история на Световния ден по света, България и Добрич по повод Световния ден на пощите.\r\n***\r\nОт 11.00 часа  пред сградата на Общината ще се състои церемония по първа копка по проекта за енергийно обновление на сградата на общинската администрация.\r\n***\r\nОт 09.00 часа Негово Преосвещенство Константийския епископ Яков, втори викарий на Пловдивския митрополит и архиерейски наместник на Пазарджишка духовна околия ще оглави съборна архиерейска света Литургия в катедралата „Успение Богородично“ в деня, в който Светата Православна Църква чества паметта на свети апостол Яков Алфеев.\r\n*** \r\nОт 08.30 часа, пред сграда на Общината в Пазарджик, ще се проведе мирен протест на родители на ученици от ОУ „Христо Ботев“, които ще изразят несъгласието си с преместването на децата в ОУ „Христо Смирненски“ заради ремонт на учебното заведение.\r\n***\r\nОт 09.00 часа в зала 10 на Пловдивския районен съд ще се гледа делото срещу Иван Б. и Анна К., обвинени в съставяне на неистински официални документи –дипломи  за средно образование, свидетелства за водач, превозващ опасни товари, лични карти и др.\r\n***\r\nОт 09.00 часа в зала № 10 на Пловдивския окръжен съд ще се гледа делото срещу Димитър Ц. и Олег А. Срещу Олег А. е повдигнато обвинение в това, че като оператор на строителна машина, при независимо съпричиняване с Димитър Ц., технически ръководител, е причинил смъртта на А. С. поради немарливо изпълнение на правно регламентирана дейност, представляваща източник на повишена опасност.\r\n***\r\nОт 09.00 часа в зала №2 на Пловдивския окръжен съд ще се гледа делото срещу подсъдимия Салих А., обвинен в това, че е предоставил моторно превозно средство на неправоспособния водач К. К. и по непредпазливост е причинил смъртта му с това си действие. \r\n***\r\nОт 09.00 часа в зала №2 на Пловдивския окръжен съд ще се гледа делото срещу Донка П., обвинена в извършване на умишлено убийство по особено мъчителен начин. \r\n***\r\nОт 9.15 часа в зала 1 на Пловдивския районен съд ще се гледа делото срещу подсъдимия Николай Н., обвинен в присвояване на чужди пари в размер на 10 190 лв., поверени му да ги пази и управлява в качеството му на касиер.\r\n***\r\nОт 10.00 часа в заседателната зала на Общината ще се състои пресконференция във връзка със започващото в Многофункционалната зала \"Колодрума\" Световно първенство по борба за ветерани. \r\n***\r\nОт 13.30 часа в зала 5 на Пловдивския окръжен съд ще се гледа делото срещу подсъдимия Страхил С. , обвинен в кражба и сексуално насилие. \r\n***\r\nОт 17.30 часа в Дом Канети ще бъде открита изложбата на полска детска илюстрация „Фауна, Флора и Пирати“.\r\n***\r\nОт 17.30 часа в Народно читалище „Св. Климент Охридски“ ще се проведе тържествена сесия на Общински съвет Симитли по повод навършването на 105 години от Балканската война и Освобождението на Симитли от турско робство.\r\n***\r\nОт 18.00 часа пред паметника „100 години свобода” на централния площад в града ще бъдат положени венци и цветя на признателност към загиналите за свободата на Симитли.\r\n***\r\nОт 11.00 часа в Зала №2 на Община Стара Загора ще се проведе пресконференция по повод Националната среща на тема „Дни на училищната психология“.\r\n***\r\nОт 11.00 часа в зала 204 на Община Стара Загора новоизбраният обществен посредник на Стара Загора Надежда Чакърова - Николова ще встъпи официално в длъжност.\r\n***\r\nОт 11.00 до 13.00 часа народният представител на ПП ГЕРБ  Емил Христов ще проведе приемен ден за граждани в офиса на партията: бул. „Митрополит Методий Кусев” № 5.\r\n***\r\nОт 18.00 часа в Регионална библиотека „Захарий Княжески“ ще се състои концерт на клавирното дуо Андрей Андреев и Георги Белчев.\r\n***\r\nОт 18.00 часа в заседателната зала на Общински съвет – Тетевен сдружение \"Future Leeway Movies\" ще прожектира селекция от студентски филми. Събитието е част от благотворителната кампания „Нека да помогнем на едно българско семейство“.\r\n***\r\nОт 15.30 часа в Регионалния пресклуб на БТА ще се проведе пресконференция с участието на проф. Анелия Клисарова - председател на П.К по образование в 44-то Народно събрание и народния представител от БСП в област Шумен - Иван Иванов.", "date": "2017.10.09", "title": "Предстоящи събития в страната за 9 октомври (Агенция „Фокус“)"}
{"url": "http://www.focus-news.net/news/2017/10/09/2444382/gerb-spira-da-spomenava-prezidenta-rumen-radev-po-razporezhdane-na-premiera-boyko-borisov-obzor.html", "text": "Премиерът Бойко Борисов е разпоредил на ГЕРБ да не споменават президента Румен Радев, а да говорят за издигането на авторитета на институциите и за намаляване на противопоставянето. Това стана ясно на пресконференция в централата на партията. Председателят на ПГ на ГЕРБ и зам.-председател на партията Цветан Цветанов заяви, че създалото се противопоставяне е вредно, както за институционалната същност на България, така и за бъдещето й. „Някъде в говоренето ни през всички месеци може би сме засегнали президента Радев, може би БСП наляха повече масло, за да стои този сблъсък чисто институционално между ПГ и президента“, коментира той. По думите му, колкото по-малко той споменава президента, толкова по-добре. Цветан Цветанов обясни, че Комисията за изтребителите няма за умисъл да атакува президентската институция, а от ГЕРБ искат да неутрализират възможната опорна точка на БСП да им вменяват вина за нещо, което го няма. \r\nПо повод изложените от БСП роднински назначения, свързани с ГЕРБ, в общини и фирми, той призова опозицията да сезира институциите и да не се бърка във вътрешния живот на ГЕРБ. Цветан Цветанов посочи, че силата на ГЕРБ са реалните политики и видимите резултати, а БСП са №1 в компроматите. Той заяви, че ГЕРБ няма да участва в компроматната война на БСП. Според него опозицията няма алтернатива за управлението на страната, а когато са имали възможност да управляват винаги са се проваляли. Вицепремиерът Томислав Дончев заяви, че никога за нито един член от ГЕРБ не са правени опити да се избяга от закона. „Не ми е минавало през ума да оспорвам правото на опозицията да показва нередности на управлението. Против съм това да си ги измисля“, коментира той. Финансовият министър Владислав Горанов посочи, че ще предложи на Таско Ерменков да сезира Комисията за конфликт на интереси за овчарското куче на Томислав Дончев. „Подозирам, че това куче има родствена връзка с митничарско или граничарско куче. Това е безспорен конфликт на интереси“, обясни той. Томислав Дончев допълни, че със сигурност немската му овчарка има родствени връзки с „Гранична полиция“ и МВР, дори и с митниците.\r\nПо повод казаното от Антон Тодоров в студиото на „Здравей, България“ по Нова телевизия Цветан Цветанов посочи, че депутатът от ГЕРБ се е извинил, което е достойна постъпка. Той припомни, че партията също се е извинила и публично се е разграничила от личното мнение на Тодоров. Вицепремиерът Томислав Дончев заяви, че изобщо не може да се допуска ситуация, в която представителите на властта да воюват с медиите. Те трябва да са загрижени и да пазят правата на журналистите. Той предложи ако Нова телевизия прецени да покани Валери Симеонов и Антон Тодоров, за да имат възможност да разяснят какво са искали да кажат, а ако има нужда някой да се извинява да може да го направи. Вицепремиерът уточни, че Министерски съвет държи на свободата на словото и се противопоставя срещу всички опити някой да казва на журналистите какво могат да говорят и какво не. Финансовият министър Владислав Горанов коментира: „Спомнете си кога журналистът Виктор Николаев смени работата си и по какъв повод, какъв дебат се състоя тогава. Ще разберете, че осъждайки всякакъв опит за вмешателство в работата на журналистите и фактът, че сега се води дебат, показват, че историята е различна“. Той посочи, че правителството и ГЕРБ се извиняват, ако са заподозрени в опит за намеса в независимостта на медиите. \r\nБиляна ИВАНОВА", "date": "2017.10.09", "title": "ГЕРБ спира да споменава президента Румен Радев по разпореждане на премиера Бойко Борисов (ОБЗОР)"}
{"url": "http://www.focus-news.net/news/2017/10/09/2444383/mvnr-na-rusiya-natiskat-varhu-tv-kanala-rt-prinuzhdava-rusiya-da-prilozhi-analogichni-merki.html", "text": "Натискът на властите във Вашингтон срещу ТВ канала RT принуждава Москва да приложи аналогични мерки към американските медии, предава ТАСС, позовавайки се на думите на официалния представител на Министерството на външните работи на Русия Мария Захарова, изказани по време на предаване по руската телевизия.\r\nПредставителят на ведомството определи използването на цялата „административна машина“ на САЩ по отношение на руския ТВ канал RT, като “особен случай“.\r\nСлед квалификацията на действията на САЩ като ограничаване на дейността на RT, към американските медии и журналисти в Русия могат да бъдат приложение ответни мерки, заяви Захарова.\r\n„Няма разлика, дали медиите са държавни, дали се финансират чрез посредник по линията на американските държавни органи и дали те са частни – за нас няма разлика“, добави тя.\r\nСпоред думите на представителят на руското външно ведомство, руските власти никога не са използвали законови мерки по отношение на задгранични кореспонденти, с цел натиск, цензура или политическо влияние.\r\nПревод и редакция:", "date": "2017.10.09", "title": "МВнР на Русия: Натискът върху ТВ канала RT принуждава Русия да приложи аналогични мерки"}
{"url": "http://www.focus-news.net/news/2017/10/09/2444384/the-daily-express-protestirashtite-sreshtu-nezavisimostta-na-kataloniya-sa-si-razmenyali-natsistki-pozdravi.html", "text": "Протестиращи срещу независимостта на испанската автономна област Каталония са си разменяли нацистки поздтави по улиците на Барселона, предизвиквайки притеснения за ново насилие по улиците на каталонската столица, пише британското издание The Daily Express.\r\nТези хора са били сред поне 350-те хиляди излезли по улиците на града, за да призоват за оставане в единна испанска държава.\r\nОрганизаторите на протеста твърдят, че на него са се събрали 950 хиляди. Те развяваха знамена на Испания и Каталония и носеха плакати с надписи като, „Заедно сме по-силни“ и „Каталония е Испания“.\r\nПо-рано, в интервю за испанската преса, министър-председателят Мариано Рахой заяви, че „Испания няма да бъде разделена и единството на нацията ще бъде запазено“.\r\nПротестите бяха предизвикани от спекулациите, че каталонските лидери се готвят да обявят отделянето на областта от Испания, обявявайки независимост.\r\nПревод и редакция:", "date": "2017.10.09", "title": "The Daily Express: Протестиращите срещу независимостта на Каталония са си разменяли нацистки поздрави"}
{"url": "http://www.focus-news.net/news/2017/10/09/2444385/afp-turtsiya-prilozhi-retsiprochni-vizovi-restriktsii-sreshtu-sasht.html", "text": "Турското посолство във Вашингтон публикува съобщение, чрез което съобщава, че Турция престава да издава не-имигрантски визи за американски граждани, след като Вашингтон предприе подобен ход по-рано, заради задържането на консулски служител на САЩ в Истанбул, по подозрения за шпионаж, предава AFP.\r\nИзглежда, че турските санкции отиват по-далеч, като важат за „паспортни визи, както и за електронни визи и визи, издавани на границата“, допълнено към визите, които се издават от дипломатическите мисии в САЩ, според съобщението. \r\nПревод и редакция:", "date": "2017.10.09", "title": "AFP: Турция приложи реципрочни визови рестрикции срещу САЩ"}
{"url": "http://www.focus-news.net/news/2017/10/09/2444386/washington-examiner-darzhavniyat-departament-na-sasht-obvini-turskoto-pravitelstvo-che-ne-zashtitava-amerikanskoto-posolstvo-v-turtsiya.html", "text": "Държавният департамент на САЩ излезе със съобщение, в което обвинява турското правителство, че не е предприело мерки, за да защити американското посолство, пише американското издание Washington Examiner.\r\nСъобщението излезе, след ареста на служител на американското консулство в Истанбул, по обвинения, които бяха определени от САЩ като „незаслужени“. Съединените щати закриват голям брой дипломатически услуги като отговор на действията на турското правителство.\r\n„Последните събития принудиха правителството на Съединените щати да преразгледа ангажимента на турското правителство за осигуряването на охраната на обектите и персонала на американската мисия. С оглед да намалим броя на посетителите в нашето посолство и консулства, докато продължава преразглеждането, влизащо в сила веднага, ние спираме издаването на не-имигрантски визи в всички дипломатически обекти на САЩ в Турция“, пише в съобщението на посолството на Съединените щати в Турция.\r\nНе-имигрантските визи включват категории като туризъм, медии, съпружески визи и бизнес дейности.\r\nПревод и редакция:", "date": "2017.10.09", "title": "Washington Examiner: Държавният департамент на САЩ обвини турското правителство, че не защитава американското посолство в Турция"}
{"url": "http://www.focus-news.net/news/2017/10/09/2444387/afp-angela-merkel-se-saglasi-na-ogranichenie-za-bezhantsite-v-zhest-kam-sayuznitsite-si-ot-hss.html", "text": "Две седмици след като спечели изборите, но с рекордно нисък резултат, германският канцлер Ангела Меркел се съгласи да сложи годишен лимит на бежанците, които може да поеме Германия, в опит да обедини своя Съюз ( Християн-демократите и Християн-социалистите от Бавария ), преди ключовите преговори за съставяне на управляваща коалиция със „Зелените“ и „Свободната демократическа  партия“(СвДП), където ще ѝ се наложи да направи още неизвестен брой концесии, ако не желае да отиде на нови избори, които крият голяма доза риск за нея, предава AFP.\r\nБаварският ХСС е оглавяван от Хорст Зеехофер, който яростно обвиняваше Меркел за решението ѝ да допусне в страната повече от един милион бежанци след 2015 година и за създаването и бързия растеж на крайно-дясната партия „Алтернатива за Германия“(АфД).\r\nСлед 10-часов разговор при закрити врата, ХДС на Меркел и ХСС се споразумяха за налагането на лимит на бежанците, които могат да пристигнат в Германия за една година до 200 хиляди души, според извадка от преговорите, водени на срещата. Формулата е близка до исканията на Зеехофер, които Меркел нееднократно отхвърляше, преди да попадне в днешната ситуация, след провала си на изборите.\r\nЦелта на срещата беше да разреши различията между сестринските партии, за да могат те да се явят в обединен фронт на предстоящите ключови преговори за сформиране на управляваща коалиция с либералната СвДП и крайно-левите еколози „Зелените“.\r\nЛидерът на ХСС Зеехофер, който след провала си на изборите се изправя срещу вътрешна опозиция и предстоящи избори в Бавария догодина, обеща да се погрижи за открития „десен фланг“ на партията и да върне избирателите на АфД, приемайки по-твърда позиция по въпроса за имиграцията.\r\nВ началото на срещата, от ХСС публикуваха списък с искания, включително въвеждането на квоти за бежанците, ангажимент към „здравословен патриотизъм“ и признание, че „консерватизма отново е секси“.\r\n„Трябва да се сблъскаме челно с АфД и да се борим, за да си върнем избирателите“, пише в списъка с исканията, разпространен чрез изданието Bild am Sonntag.\r\nАнгела Меркел дълго отказваше на Зеехофер да се въведе лимита за бежанците до късните часове на неделя, когато сделката бе сключена.\r\nСлед дълги часове на обсъждания на различните позиции, „беше постигнат фундаментален компромис“, сподели източник от Съюза, за AFP.\r\nПо-късно, след като маратонът свърши, говорител на партията обяви, че Меркел и Зеехофер ще разяснят споразумението на взаимна пресконференция в 13:00 българско време.\r\nПревод и редакция:", "date": "2017.10.09", "title": "AFP: Ангела Меркел се съгласи на „ограничение за бежанците“, в жест към съюзниците си от ХСС"}
{"url": "http://www.focus-news.net/news/2017/10/09/2444388/tass-katalonskite-vlasti-shte-prilozhat-zakona-za-referenduma.html", "text": "Властите на Каталония ще приложат приетия през септември закон за референдума, в който е предвидено провъзгласяването на независимост на автономната област, в скучай на положителен резултат от плебисцита, предава ТАСС, позовавайки се на думите на премиерът на регионалното правителство Карлес Пучдемон.\r\n„Провъзгласяването на независимост, което ние не наричаме „едностранно“, е предвидено в закона за референдума. Ние ще изпълним това, което предписва законът“, заяви той.\r\nКаталонският парламент обяви, че във вторник, 10 октомври, ще се проведе заседание на палатата, на което ще участва премиерът Карлес Пучдемон, който трябва да „информира за политическата ситуация“ в автономната област. Предполага се, че на това заседание палатата може да обсъди въпроса за провъзгласяване на независимост.\r\nПревод и редакция:", "date": "2017.10.09", "title": "ТАСС: Каталонските власти ще приложат закона за референдума"}
{"url": "http://www.focus-news.net/news/2017/10/09/2444389/tass-nikolas-maduro-e-uveren-v-pobedata-na-propravitelstvenite-sili-na-mestnite-izbori-vav-venetsuela.html", "text": "Проправителствените кандидати може да удържат съкрушителна победа на изборите за губернатори във Венецуела, които трябва да се проведат на 15 октомври, предава ТАСС, цитирайки думите на президента на страната Николас Мадуро, изказани в местна телевизия.\r\n„Ние сме на прага на историческа победа на (Боливарианската) революция. Предизборната кампания върви успешно и може да спечелим 23 губернаторски поста“, заяви венецуелският държавен глава.\r\nВенецуела е разделена на 23 щата и столичен окръг.\r\nСпоред думите на Мадуро, е важно гражданите да вземат участие в изборите. „В следващата неделя ние трябва да отидем да гласуваме, за да победим фашистите. Всеки, който отиде да гласува, трябва да знае, че неговия глас е послание срещу (президента на САЩ) Доналд Тръмп“, подчерта той.", "date": "2017.10.09", "title": "ТАСС: Николас Мадуро е уверен в победата на проправителствените сили на местните избори във Венецуела"}
{"url": "http://www.focus-news.net/news/2017/10/09/2444390/daily-star-lebanon-turskata-armiya-provezhda-razuznavatelni-operatsii-v-idlib.html", "text": "Разузнавателна част на турската армия е провела операция в Идлиб, преди очакваната военна операция, която трябва да установи мир в раздираната от конфликти сирийска провинция, пише ливанското издание Daily Star Lebanon, позовавайки се на думите на висшестоящ сирийски бунтовник.\r\n„Ако не влезем в Сирия, Сирия ще дойде при нас“, каза на членовете на управляващата „Партия на справедливостта и развитието“(АКП) турският президент Реджеп Таийп Ердоган. „Ако не бяхме предприели нашите мерки, бомбите щяха да падат по нашите градове.“\r\nТурците твърдят, че ще осигурят подкрепа за бунтовниците, които поддържат от дълго време, целейки да приложат споразумението за деескалация, което, от своя страна, трябва да освободи правителствените сирийски сили в Идлиб от грижата за най-населения район на Сирия, който продължава да е в ръцете на бунтовниците.\r\nПревод и редакция:", "date": "2017.10.09", "title": "Daily Star Lebanon: Турската армия провежда разузнавателни операции в Идлиб"}
{"url": "http://www.focus-news.net/news/2017/10/09/2444391/balgariya-komentari-v-svetovnite-medii-agentsiya-fokus.html", "text": "Последният филм на Стефан Командарев започва с шега: „Возих се в такси, когато шофьорът ме попита, дали знам защо България е страната на оптимистите“, казва той докато продължава да се смее на идеята, предава AFP.\r\n„Това е земята на оптимистите, защото всички песимисти и реалисти вече са я напуснали“, му е казал шофьорът.\r\nГорчивата шега е дала идеята за първия български филм номиниран за Оскар.\r\nБалканската страна е загубила една пета или по-голяма част от населението си, след падането на комунистическия режим, въпреки че стана член на Европейския съюз преди десет години.\r\n„Бяхме девет милиона преди да падне стената, а сега сме някъде около пет милиона. В страната не е имало война“, сподели режисьорът с AFP.\r\nОфициалните данни показват, че населението на България е около седем милиона, но според Командарев, статистиката е спорна и не отчита милионите българи, които прекарват по-голямата част от годината работейки в чужбина.\r\nНезависимо от точния брой, експертите са съгласни, че българското население е най-бързо топящото се в света.\r\n***  Един гениален и уникален български лекар извършва невероятни операции и спасява всеки ден животи. В болницата \"Св. Иван Рилски\" се проведе уникална черепно-мозъчна операция на дете. Екипът, воден от д-р Сираков, стигна до мозъка на 10-годишното момче, без да отваря черепа - през вена на крака му, предаде македонското издание “Поглед“.\r\n„Подобни процедури са алтернатива при класическата хирургия. Чрез този метод се разкрива и се намира начин за лечение на мозъчни аневризми, част от някои мозъчни тумори \", казва д-р Станимир Сираков.\r\nСпециалистът споделя, че използва  модерния метод в продължение на три години, но за пръв път изпълнява такава сложна операция. Досега той е оперирал 60 деца с по-лека форма на заболяването. \"Медицинският екип е обучен за тази процедура в чужбина. Освен тази на 10-годишно дете успяхме да извършим същата операция на 40-годишен мъж. Получихме похвала от едно от най-големите имена в медицинската област“, посочи д-р Сираков.\r\nМедикът е номиниран за третото издание на „National Medical Awards“ . Събитието ще се проведе на 10 октомври. Медицинските \"Оскари\" ще бъде връчени за изключителни постижения на българските лекари и екипи, а основата цел е да помогне в популяризирането на добрите практики в областта на медицината, както и успехът на българските медици в света.\r\n***  Вицепрезидентът на България Илияна Йотова смята, че антируските санкции на практика не работят и тяхното продължаване е нецелесъобразно, предаде  ТАСС.\r\n„Дайте да погледнем на санкциите обективно: те, грубо казано, трябва да накажат Русия, но реално наказани остават единствено малките и средните предприемачи във всяка страна. Част от големите компании намериха вратички в законите, създадоха съвместни фирми, регистрираха ги на други места и продължават да работят на руския пазар. На практика значителна част от санкциите не работят и в момента нямат политическо значение“, заяви вицепрезидентът. \r\nПродължавайки темата, Йотова подчерта, че искането за задължителното изпълнение на Минските споразумения като условие за отмяна на санкциите не е справедливо, защото тези договорености са нарушавани от всяка от страните в конфликта. „Трябва да се посочи, че Минските споразумения не са съблюдавани не само от Русия, но и от Украйна, а това значи, че това условие е в по-малка степен дискусионно“, смята тя. \r\n„Би било добре да се разбере кой днес иска продължаване на санкциите, заяви вицепрезидентът. Тя подчерта, че и в други страни от Европа мнозина политици говорят за отменяне на санкциите.\r\n***  Заместник-министърът на Естония по европейските въпроси Мати Маасикас подчерта подкрепата на страната си към това България и Румъния да влязат в Шенгенската зона, предаде естонската медия  ERR.\r\nСпоред Маdсикас Естония подкрепя присъединяването на двете страни в Шенген. „Това ще допринесе до по-близкото политическо сътрудничество и за по-ефективен граничен контрол, което от свой ред ще засили сигурността за всички ни“, смята той. \r\nЗаедно с румънския министър-делегат по европейските въпроси Виктор Негреску и с българския министър за българското председателство в Съвета на Европа Лиляна Павлова Маасикас участва на форум в Букурещ за обсъждане на бъдещето на Европа.", "date": "2017.10.09", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/10/09/2444392/afp-zemetresenie-s-magnitud-66-raztrese-alyaska.html", "text": "Силно земетресение с магнитуд 6,6 разтресе района край западния бряг на американския щат Аляска, но според сеизмолозите няма опасност от образуване на цунами, предава AFP.\r\nГеологическата служба на САЩ заяви, че земетресението е било с дълбочина 111,8 км на 60 километра източно от далечния остров Булдир в Алеутския архипелаг, където живеят около 8 хиляди души.\r\nТихоокеанският център за предупреждение за цунами не е издавал предупреждения към този момент.", "date": "2017.10.09", "title": "AFP: Земетресение с магнитуд 6,6 разтресе Аляска"}
{"url": "http://www.focus-news.net/news/2017/10/09/2444393/daily-star-lebanon-siriyskite-kyurdi-poluchiha-nadezhda-za-samoupravlenie.html", "text": "Аднан Хасан, сирийски кюрд, най-накрая има надежда за себе си и народа си. Преди две години бойци от „Ислямска държава“ почти завладяха родния му град Кобани, намиращ се близо до турско-сирийската граница и убиха 10 члена от семейството му. Сега, когато джихадистите са отблъснати надалеч и отиват към окончателно поражение, нов университет отваря врати в града и Хасан ще бъде професор по кюрдски език и литература. Това е първият университет в кюрдските райони и първият в Сирия, в който ще се изучава кюрдски език, пише Daily Star Lebanon.\r\nБъдещето на народа му, най-голямото етническо малцинство в Сирия, което дълго е било остракизирано от властите, не може да изглежда по-добре, казва той.\r\n„Ние живеем в мечта и чакаме тази мечта да се сбъдне“.\r\nПрез границата, Иракски Кюрдистан предизвика сериозна конфронтация със съседите си и Багдад, като проведе референдум за независимост. Междувременно, сирийските им братя правят големи стъпки към тяхната, по-малко амбициозна цел: спечелването на признание за самоуправление, спечелено по време на сирийската война. Те казват, че сега техните аспирации за федерална система в Сирия, могат да намерят международна и местна подкрепа и са в позиция на играч, с който Дамаск трябва да се съобразява при всякакво финално разрешение на конфликта в страната.\r\nМоже би е още по-важно, че те имат територия. Подкрепяни от САЩ в борбата срещу „Ислямска държава“, кюрдските сили контролират около 25 процента от Сирия,\r\nТе държат по-голямата част от северната граница с Турция и се разшириха в некюрдските области, доминирани от арабско население. Американците разгърнаха военни бази на тяхна територия, за да осигурят военна помощ за доминираните от кюрдите „Сирийски демократични сили“, както и за да подготвят и съветват силите за сигурност и новата гражданска администрация на освободените райони.\r\nКюрдите поддържат добри връзки и с Русия и са сигурни, че могат да удържат Турция, която се противопоставя твърдо на създаването на ново кюрдско образувание на границата си.\r\nУправляващата кюрдска „Партия на демократическия съюз“(PYD), оглавява една де-факто самоуправляваща се администрация на кюрдския регион в северна Сирия, известен като Рожава. Като част от усилията им за насърчаване на федерална система, те избраха нови местни консули, в края на миналия месец. До края на 2018 година, кюрдите се надяват да изберат първия местен парламент, в който представителство ще имат кюрди, араби, асирийци и туркмени.\r\n„В Рожава имаме федерален проект. В (Иракски) Кюрдистан вече има дългоочаквана държава. Двете области се допълват една друга, реализирайки кюрдските аспирации за достоен живот“, казва Хасан.\r\nТова е забележителен обрат. Сирийските кюрди съставяха около 10% от предвоенното население от 23 милиона, но Дамаск потискаше всякаква проява на идентичността им в доминираната от араби страна.\r\nЛикуващи сирийски кюрди празнуваха референдума за независимост на съседите си, като развяваха знамена на Иракски Кюрдистан до знамената на своята собствена милиция и надуваха клаксоните на автомобилите си до късните часове на нощта.\r\nНо нарастването на кюрдската власт в Ирак и Сирия не означава, че двете области отиват към обединение. Те продължават да са разделени от политически противоборства.\r\nРеферендумът в Иракски Кюрдистан предизвика остра опозиция от правителството на Ирак, както и от Иран и Турция, които се страхуват, че той ще насърчи сепаратистки настроения сред собствените им кюрдски малцинства и ще преначертае картата на Плодородния полумесец, начертана след края на Първата световна война.\r\nОсвен това, срещу референдума се обявиха и повечето араби. Ливанската „Хизбулла“ обвини САЩ, Саудитска Арабия и Израел, единствената държава, която подкрепя независимостта на кюрдите, че манипулират този народ да започне още една война.\r\nЛидерите на сирийските кюрди казват, че тяхната визия за федерална система в Сирия ще запази единството ѝ, давайки значителна автономия на различни региони.\r\nТе описват своето предложение като изход от гражданската война в страната, която тече вече седма година.\r\nЗа първи път, правителството на президента на Сирия Башар Асад даде сигнали, че може би е готово да води разговори с кюрдите.\r\nВъншният министър на страната Уалид ал Моалем наскоро отбеляза, че сирийските кюрди искат „някаква форма на самоуправление“ в рамките на Сирия, за разлика от иракските им събратя, които се борят за независимост.\r\n„Това е нещо, за което може да се водят преговори и ще го обсъдим. Когато приключим войната с „Ислямска държава“, може да седнем с нашите кюрдски синове и да намерим формула за бъдещето“, каза той.\r\nИлхам Ахмед, висш кюрдски чиновник, от едно от политическите крила, заяви, че правителственото съобщение може да изиграе ролята на отправна точка в предстоящи преговори, подчертавайки че предложението за федерация не е само за кюрдите.\r\nТози народ „се превърна в черен кон, който не може да бъде подминаван или изключван, както в миналото. Ние ще участваме на практика в политическите процеси и ще имаме влияние върху тях“, казва той.\r\nСирийското правителство далеч не е готово да дели властта си, ентусиазирано от победите си на бойното поле и твърдата подкрепа от Русия и Иран. Въпреки това, неговата позиция все още не е толкова сигурна, с няколко местни примиря на различни фронтове, податливи на разваляне и увеличаващото се присъствие на регионални и международни въоръжени сили на територията му. \r\nСериозен проблем за кюрдите може да се окаже конфронтацията с Турция.\r\nАнкара гледа на сирийските кюрди като на издънка на собствените си кюрдски бунтовници, водени от Работническата партия на Кюрдистан (ПКК) и е решена да прекърши кюрдската власт край границата си. Миналата година нейната армия създаде териториален коридор в Сирия, за да предотврати обединението на кюрдските области по продължение на границата ѝ.\r\nТурски части, заедно със сирийски съюзници, се сблъскаха с кюрдските части, контролиращи района около северозападния град Африн. В събота Турция обяви, че започва военна операция в съседната провинция Идлиб, контролирана от различни джихадистки групировки, като отчасти цели да блокира кюрдска експанзия и в тази провинция.\r\nМеждувременно, има надпревара между САЩ и кюрдите, от една страна и съюза Сирия-Русия-Иран, от друга, в богатата на петрол източна провинция Дейр-ез-Зор. Всяка от страните се бори да завземе, колкото може повече територия от „Ислямска държава“. Това състезание може да определи бъдещите граници на администрираната от кюрдите област.\r\nОсвен това, в тази надпревара се вижда противоборството между САЩ и Иран за влияние в Сирия.\r\n„САЩ могат да ограничат свободата на действие на Иран в региона, като станат основния патрон на кюрдите“, докато опитват да са „учтиви с Турция“, казва Джошуа Ландис, експерт по Сирия и професор в Университета на Оклахома.\r\nПолитическите организации на сирийските кюрди са идеологически свързани с турските кюрди от ПКК и са вдъхновени от лидера им Абдула Йоджалан, който се кри в Сирия близо 20 години, докато правителството в Дамаск не го изгони през 1998 година.\r\nОт тогава той е в турски затвор, но в северна Сирия е въздесъщ.\r\nНаричан на галено „Апо“, или чичо на кюрдски, визията на Йоджалан смесваща марксизъм, със социален егалитаризъм и революционната, за мюсюлманите, идея, жените да стоят наравно с мъжете в управлението има огромно влияние над кюрдските бойци и чиновници. Из целия район има графити изобразяващи освобождението на жените и затворения Йоджалан.\r\nВашингтон намери в клонящите към секуларизъм, дисциплинирани бойци, основната си опора в Сирия. Посъветва ги да се ребрандират, за да се разграничат от ПКК. Американският генерал Реймънд Томас, началник на управлението за специални операции, описа като „брилянтна идея“ да се включи демокрация в тяхното ново име: Сирийските демократични сили.\r\nМазлум Кобани, кюрдският командир, който предвожда СДС и е измислил името, предупреди, че без политическата подкрепа на Вашингтон за федералната идея, придобивките от войната срещу „Ислямска държава“ могат да бъдат загубени. Той твърди, че правителството и неговите съюзни шиитски милиции продължават да са „заплаха“.\r\n„Ние не искаме да се бием повече, но ще се защитаваме“, каза той пред репортери, по време на първия си коментар пред пресата през септември.\r\nПредизвикателствата са и вътрешни, тъй като кюрдските общности остават разделени.\r\nУправляващата партия в Иракски Кюрдистан развива отношенията си с Анкара от много време – най-големият враг на сирийските кюрди. Затвореният Иракски Кюрдистан зависи от Турция за достъп до външния свят, който му е нужен, за да продава нефта си. Когато сирийските кюрди за пръв път установиха самоуправление рано в гражданската война, иракските им събратя затвориха границата си с Рожава.\r\nНякои се надяваха тази вражда да намали опозицията на Турция срещу референдума за независимост на иракските кюрди, но е малко вероятно Ербил да продължи да дразни Анкара като омекоти позицията си спрямо сирийските си сънародници. Няколко дни след референдума, чиновници от сирийското самоуправление на бяха пуснати в Сирия, опитвайки се да преминат през Иракски Кюрдистан.\r\nИ сред сирийските кюрди има вътрешна вражда, някога могъщия Кюрдски Национален съвет е в съюз с управляващата партия в Ербил и отказва да участва в проекта за самоуправление. Много от неговите членове в момента живеят в столицата на иракските кюрди.\r\nХалид Али, член на опозицията, живеещ в Ербил, каза, че неговото семейство е трябвало да прибере един от най-младите си членове от Рожава, преди да започне гимназия, страхувайки се, че той ще бъде вербуван от милициите. „Има извънредна милитаризация в обществото“, каза той.\r\nВсе пак, вярата в бъдещето е осезаема в Рожава. Ресурсите се използват за възстановяване на разгромените градове като Кобани. Печалбите от петролните находища завзети от „Ислямска държава“ са напълнили хазната на кюрдската администрация.\r\nХасан, 29-годишен кюрдски учител, казва, че новият Университет на Рожава ще отвори врати през ноември за 400 студента. Обучението по кюрдски език ще има висок статут, подобна на обучението на инженери и доктори.\r\nВъпреки притесненията си, че някои от колегите му, които са стигнали до властта, може „да се корумпират“, той вярва, че администрацията ще избере правилния курс, водена от визията на Йоджалан и от „жертвите на мъчениците“. Той се надява бъдещото управление да работи заедно с другите кюрдски партии.\r\n„Тази администрация ще бъде слаба ако остане сама“.\r\nПревод и редакция:", "date": "2017.10.09", "title": "Daily Star Lebanon: Сирийските кюрди получиха надежда за самоуправление"}
{"url": "http://www.focus-news.net/news/2017/10/09/2444394/the-guardian-donald-tramp-poiska-ot-kongresa-da-finansira-postroyavaneto-na-stena.html", "text": "Администрацията на американския президент Доналд Тръмп показа списък с искания за ограничаване на имиграцията, който включва финансирането на стена по южната граница на страната и борба срещу малолетните централно американски престъпници,  като част от сделка, която да позволи на младите нелегални имигранти, известни като „мечтатели“ да останат в страната легално, пише британското левичарско издание The Guardian.\r\nОт Демократическата партия веднага отхвърлиха исканията на администрацията и се приготвиха за битка в Конгреса, докато народните представители се готвят за преговорите около закона за „мечтателите“, стотиците хиляди млади хора, донесени в страната нелегално, докато са били деца.\r\nСписъкът с приоритетите, които е бил изпратен до лидерите на Конгреса включва спирането на средства за „градовете убежища“ и ограничаването на легалната имиграция, което включва издаването на по-малко семейни зелени карти за гаджета и малки деца на американски граждани и легални постоянни жители, както и създаването на точкова система.\r\nПревод и редакция:", "date": "2017.10.09", "title": "The Guardian: Доналд Тръмп поиска от Конгреса да финансира построяването на стена"}
{"url": "http://www.focus-news.net/news/2017/10/09/2444395/the-telegraph-boris-dzhonsan-prosto-shte-kazhe-ne-ako-tereza-mey-se-opita-da-go-uvolni.html", "text": "Борис Джонсън „просто ще каже не“, ако премиерът на Великобритания Тереза Мей се опита да го понижи, споделиха негови съюзници от Консервативната партия, предупреждавайки че уволнението му като Външен министър ще подкопае Брекзит и ще дестабилизира правителството, пише британското консервативно издание The Telegraph.\r\nВместо това, министър-председателят е призоваван от членовете на кабинте си да уволни финансовия министър Филип Хамънд, който „усложнява Брекзит“ и е „нещастен“.\r\nТереза Мей даде индикации, че Борис Джонсън може да бъде преместен на друг пост в кабинета, по време на промените предвидени за края на месеца, твърдейки, че „не трябва да бяга от предизвикателствата“.\r\nНейните коментари предизвикаха яростен отговор от привържениците на Джонсън, като един от министрите на „Торите“ каза, че от Даунинг Стрийт „смърди на умряло“.\r\nТе предупредиха, че Министър-председателят не притежава авторитета да понижава Борис Джонсън, в светлината на катастрофалното представяне на парламентарните избори и хаотичната реч, която е изнесла на партийната конференция.\r\nПревод и редакция:", "date": "2017.10.09", "title": "The Telegraph: Борис Джонсън „просто ще каже не“ ако Тереза Мей се опита да го уволни"}
{"url": "http://www.focus-news.net/news/2017/10/09/2444396/morning-star-napadeniyata-sreshtu-dzhamii-vav-velikobritaniya-sa-se-udvoili-za-edna-godina.html", "text": "Нападенията и заплахите за насили насочени срещу джамии са се удвоили за последната година, показват данни, публикувани днес, пише британското ляво издание Morning Star.\r\nПолицията е регистрирала 110 престъпления от омраза срещу мюсюлмански религиозни учреждения във Великобритания, за периода между март и юли тази година, докато за същия период на миналата година те са били 47.\r\nСлучаите на злоупотреби включват заплахи за „взривяване на джамия“, както и чупене на прозорци на сгради и паркирани коли.\r\nДруги форми на нападения включват обидни графити по стените на сградите, нападения над молещи се, два случая на палеж и два случая на закачане на бекон на дръжките на вратите на джамиите.\r\nИстинският брой на престъпленията от омраза насочени срещу джамиите, най-вероятно е по-голям заради разликите в отчитането на статистиката от полицията и защото не всички полицейски управления са включени в данните.\r\nДвадесет и пет районни управления са отчели годишно увеличение на престъпленията от омраза срещу джамии, като най-голямо е това в района на Манчестър, където са извършени девет такива престъпления, а миналата година не е регистрирано нито едно. Сериозно увеличение има и в Лондон, където са извършени 17 такива акта, а миналата година те са били 8.\r\nРазследването е направено в 42 от общо 45 полицейски управления.\r\nДанните се появиха само няколко седмици след няколко знакови инцидента. Имамът и хирург Насер Курди, който е давал първа помощ на жертвите от атентата в Манчестър, беше наръган в гърлото пред джамия в Чешир, а 14-годишно момче беше наръгано неколкократно в главата пред джамия в Бирмингам.\r\nДруги известни случаи на престъпления от омраза срещу джамиите тази година, са терористичната атака във Финсбъри парк през юни, палежът на джамия в Манчестър през юни, която остави сградата изтърбушена и изпращането на бял прах – за който се предполагаше, че може да е антракс – и бомбените заплахи срещу три джамии в Лондон през същия месец.\r\nВъпреки че полицията установи, че белият прах е безвреден, Еркин Гюней, лидер на мюсюлманската общност и директор на погребенията в джамията Шакълуел в северен Лондон каза, че заплахите са „сърцераздирателни“.\r\nТой сподели, че неговата джамия е преживяла „нападения от БНП(Британската национална партия), замеряне със свински глави и други издевателства, след като баща му е основал това място за молитва през 70-те години на XX век.\r\nПревод и редакция:", "date": "2017.10.09", "title": "Morning Star: Нападенията срещу джамии във Великобритания са се удвоили за една година"}
{"url": "http://www.focus-news.net/news/2017/10/09/2444397/izvestiya-riyad-e-uveren-che-voennoto-satrudnichestvo-mezhdu-rusiya-i-sauditska-arabiya-shte-se-razviva.html", "text": "Министърът на външните работи на Саудитска Арабия Адел ал Джубейр изрази увереността си, че Рияд и Москва ще развиват сътрудничеството си във военната сфера, пише руското издание „Известия“, което взе интервю от саудитския министър.\r\n„То(военното сътрудничество) ще се развива. След подписването на договорите за покупка на военна техника, взаимодействието ще се усили и ще носи дългосрочен характер“, отговори той на съответстващ въпрос на изданието.\r\nОсвен това, той отбеляза, че „в Русия вече учат саудитски офицери“. „Преди десет години и през ум не ни е минавало, че това ще се случи“, каза той.\r\nПревод и редакция:", "date": "2017.10.09", "title": "„Известия“: Рияд е уверен, че военното сътрудничество между Русия и Саудитска Арабия ще се развива"}
{"url": "http://www.focus-news.net/news/2017/10/09/2444398/vzglyad-rusiya-podobri-rekorda-za-dobiv-na-zarno-na-savetskiya-sayuz.html", "text": "През тази година в Русия отчитат рекорден за цялата история на страната добив на зърно, съобщи президентът на страната Владимир Путин. 130 милиона тона, колкото е добива за 2017 година, е повече от добива на РСФСР по съветско време. Още миналата година Русия успя да надмине по добив традиционния си съперник в тази сфера – САЩ. За сметка на какво е постигнат този успех и защо не е попречило дори хладното лято, пита руското издание „Взгляд“.\r\nВладимир Путин поздрави селскостопанските работници за професионалния им празник и каза, че „тези показатели са достигнати в не най-благоприятните климатични условия“.\r\nПо този начин беше подобрен рекорда от съветските времена – 127 милиона тона през 1978 година. Става дума за зърнения добив само на територията на РСФСР. За споменатата година, в целия СССР добивът е възлизал на 238 милиона тона.\r\nЗа сравнение, през миналата година в Русия събраха 120 милиона тона зърно, което също беше рекорд, но само за постсъветските времена.\r\n„Днес, селското ни стопанство и като цяло агропромишления комплекс, е един от най-динамичните отртасли в нашата икономика“, подчерта руският държавен глава.\r\nОсвен това, руският премиер Дмитрий Медведев по-рано констатира, че Русия е близо до изпълнението на доктрината за продоволствена сигурност и че страната се е върнала сред лидерите в световното агропроизводство.\r\nПревод и редакция:", "date": "2017.10.09", "title": "„Взгляд“: Русия подобри рекорда за добив на зърно на Съветския съюз"}
{"url": "http://www.focus-news.net/news/2017/10/09/2444399/chastichni-mestni-izbori-2017-gerb-5-dps-2-i-3-balotazha-obzor.html", "text": "Частични местни избори се проведоха в две общини и осем кметства в страната. \r\nОбщо четирима бяха кандидатите, които се борят за кметското място в община Трън, област Перник. Там изборите бяха спечелени от кандидата на ГЕРБ Цветислава Цветкова, която е получила 1352 гласа в подкрепа на кандидатурата си. Тя е временно изпълняващ длъжността кмет на общината, а преди това бе зам.-кмет. В кметската надпревара участва и независимият кандидат Станислава Алексиева. Алексиева, която е секретар на Община Трън и бе издигната от Инициативен комитет „Да, за Трънско“, получи 748 гласа. За Божидар Страхилов, който бе кандидат за кметския пост от Инициативния комитет „Заедно за доброто на Трънско“ и бе подкрепен от БСП, получи 438 гласа. ПП „Нова сила“ издигна за свой кандидат Арлин Антонов, който е бивш диpeĸтop нa Haциoнaлнaтa cлyжбa зa cигypнocт и бивш народен представител. Той получи едва 45 гласа. \r\nДo избopите в Tpън ce cтигнa, cлeд ĸaтo нa 2 юни тази година ĸмeтът Cтaниcлaв Hиĸoлoв пoдaдe оставката си c лични мoтиви. Николов е подсъдим за катастрофа с дете от преди почти две години.\r\nГЕРБ спечели изборите на първи тур и в община Вълчи дол, област Варна. Там за кандидатът на партията Георги Тронков гласуваха 2661 избиратели или 59,15%. \r\nВ надпреварата за кметския пост участваше и издигнатата от Инициативен комитет и подкрепена от БСП Людмила Петкова. Георги Тронков към момента е председател на Общинския съвет – пост, който заема вече втори мандат. Людмила Петкова е общински съветник и член на общинските комисии „Устройство на територията и общинска собственост” и „Образование, култура, спорт и туризъм“. До изборите в общината се стигна, след като на 18 май тази година след кратко боледуване почина кметът Тошко Янев. \r\nПавел Динков от ГЕРБ печели частичните кметски избори в с. Цани Гинчево, община Никола Козлево, област Шумен. Той е получил подкрепа от 173 избиратели. Във вота са участвали 231 от общо 403 души с право на глас.\r\nИван Добрев, кандидатът на БСП, получи 31 гласа, а издигнатият от ПП „Воля“ Митко Георгиев - 17 гласа. \r\nДо изборите в населеното място се стигна, следа като през месец май тогавашният кмет Красимир Георгиев напусна поста си по време на третия си мандат заради по-доходоносна работа.\r\nВ с. Генерал Киселово, община Вълчи дол, област Варна вотът на избирателите отиде при Калина Христова от ГЕРБ. Та печели частичните местни избори в населеното място със 103 гласа в своя подкрепа. Кандидатът на БСП Петранка Господинова получи едва 17 гласа. Избирателна активност бе 73,61%. \r\nТова бе вторият предсрочен вот в селото, след като избраният през 2015 г. кмет Димитър Тодоров напусна поста си заради нова работа, а наследникът на поста му Стоян Едров се оттегли по здравословни причини. \r\nГЕРБ печелят изборите и в село Ракево, община Криводол, област Враца. Кандидатът им Малин Тончев получи 472 гласа в своя подкрепа, а вторият кандидат – Николай Петков от БСП, едва 205 гласа. Частичните местни избори в село Ракево бяха обявени, след като през юли кметът Димитрина Козлева депозира пред председателя на Общинския съвет в Криводол своята оставка. С решение на Общинската избирателна комисия правомощията ѝ бяха прекратени от 1 август.\r\nДПС печели изборите в две населени места – село Нивянин, община Борован, област Враца и село Скалак, община Руен, област Бургас. \r\nВ Нивянин Николай Христов от ДПС получи 174 гласа, а Елка Николова от ГЕРБ – 76. В надпреварата участваха още Цветелин Маринов от ВМРО, Никола Александров от БСП и Николай Йорданов от ПП „Воля“. Изборите в населеното място бяха насрочени, след като през юли тази година почина кметът Милен Гайдарски.\r\nМустафа Бекир е новият кмет на село Скалак. От общо 512 души, имащи право на глас, 218 души са го упражнили. Мустафа Бекир бе единственият кандидат за кметския пост. Причината за изборите в населеното място е смъртта на стария кмет Осман Мехмед.\r\nПредстои да бъдат проведени и 3 балотажа. \r\nКандидатите на ГЕРБ и ДПС отиват на балотаж в село Чукарка, община Айтос, област Бургас. Издигнатият от ПП ГЕРБ Сюлейман Садула събра 109 гласа, а подкрепеният от ДПС Октай Якуб – 106. \r\nВ кметската надпревара участваха още кандидатът на ПП „Воля“ Ахмед Галиб Боз и кандидатът на БСП Севим Хюсеин Мустафа. До изборите в селото се стигна, след като правомощията на кмета на селото Джемил Хюсеин Хамид бяха предсрочно прекратени, поради неявяването му на работа.\r\nБСП и ГЕРБ отиват на балотаж в село Попович, община Бяла, област Варна. Кандидатът на БСП Еленка Стойчева събра 82 гласа, а кандидатът на ГЕРБ Мирослав Юриев Иванов – 51. В село Попович за кметското място се бореше и издигнатият от ДПС Исмаил Абил Мехмед. Причина за предсрочните избори в населеното място е подадената оставка на предишния кмет Крум Крумов.\r\nХристинка Димитрова от БСП и независимият кандидат, подкрепен от НФСB Йоана Йотова отиват на балотаж в село Сухаче, община Червен бряг, област Плевен. Изборите в населеното място бяха насрочени, след като през юли почина кметът на селото Иван Иванов.\r\nИзборният ден премина спокойно и без сигнали за нарушение на изборните правила.", "date": "2017.10.09", "title": "Частични местни избори 2017: ГЕРБ – 5, ДПС – 2 и 3 балотажа (ОБЗОР)"}
{"url": "http://www.focus-news.net/news/2017/10/09/2444400/pravda-petro-poroshenko-ne-bi-se-reshil-na-reintegratsiya-na-donbas-bez-pozvolenieto-na-sasht.html", "text": "Върховната рада на Украйна прие закон за „реинтеграция на Донбас“ на първо четене – същият закон, в който Русия е обявена за „агресор“, а Украйна сваля от себе си всякаква отговорност за случващото се на „окупираните територии“. В първоначалния вариант на закона се споменаваха минските съглашения, но по настояване на депутатите, тази точка беше махната, пише руското издание \"Правда\".\r\nГоворителят на руския президент Дмитрий Песков заяви, че законопроекта за „реинтеграция“ е неприемлив, нито де-факто, нито де-юре. По-малко емоционално в Кремъл оцениха втория законопроект приет от украинския парламент – за продължаване на действието на закона за особен статут на Донбас за още една година.\r\nВсе пак, бившият представител на Киев в подгрупата по сигурността на контактната група за урегулиране на конфликта в Донбас Роман Безсмъртни заяви, че този закон няма да бъде прилаган на практика. „Ситуацията ще се съхрани, според действащото статукво, т.е. действието на закона е продължено, но всички са наясно, че той не е действал, не действа и няма да действа, защото е очевидно, че в момента отсъства разбиране, как да се доведе ситуацията до мир, до прекратяване на войната“, каза той.\r\n„Продължаването на специалния статут показва, че Украйна предприема сериозни мерки, водещи до мир. Надявам се, че сега Русия ще предприеме действия, за да настъпи мир – дойде време да прекратим този конфликт“, заяви специалният представител на Държавния департамент на САЩ за Украйна Кърт Волкър, оценявайки законопроекта за продължаването на особения статут на Донбас.\r\n„Правда“ потърси украинския политолог Михаил Погребински за коментар по темата. Той предполага, че САЩ са заинтересовани не в урегулирането на конфликта, а в създаването на проблем за Русия.\r\nКоментирайки закона за „реинтеграция“ той отбеляза, че формално, за да се правят окончателни изводи, трябва да се изчака приемането му на второ четене и подписването му от президента Петро Порошенко. От изданието отчитат, че не е важно кой какво разбира и кой какво казва и констатират, че Минския процес е мъртъв, а реанимацията му предполага определени тежки усилия. Това, което в момента прави Порошенко и украинския парламент е насочено в противоположната посока. Не за реанимацията на процеса, а да бъде забутан той окончателно в задънена улица“, каза експертът.\r\nПревод и редакция:", "date": "2017.10.09", "title": "„Правда“: Петро Порошенко не би се решил на „реинтеграция“ на Донбас без позволението на САЩ"}
{"url": "http://www.focus-news.net/news/2017/10/09/2444401/moskovskiy-komsomolets-kim-chen-un-razkaza-zashto-mu-e-yadrenoto-orazhie.html", "text": "Председателят на „Трудовата партия на Корея“ Ким Чен-ун, коментирайки натиска на международната общност над Северна Корея, във връзка с разработката на собствена ядрена програма от Пхенян, заяви, че ядрения арсенал е единствения истински гарант за съхранения на суверенитета на страната, пише руското издание „Московский Комсомолец“.\r\nОтговаряйки на поредните заплахи от страна на президента на САЩ Доналд Тръмп, севернокорейския лидер заяви, че в съвременния свят ядреното оръжие е сдържащ фактор.\r\n„Северна Корея ще продължи разработката на собствена ядрена програма, тъй като именно ядрения арсенал представлява мощен сдържащ фактор, който надеждно защитава мира и сигурността на Корейския полуостров“, заяви севернокорейския лидер.\r\n„Именно нашите ядрени сили гарантират съхранението на суверенитета на Северна Корея, в светлината на последните събития“, добави той.\r\nПревод и редакция:", "date": "2017.10.09", "title": "“Московский Комсомолец“: Ким Чен-ун разказа защо му е ядреното оръжие"}
{"url": "http://www.focus-news.net/news/2017/10/09/2444402/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Нападенията и заплахите за насили насочени срещу джамии са се удвоили за последната година, показват данни, публикувани днес, пише британското ляво издание Morning Star.\r\nПолицията е регистрирала 110 престъпления от омраза срещу мюсюлмански религиозни учреждения във Великобритания, за периода между март и юли тази година, докато за същия период на миналата година те са били 47.\r\nСлучаите на злоупотреби включват заплахи за „взривяване на джамия“, както и чупене на прозорци на сгради и паркирани коли.\r\nДруги форми на нападения включват обидни графити по стените на сградите, нападения над молещи се, два случая на палеж и два случая на закачане на бекон на дръжките на вратите на джамиите.\r\nИстинският брой на престъпленията от омраза насочени срещу джамиите, най-вероятно е по-голям заради разликите в отчитането на статистиката от полицията и защото не всички полицейски управления са включени в данните.\r\nДвадесет и пет районни управления са отчели годишно увеличение на престъпленията от омраза срещу джамии, като най-голямо е това в района на Манчестър, където са извършени девет такива престъпления, а миналата година не е регистрирано нито едно. Сериозно увеличение има и в Лондон, където са извършени 17 такива акта, а миналата година те са били 8.\r\nРазследването е направено в 42 от общо 45 полицейски управления.\r\nДанните се появиха само няколко седмици след няколко знакови инцидента. Имамът и хирург Насер Курди, който е давал първа помощ на жертвите от атентата в Манчестър, беше наръган в гърлото пред джамия в Чешир, а 14-годишно момче беше наръгано неколкократно в главата пред джамия в Бирмингам.\r\nДруги известни случаи на престъпления от омраза срещу джамиите тази година, са терористичната атака във Финсбъри парк през юни, палежът на джамия в Манчестър през юни, която остави сградата изтърбушена и изпращането на бял прах – за който се предполагаше, че може да е антракс – и бомбените заплахи срещу три джамии в Лондон през същия месец.\r\nВъпреки че полицията установи, че белият прах е безвреден, Еркин Гюней, лидер на мюсюлманската общност и директор на погребенията в джамията Шакълуел в северен Лондон каза, че заплахите са „сърцераздирателни“.\r\nТой сподели, че неговата джамия е преживяла „нападения от БНП(Британската национална партия), замеряне със свински глави и други издевателства, след като баща му е основал това място за молитва през 70-те години на XX век.\r\n*** Протестиращи срещу независимостта на испанската автономна област Каталония са си разменяли нацистки поздтави по улиците на Барселона, предизвиквайки притеснения за ново насилие по улиците на каталонската столица, пише британското издание The Daily Express.\r\nТези хора са били сред поне 350-те хиляди излезли по улиците на града, за да призоват за оставане в единна испанска държава.\r\nОрганизаторите на протеста твърдят, че на него са се събрали 950 хиляди. Те развяваха знамена на Испания и Каталония и носеха плакати с надписи като, „Заедно сме по-силни“ и „Каталония е Испания“.\r\nПо-рано, в интервю за испанската преса, министър-председателят Мариано Рахой заяви, че „Испания няма да бъде разделена и единството на нацията ще бъде запазено“.\r\nПротестите бяха предизвикани от спекулациите, че каталонските лидери се готвят да обявят отделянето на областта от Испания, обявявайки независимост.\r\n*** Борис Джонсън „просто ще каже не“, ако премиерът на Великобритания Тереза Мей се опита да го понижи, споделиха негови съюзници от Консервативната партия, предупреждавайки че уволнението му като Външен министър ще подкопае Брекзит и ще дестабилизира правителството, пише британското консервативно издание The Telegraph.\r\nВместо това, министър-председателят е призоваван от членовете на кабинте си да уволни финансовия министър Филип Хамънд, който „усложнява Брекзит“ и е „нещастен“.\r\nТереза Мей даде индикации, че Борис Джонсън може да бъде преместен на друг пост в кабинета, по време на промените предвидени за края на месеца, твърдейки, че „не трябва да бяга от предизвикателствата“.\r\nНейните коментари предизвикаха яростен отговор от привържениците на Джонсън, като един от министрите на „Торите“ каза, че от Даунинг Стрийт „смърди на умряло“.\r\nТе предупредиха, че Министър-председателят не притежава авторитета да понижава Борис Джонсън, в светлината на катастрофалното представяне на парламентарните избори и хаотичната реч, която е изнесла на партийната конференция.\r\n***Администрацията на американския президент Доналд Тръмп показа списък с искания за ограничаване на имиграцията, който включва финансирането на стена по южната граница на страната и борба срещу малолетните централно американски престъпници,  като част от сделка, която да позволи на младите нелегални имигранти, известни като „мечтатели“ да останат в страната легално, пише британското левичарско издание The Guardian.\r\nОт Демократическата партия веднага отхвърлиха исканията на администрацията и се приготвиха за битка в Конгреса, докато народните представители се готвят за преговорите около закона за „мечтателите“, стотиците хиляди млади хора, донесени в страната нелегално, докато са били деца.\r\nСписъкът с приоритетите, които е бил изпратен до лидерите на Конгреса включва спирането на средства за „градовете убежища“ и ограничаването на легалната имиграция, което включва издаването на по-малко семейни зелени карти за гаджета и малки деца на американски граждани и легални постоянни жители, както и създаването на точкова система.\r\nПревод и редакция:", "date": "2017.10.09", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/10/09/2444403/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Председателят на „Трудовата партия на Корея“ Ким Чен-ун, коментирайки натиска на международната общност над Северна Корея, във връзка с разработката на собствена ядрена програма от Пхенян, заяви, че ядрения арсенал е единствения истински гарант за съхранения на суверенитета на страната, пише руското издание „Московский Комсомолец“.\r\nОтговаряйки на поредните заплахи от страна на президента на САЩ Доналд Тръмп, севернокорейския лидер заяви, че в съвременния свят ядреното оръжие е сдържащ фактор.\r\n„Северна Корея ще продължи разработката на собствена ядрена програма, тъй като именно ядрения арсенал представлява мощен сдържащ фактор, който надеждно защитава мира и сигурността на Корейския полуостров“, заяви севернокорейския лидер.\r\n„Именно нашите ядрени сили гарантират съхранението на суверенитета на Северна Корея, в светлината на последните събития“, добави той.\r\n*** Върховната рада на Украйна прие закон за „реинтеграция на Донбас“ на първо четене – същият закон, в който Русия е обявена за „агресор“, а Украйна сваля от себе си всякаква отговорност за случващото се на „окупираните територии“. В първоначалния вариант на закона се споменаваха минските съглашения, но по настояване на депутатите, тази точка беше махната, пише руското издание \"Правда\".\r\nГоворителят на руския президент Дмитрий Песков заяви, че законопроекта за „реинтеграция“ е неприемлив, нито де-факто, нито де-юре. По-малко емоционално в Кремъл оцениха втория законопроект приет от украинския парламент – за продължаване на действието на закона за особен статут на Донбас за още една година.\r\nВсе пак, бившият представител на Киев в подгрупата по сигурността на контактната група за урегулиране на конфликта в Донбас Роман Безсмъртни заяви, че този закон няма да бъде прилаган на практика. „Ситуацията ще се съхрани, според действащото статукво, т.е. действието на закона е продължено, но всички са наясно, че той не е действал, не действа и няма да действа, защото е очевидно, че в момента отсъства разбиране, как да се доведе ситуацията до мир, до прекратяване на войната“, каза той.\r\n„Продължаването на специалния статут показва, че Украйна предприема сериозни мерки, водещи до мир. Надявам се, че сега Русия ще предприеме действия, за да настъпи мир – дойде време да прекратим този конфликт“, заяви специалният представител на Държавния департамент на САЩ за Украйна Кърт Волкър, оценявайки законопроекта за продължаването на особения статут на Донбас.\r\n„Правда“ потърси украинския политолог Михаил Погребински за коментар по темата. Той предполага, че САЩ са заинтересовани не в урегулирането на конфликта, а в създаването на проблем за Русия.\r\nКоментирайки закона за „реинтеграция“ той отбеляза, че формално, за да се правят окончателни изводи, трябва да се изчака приемането му на второ четене и подписването му от президента Петро Порошенко. От изданието отчитат, че не е важно кой какво разбира и кой какво казва и констатират, че Минския процес е мъртъв, а реанимацията му предполага определени тежки усилия. Това, което в момента прави Порошенко и украинския парламент е насочено в противоположната посока. Не за реанимацията на процеса, а да бъде забутан той окончателно в задънена улица“, каза експертът.\r\n*** През тази година в Русия отчитат рекорден за цялата история на страната добив на зърно, съобщи президентът на страната Владимир Путин. 130 милиона тона, колкото е добива за 2017 година, е повече от добива на РСФСР по съветско време. Още миналата година Русия успя да надмине по добив традиционния си съперник в тази сфера – САЩ. За сметка на какво е постигнат този успех и защо не е попречило дори хладното лято, пита руското издание „Взгляд“.\r\nВладимир Путин поздрави селскостопанските работници за професионалния им празник и каза, че „тези показатели са достигнати в не най-благоприятните климатични условия“.\r\nПо този начин беше подобрен рекорда от съветските времена – 127 милиона тона през 1978 година. Става дума за зърнения добив само на територията на РСФСР. За споменатата година, в целия СССР добивът е възлизал на 238 милиона тона.\r\nЗа сравнение, през миналата година в Русия събраха 120 милиона тона зърно, което също беше рекорд, но само за постсъветските времена.\r\n„Днес, селското ни стопанство и като цяло агропромишления комплекс, е един от най-динамичните отртасли в нашата икономика“, подчерта руският държавен глава.\r\nОсвен това, руският премиер Дмитрий Медведев по-рано констатира, че Русия е близо до изпълнението на доктрината за продоволствена сигурност и че страната се е върнала сред лидерите в световното агропроизводство.\r\n***Министърът на външните работи на Саудитска Арабия Адел ал Джубейр изрази увереността си, че Рияд и Москва ще развиват сътрудничеството си във военната сфера, пише руското издание „Известия“, което взе интервю от саудитския министър.\r\n„То(военното сътрудничество) ще се развива. След подписването на договорите за покупка на военна техника, взаимодействието ще се усили и ще носи дългосрочен характер“, отговори той на съответстващ въпрос на изданието.\r\nОсвен това, той отбеляза, че „в Русия вече учат саудитски офицери“. „Преди десет години и през ум не ни е минавало, че това ще се случи“, каза той.", "date": "2017.10.09", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/10/09/2444404/pregled-na-mezhdunarodnite-novini-do-6-chasa-agentsiya-fokus.html", "text": "Консулствата на САЩ спряха всички услуги по издаването на визи за турски граждани, освен за имигранти, след като един от служителите на мисията беше арестуван от турските власти, предава AFP, позовавайки се на съобщение от посолството на Съединените щати в Турция.\r\nОт посолството заявиха, че „скорошните събития“ са принудили американското правителство да преразгледа \"aнгажимента\" на Турция за сигурността на американските мисии и персонал в страната.\r\n*** Държавният секретар на САЩ Рекс Тилърсън е говорил с турския си колега Мевлют Чавушоглу по телефона, след като служител на американското консулство в Истанбул беше арестуван от турските власти и обвинен в шпионаж, пише турското издание Hurryiet.\r\nТелефонният разговор между двамата министри се е осъществил по желание на Тилърсън.\r\nВ разговор с журналисти в Афионкархисар, където управляващата „Партия на Справедливостта и развитието“(АКП) провежда симпозиум, Чавушоглу е потвърдил за проведения разговор. Той е споделил, че двамата са обсъждали последните развития в Ирак и Сирия, както и „двустранни консулски въпроси“, без да дава повече детайли.\r\n„Говоря с Рекс Тилърсън на всеки 10 дни. Поддържаме добра комуникация“, каза той.\r\nТелефонният разговор се проведе съвсем скоро, след като отношенията между двете страни продължиха да се влошават, този път заради ареста на консулския служител на САЩ Метин Топуз заради връзките му с някои от лидерите на терористичната организация на Фетулах Гюлен, която е държана отговорна за миналогодиншния опит за преврат в Турция.\r\nКогато бе потърсен за интервю от France 24, Чавушоглу заяви, че е поискал детайли за делото на Топуз и е видял, че има „сериозни доказателства“ за връзките му с мрежата на базирания в САЩ ислямски проповедник Фетулах Гюлен.\r\n„В Турция никой не може да бъде хвърлен в затвора, арестуван или задържан без сериозни предварителни разследвания и доказателства или без сериозно обвинение. В края на краищата, не политиците, не аз, нито Държавния департамент на САЩ ще дават присъдата, а независимият съд“, отбеляза той.\r\nОт своя страна, Джон Бас, посланикът на САЩ за Турция, изрази смущението си от ареста на Топуз, който е дългогодишен служител на истанбулското консулство.\r\n„Дълбоко съм смутен, че някои хора в турското правителство предпочитат да водят това дело през медиите, а не по нормалния начин – чрез дело пред съдия. Това не е преследване на справедливостта, а ми се струва, че по-скоро е преследване на отмъщение“, заяви Бас.\r\n*** Президентът на Венецуела Николас Мадуро се заяде с американския си колега Доналд Тръмп като му благодари за това, че го е критикувал, което го е направило „световноизвестен“, пише турското издание Daily Sabah.\r\n„Чест е за мен, че главата на империята ме споменава всеки ден“, заяви 54-годишния президент, който точно се беше завърнал в родината си от посещения в Русия, Беларус и Турция.\r\n„Това означава, че правя някои неща, както трябва!“, смееше се Мадуро, по време на седмична ТВ програма по държавен канал.\r\nАмериканското правителство твърди, че Венецуела се е превърнала в корумпирана и репресивна диктатура и разшири индивидуалните санкции срещу висшите служители на венецуелското правителство, включително Мадуро и забрани да се дават кредити на Каракас.\r\n„Доналд Тръмп стана лидер на венецуелската опозиция“, каза той.\r\n„Той ме направи световноизвестен. Всеки път, когато ме споменава, те ме започват да ме обичат още повече“, добави Мадуро, разказвайки как са го приветствали хората по света, особено по време на посещенията му в страните, които също са развалили отношенията си с Вашингтон.\r\nВенецуелският държавен глава сподели, че е имал среща с руския президент Владимир Путин, продължила час и половина, по време на която, между другите теми, те са обсъждали възможността за търгуване на венецуелския петрол в рубли, заради финансовите санкции наложени от САЩ.\r\n„Благодарение на санкциите на Тръмп, пред Венецуела се отвори цял нов свят“, подчерта Мадуро и каза, че се надява да прехвърли търговските транзакции на Венецуела в евро, йени и рупии.\r\n*** Пожарът в Търговски център „Синдика“ в руската столица Москва е локализиран, съобщиха от оперативния щаб за гасене на пожара, цитирани от ТАСС.\r\n„Обявена е локализация на пожара в 22:56 московско време(22:56 бъларско)“, каза представителят на щаба. Според неговите думи, пожарът е локализиран на цялата площ от 55 хил. кв.км.\r\nОт пресслужбата на Министерството по извънредните ситуации съобщиха за ТАСС, че системата за предупреждение и грамотната евакуация са позволили да не бъде допуснато да загинат хора. „Веднага щом се е появил дим, в сградата са проработили системите за сигнализация и оповестяване. Хората веднага са помолени да напуснат помещенията и е била организирана евакуацията им. Благодарение на това, е избегнато създаването на панически настроения и настъпването на тежки последствия, отчитайки това, че димът е идвал от склада със строителни материали, които са крайно опасни за човека“, е казал събеседникът на руската агенция.\r\nОт ведомството са потвърдили, че когато е започнал пожарът, достъпът към всички помещения на търговския център е бил веднага закрит, включително до подземния паркинг, където са били автомобилите на посетителите. „Именно там е започнал пожарът и е било опасно за хората да не се задушат. Съществувала е и опасност от взрив на автомобилите, затова решението за закриване на достъпа до паркинга е правилно. Нито един автомобил не струва, колкото човешки живот“, е казал представителят на руското министерство на извънредните ситуации.\r\n*** Турското посолство във Вашингтон публикува съобщение, чрез което съобщава, че Турция престава да издава не-имигрантски визи за американски граждани, след като Вашингтон предприе подобен ход по-рано, заради задържането на консулски служител на САЩ в Истанбул, по подозрения за шпионаж, предава AFP.\r\nИзглежда, че турските санкции отиват по-далеч, като важат за „паспортни визи, както и за електронни визи и визи, издавани на границата“, допълнено към визите, които се издават от дипломатическите мисии в САЩ, според съобщението.\r\n*** Две седмици след като спечели изборите, но с рекордно нисък резултат, германският канцлер Ангела Меркел се съгласи да сложи годишен лимит на бежанците, които може да поеме Германия, в опит да обедини своя Съюз ( Християн-демократите и Християн-социалистите от Бавария ), преди ключовите преговори за съставяне на управляваща коалиция със „Зелените“ и „Свободната демократическа  партия“(СвДП), където ще ѝ се наложи да направи още неизвестен брой концесии, ако не желае да отиде на нови избори, които крият голяма доза риск за нея, предава AFP.\r\nБаварският ХСС е оглавяван от Хорст Зеехофер, който яростно обвиняваше Меркел за решението ѝ да допусне в страната повече от един милион бежанци след 2015 година и за създаването и бързия растеж на крайно-дясната партия „Алтернатива за Германия“(АфД).\r\nСлед 10-часов разговор при закрити врата, ХДС на Меркел и ХСС се споразумяха за налагането на лимит на бежанците, които могат да пристигнат в Германия за една година до 200 хиляди души, според извадка от преговорите, водени на срещата. Формулата е близка до исканията на Зеехофер, които Меркел нееднократно отхвърляше, преди да попадне в днешната ситуация, след провала си на изборите.\r\nЦелта на срещата беше да разреши различията между сестринските партии, за да могат те да се явят в обединен фронт на предстоящите ключови преговори за сформиране на управляваща коалиция с либералната СвДП и крайно-левите еколози „Зелените“.\r\nЛидерът на ХСС Зеехофер, който след провала си на изборите се изправя срещу вътрешна опозиция и предстоящи избори в Бавария догодина, обеща да се погрижи за открития „десен фланг“ на партията и да върне избирателите на АфД, приемайки по-твърда позиция по въпроса за имиграцията.\r\nВ началото на срещата, от ХСС публикуваха списък с искания, включително въвеждането на квоти за бежанците, ангажимент към „здравословен патриотизъм“ и признание, че „консерватизма отново е секси“.\r\n„Трябва да се сблъскаме челно с АфД и да се борим, за да си върнем избирателите“, пише в списъка с исканията, разпространен чрез изданието Bild am Sonntag.\r\nАнгела Меркел дълго отказваше на Зеехофер да се въведе лимита за бежанците до късните часове на неделя, когато сделката бе сключена.\r\nСлед дълги часове на обсъждания на различните позиции, „беше постигнат фундаментален компромис“, сподели източник от Съюза, за AFP.\r\nПо-късно, след като маратонът свърши, говорител на партията обяви, че Меркел и Зеехофер ще разяснят споразумението на взаимна пресконференция в 13:00 българско време.\r\n*** Властите на Каталония ще приложат приетия през септември закон за референдума, в който е предвидено провъзгласяването на независимост на автономната област, в скучай на положителен резултат от плебисцита, предава ТАСС, позовавайки се на думите на премиерът на регионалното правителство Карлес Пучдемон.\r\n„Провъзгласяването на независимост, което ние не наричаме „едностранно“, е предвидено в закона за референдума. Ние ще изпълним това, което предписва законът“, заяви той.\r\nКаталонският парламент обяви, че във вторник, 10 октомври, ще се проведе заседание на палатата, на което ще участва премиерът Карлес Пучдемон, който трябва да „информира за политическата ситуация“ в автономната област. Предполага се, че на това заседание палатата може да обсъди въпроса за провъзгласяване на независимост.\r\n*** Държавният департамент на САЩ излезе със съобщение, в което обвинява турското правителство, че не е предприело мерки, за да защити американското посолство, пише американското издание Washington Examiner.\r\nСъобщението излезе, след ареста на служител на американското консулство в Истанбул, по обвинения, които бяха определени от САЩ като „незаслужени“. Съединените щати закриват голям брой дипломатически услуги като отговор на действията на турското правителство.\r\n„Последните събития принудиха правителството на Съединените щати да преразгледа ангажимента на турското правителство за осигуряването на охраната на обектите и персонала на американската мисия. С оглед да намалим броя на посетителите в нашето посолство и консулства, докато продължава преразглеждането, влизащо в сила веднага, ние спираме издаването на не-имигрантски визи в всички дипломатически обекти на САЩ в Турция“, пише в съобщението на посолството на Съединените щати в Турция.\r\nНе-имигрантските визи включват категории като туризъм, медии, съпружески визи и бизнес дейности.\r\n*** Председателят на „Трудовата партия на Корея“ Ким Чен-ун, коментирайки натиска на международната общност над Северна Корея, във връзка с разработката на собствена ядрена програма от Пхенян, заяви, че ядрения арсенал е единствения истински гарант за съхранения на суверенитета на страната, пише руското издание „Московский Комсомолец“.\r\nОтговаряйки на поредните заплахи от страна на президента на САЩ Доналд Тръмп, севернокорейския лидер заяви, че в съвременния свят ядреното оръжие е сдържащ фактор.\r\n„Северна Корея ще продължи разработката на собствена ядрена програма, тъй като именно ядрения арсенал представлява мощен сдържащ фактор, който надеждно защитава мира и сигурността на Корейския полуостров“, заяви севернокорейския лидер.\r\n„Именно нашите ядрени сили гарантират съхранението на суверенитета на Северна Корея, в светлината на последните събития“, добави той.", "date": "2017.10.09", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/10/09/2444405/vliyatelen-republikanski-senator-tramp-tlaska-stranata-kam-treta-svetovna-voyna.html", "text": "Американският сенатор от републиканската партия Боб Коркър каза, че заплахите на президентът на САЩ Доналд Тръмп срещу други страни може да изведат Съединените щати „по пътя към Трета световна война“, пише американското издание The Hill.\r\nВ свое интервю, сенаторът обяви, че Тръмп третира президентството като „риалити шоу“ и действа все едно, че продуцира подобно шоу.\r\n„Той ме притеснява“, казва Коркър. „Той би притеснил всеки, на който му пука за нашата нация“.\r\nКоментарите на сенатора идват след като Тръмп го нападна със серия от туитове днес.\r\nПревод и редакция:", "date": "2017.10.09", "title": "Влиятелен републикански сенатор: Тръмп тласка страната към Трета световна война"}
{"url": "http://www.focus-news.net/news/2017/10/09/2444406/tass-do-40-ot-kandidatite-na-upravlyavashtata-partiya-v-yaponiya-poddarzhat-voenen-udar-po-severna-koreya.html", "text": "Почти 40% от кандидатите от управляващата Либерално-демократическа партия на Япония за предстоящите на 22 октомври парламентарни избори са готови да подкрепят военна акция на САЩ против Северна Корея. Това показват публикуваните данни от анкета, проведена от информационна агенция Kyodo, сред претендентите за места във висшия законодателен орган на страната, предава ТАСС.\r\nПоддръжниците на военна операция правят уговорка, че са готови да я подкрепят само в случай, че проблемите, свързани с ракетно-ядрената програма на Пхенян, не успеят да се разрешат по мирен път. В същото време, само 20% от кандидатите на опозиционната партия са готови да подкрепят подобно действие. \r\nПревод и редакция:", "date": "2017.10.09", "title": "ТАСС: До 40% от кандидатите на управляващата партия в Япония поддържат военен удар по Северна Корея"}
{"url": "http://www.focus-news.net/news/2017/10/09/2444407/aktualna-patna-obstanovka.html", "text": "В сила са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16:00 часа до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: област София: Ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11.2017 г.\r\nОграничено е движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София. \r\nПри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250 до 12.01.2018 г.; област Шумен: Белокопитово-Шумен-Каспичан – почистване на италиански улеи от км 0+000 до км 1+000 и от км 338+520 до км 362+600 южно платно посока Каспичан. Срок до 16.10.2017 г.; изсичане на храсти и млада гора от км 0+000 до км 1+000 южно платно посока Каспичан. Срок до 16.10.2017 г.; \r\nАМ „Струма“: област Кюстендил: до 10.10.2017 г. в района след тунел Блатино от км 51 до км 52 – движение с повишено внимание и спазвайки ограничението на скоростта до 90 км/ч, поради неравност на пътна настилка, причинена от ПТП.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: ограничено е движението в дясното платно посока Благоевград в участъка от км 5+412 до км 11+570, поради ремонтни дейности при км 8+360. Движението се осъществява двупосочно в лявото платно посока София. Срок до 09.10.2017 г. :\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Петрохан” - затворен за всички МПС;\r\n- „Троянски” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: ограничено е движение по път І-1 Видин-Монтана-Враца-Ботевград, поради ремонтни дейности по мостове и виадукти на \"Витиня\" на АМ \"Хемус\" за тежкотоварни автомобили над 10 тона. \r\nОбходен маршрут: от Видин в посока София е проход Петрохан или път II-16 през Своге. Срок до 30.11.2017 г.\r\nобласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nобласт Враца: Враца-Мездра от км 151+100 до км 161+548 –  подмяна на оптичен кабел в банкета на пътя. Стесняване на една от лентите за движение. Срок до 17.10.2017 г.; област София: Временно се ограничава движението в района на Владая от км 277+070 до км 279+127 в платното посока София, поради ремонтни дейности в участъка от км 277+610 до км 278+567. Движението се осъществява двупосочно в платното посока Перник. \r\nАлтернативни маршрути:\r\n- АМ „Люлин“-път II-18 /СОП/ и обратно;\r\n- път III-1801 /Перник-Големо Бучино-Мало Бучино/-път II-18 /СОП/ и обратно.\r\nСрок до 18.10.2017 г.; Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока София се затварят и движението се прехвърля с обходен маршрут по ул.“Васил Левски”. Лентата за движение посока Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; ОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 13.10.2017 г.;\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.: път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Кърнаре – ограничено движение за всички видове МПС през проход Троянски, поради лоши метеорологичните условия и паднали дървета. \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-358 Шипково-Рибарица от км 13+100 до км 32+800 –  ограничено е движението за всички МПС, поради снеговалеж и паднали дървета. път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+000 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 13.10.2017 г.; път ІІІ-301 Летница-Александрово от км 24+450 до км 24+750 – движение с повишено внимание поради възстановяване и монтаж на нови ограничителни системи /мантинели/. Срок до 09.10.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІI-8105 с. Расово-с. Славотин от км 0+000 до км 22+199 – частични ремонтни дейности на асфалтовата настилка. Движението се осъществява в свободната лента и се регулира от сигналисти. Срок до 12.10.2017 г.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-843 Сърница-Бърдуче от км 48+000 до км 53+800 – движение в свободната лента съгласно поставената сигнализация, поради ремонтни дейности на асфалтовата настилка. Срок до 13.10.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Перник-Мещица от км 5+000 до км 8+000 – ремонт на асфалтова настилка. Срок до 13.10.2017 г.ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът ІІІ-3402 Славяново-Пордим от км 14+846 до км 21+068 се ограничава движението за всички МПС поради строително-монтажни работи в района на ЖП прелез на км 19+600 в чертите на Пордим до 15.10.2017 г.\r\nОбходен маршрут: \r\n- по направление Славяново-Пордим: Славяново-Обнова-Каменец-Пордим.\r\n- по направление Обнова-Пордим: Обнова-Каменец-Пордим.\r\nРемонтни дейности: \r\nПът III-118 в границите на гр. Д. Митрополия от км 23+057 до км 24+038 поради ремонтни дейности. Затваря се път на  III-118 и движението се пренасочва по обходи по улици на гр.Д.Митрополия с поставена вертикална сигнализация. Срок до 11.10.2017 г.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 09.10.2017 г.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\nОбходен маршрут:\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 09.10.2017 г.; \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Соколовци-Смолян от км 101+900 до км 101+950 – движение с повишено внимание в свободната лента, съобразно създадената организация на движение, поради възстановяване и изграждане на пътен насип. Срок до 11.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n•\tПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n•\tВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n•\tТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n•\tЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n•\tПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\n•\tШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34 до км 45 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.10.09", "title": "Актуална пътна обстановка"}
{"url": "http://www.focus-news.net/news/2017/10/09/2444408/daily-star-lebanon-severna-kataloniya-darzhi-pod-oko-yuga.html", "text": "Френският регион Източни Пиренеи, известен за някои като „Северна Каталония“ наблюдава с интерес кризата, разразила се през южната граница на Франция, пише ливанското издание Daily Star Lebanon.\r\nФранция завладява сгушеният между склоновете на Пиренейските планини и средиземноморския бряг регион през 17 век и много негови жители поддържат близки културни връзки с Каталония, която лежи на юг.\r\n„Те имат семейни връзки и ходят там през уикендите“, казва Жан-Люк Пуйол, съосновател на политическата партия „Да на Каталонска държава“, която се бори за по-голяма автономия на френския регион.\r\nТой е дом на около 470 хиляди жители, а Пуйол казва, че в Източните Пиренеи има страхове от избухването на сериозно насилие в Каталония, след спорния референдум за независимост, който беше проведен там, а също и от икономическа криза в испанския регион.\r\nСепаратистите „определено са малцинство“ във френския регион, според Пуйол.\r\n„Но голяма част от хората преживяват заедно с каталонците и са готови да защитават своята идентичност, без да желаят да напускат Франция“, обяснява френският каталонец.\r\nНякои от жителите на областта дори са взели активно участие в подготовката на плебисцита в Каталония от 1 октомври, който бе обявен за незаконен.\r\nСпоред партията на Пуйол, няколко милиона бюлетини са отпечатани от компании в Източните Пиренеи и са изпратени през границата.\r\nПревод и редакция:", "date": "2017.10.09", "title": "Daily Star Lebanon: „Северна Каталония“ държи под око юга"}
{"url": "http://www.focus-news.net/news/2017/10/09/2444409/reuters-izrael-unishtozhi-post-na-hamas-sled-izstrelyani-raketi-ot-ivitsata-gaza.html", "text": "Израелските военни съобщиха, че са разрушили преден пост, принадлежащ на ислямистката групировка „Хамас“, в Ивицата Газа, след като от областта са изстреляни ракети по посока на Израел, предава Reuters.\r\nИзстреляната ракета е задействала системата за ранно предупреждение в южен Израел, но не е достигнала до територията на страната и е паднала още на палестинска територия, съобщиха от Въоръжените сили на Израел, чрез съобщение.\r\n„В отговор, (израелски) танк е нападнал и разрушил преден пост на „Хамас“ в южната част на Ивицата Газа“, пише още там.\r\nОт „Хамас“ казаха, че никой не е наранен, когато танковия снаряд е попаднал в наблюдателния пост на групировката, близо до границата с Израел.\r\nВсе още никой не е поел отговорност за палестинската ракетна стрелба, но от Израел казват, че държат отговорен „Хамас“ за всичко, което става на територията.\r\nПревод и редакция:", "date": "2017.10.09", "title": "Reuters: Израел унищожи пост на „Хамас“ след изстреляни ракети от Ивицата Газа"}
{"url": "http://www.focus-news.net/news/2017/10/09/2444410/predstoyashti-sabitiya-v-stranata-za-9-oktomvri-agentsiya-fokus.html", "text": "***\r\nОт 10.00 часа на „Дондуков“ 2  президентът Румен Радев свиква заседание на Консултативния съвет за национална сигурност на тема „Необходими законодателни мерки за противодействие на корупцията“. \r\n***\r\nОт 11.00 часа, в зала „Триадица“ на Гранд Хотел София, ще се проведе годишното заседание на Националния съвет по туризъм. В заседанието ще участват министърът на туризма Николина Ангелкова, министърът за Българското председателство на Съвета на ЕС Лиляна Павлова, министърът на културата Боил Банов и представители  на бранша. \r\n***\r\nОт 09.00 до 14.00 часа, на площад пред зала „Света София\" - бивш Партиен дом, служителите на дружеството „ЕМКО\" ООД ще продължат с протестните действия.\r\n***\r\nОт 09.00 часа в София Тех парк ще се състои Първа международна научна конференция на тема: „От европейска към национална здравна политика“. На тържествена церемония след официалното откриване на форума министърът на здравеопазването проф. Николай Петров ще бъде отличен с почетен знак на Факултета по обществено здраве за особен принос за развитието и утвърждаването на общественото здраве на Република България.\r\n***\r\nОт 11.00 часа министърът на здравеопазването проф. Николай Петров ще бъде гост на официалното откриване на Университетски информационно-административен център към Медицински университет – Пловдив.\r\n***\r\nОт 08.30 часа в Параклис „Светите архангели“ във Военната академия „Георги С. Раковски“ ще бъде отслужена заупокойна молитва в памет на Раковски. От 09.00 часа пред паметника на Георги С. Раковски ще се състои ритуал по поднасяне на венци и цветя. От 14.00 часа с Ден на отворените врати Военна академия „Г. С. Раковски“ ще отбележи тържествено 150-ата годишнина от смъртта на своя патрон и идеолог на Българското националноосвободително движение. От 18.00 часа в зала „Тържествена“ на академията ще бъде открита вечер, посветена на живота и делото на Георги Раковски.\r\n***\r\nОт 08.30 до 11.00 часа в 127 кабинет  в Университетска специализирана болница за активно лечение (УСБАЛ) по онкология ще се провеждат безплатни мамологични, част от информационната и профилактична кампания за борба с рака на гърдата, инициирана от Първа САГБАЛ „Света София“.\r\n***\r\nОт 09.00 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа 14-и състав на Специализирания наказателен съд ще заседава по делото срещу Валери С., Севделин П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в Националния пресклуб на БТА ще се състои пресконференция на Асоциация на българските туроператори и туристически агенти (АБТТА) на тема: „Защо АБТТА поиска оставката на министъра на туризма“.\r\n***\r\nОт 10.00 часа 7-и състав на Специализирания наказателен съд ще заседава по делото срещу Илиан М., Ангел П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Антон С., Генчо Р. и Добрин С., на които са повдигнати обвинения за образуване и ръководене на организирана престъпна група с цел разпространение на наркотични вещества.\r\n***\r\nОт 10.00 часа 9-и състав на Специализирания наказателен съд ще заседава по делото срещу Радослав Б., Денис Б. и  др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 17-и състав на Софийски градски съд  ще заседава по делото срещу срещу Кръстин Кацаров (прокурор в Районна прокуратура Казанлък по чл. 289 НК).\r\n***\r\nОт 11.00 часа в Музея на съобщенията на ул. „Гурко“ № 6 ще бъде пуснато в употреба специално пощенско-филателно издание по повод двадесет годишнината от създаването на българския регулаторен орган в областта на далекосъобщенията, чийто правоприемник е Комисия за регулиране на съобщенията. На събитието ще присъстват представители на Министерство на транспорта, информационните технологии и съобщенията, председателят на КРС – д-р Веселин Божков, представителите на „Български пощи“ и други. \r\n***\r\nОт 11.00 часа в зала „Европа“ на Конгресен център „Глобус“ ще бъде открита Международна конференция „Жизненото равнище в центъра на вниманието на синдикатите“, организирана от КНСБ и фондация „Фридрих Еберт”.\r\n***\r\nОт 11.00 часа 6-и състав на Специализирания наказателен съд ще заседава по делото срещу Владимир Д., на когото са повдигнати обвинения за организиране и ръководене на престъпна група.\r\n***\r\nОт 11.00 часа 18-и състав на Специализирания наказателен съд ще заседава по делото срещу Николай П., като ще разгледа молба за изменение на мярка за неотклонение.\r\n***\r\nОт 11.00 часа в Националния пресклуб на БТА ще се проведе пресконференция за предстоящото издание на „Автосалон София 2017“.\r\n***\r\nОт 11.30 часа е насрочено съдебно заседание по молба за изменение на мярка от Йоан М., обвинен за убийството в Борисовата градина.\r\n***\r\nОт 12.00 часа в централно фоайе на Военномедицинска академия ще бъде отбелязана Европейската седмица на донорството.\r\n***\r\nОт 13.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на когото са повдигнати обвинения за организиране и ръководене на престъпна група.\r\n***\r\nОт 13.00 часа в Националния пресклуб на БТА пресконференция ще дадат Асоциацията на автомобилните производители и техните оторизирани представители в България (ААП). \t\r\n***\r\nОт 14.00 часа Демократи за Силна България ще дадт пресконференция в централата си на бул. \" Витоша\" 8 ( входът е откъм ул. Кърниградска ).\r\n***\r\nОт 18.00 часа в кинозалата на НАТФИЗ, проф. д.н. Любомир Халачев ще представи книгата си „Изкуството да бъдеш продуцент“.\r\n***\r\nОт 18.00 часа в Руския културно-информационен център ще се състои тържествено\r\nоткриване на изложба „#SPUTNIK60“, посветена на 60-та годишнина на\r\nизстрелване в космоса на първи изкуствен спутник на Земята.\r\n***\r\nОт 18.00 часа в Многофункционалната зала на Институт „Конфуций“ ще се проведе първата от поредица открити лекции в рамките на Седмицата на Институт „Конфуций“.  \r\n***\r\nОт 18.30 часа в Центъра за култура и дебат „Червената къща „Андрей Николов” Кейгъл ще говори за ролята на политическата карикатура в американските медии и за свободата на словото и печата.  \r\n***\r\nОт 19.00 часа Софийската филхармония ще отбележи 80-тия рожден ден на зала „България“ с празничен концерт.\r\n***\r\nОт 10.00 часа в Спортен комплекс „Пирин“ ще се проведе спортен ден по повод световния ден на психичното здраве. \r\n***\r\nОт 10.00 часа в зала 101 на Общинска администрация Благоевград ще бъдат отворени офертите в открита процедура за възлагане на обществена поръчка с предмет: „Изпълнение на Инженеринг - проектиране и изпълнение на СМР, за 15 обособени позиции във връзка с реализацията на проект „Обновяване на многофамилни жилищни сгради в Община Благоевград”.\r\n***\r\nОт 18.00 часа в зала „Георги Баев“ в КЦ „Морско казино” ще бъде представена изложбата „Съкровища из личните архиви. Дарители на Държавен архив - Бургас 2012 - 2017 г.”, посветена на 65-ата годишнина от създаването на архива в Бургас.\r\n***\r\nОт 18.00 часа в Дома на писателя  ще се състои поетичната премиера на стихосбирката „Оценяване на видовете“ с автор Живка Иванова.\r\n***\r\nОт 10.00 до 19.00 часа народният представител от ГЕРБ-Враца Красен Кръстев ще проведе приемен ден в офиса на партията в града, който се намира на ул. ,,Климент Охридски\".\r\n***\r\nОт 14.00 до 16.00 часа народният представител от ГЕРБ д-р Руслан Тошев ще има приемен ден за граждани в клуба на ГЕРБ на ул. „Г. Бенковски” №1.\r\n***  \r\nОт 09.00 часа в Културния център на НВУ „Васил Левски“ ще бъде открита новата академична година.\r\n***\r\nОт 10.00 до 12.00 часа народният представител от ГЕРБ - Видин Владимир Тошев ще проведе приемен ден за граждани в офиса на партията на ул. „Дунавска” №1.\r\n***\r\nОт 11.00 часа във фоайето на Младежки дом Видин, пред залата на Ансамбъл „Дунав“ ще се състои поклонението пред композитора Генчо Генчев.\r\n***\r\nОт 13.00 часа в пресклуб на БТА – Враца ще се проведе Национална пресконференция на тема: „Кризата в сектор здравеопазване и фалита на държавните болници“. \r\n***\r\nОт 12.00 часа в Концертна зала „Добрич“ ще бъде представен проектът „Кралят на музикалните инструменти”, финансиран от бюджета на Община Добрич, по Програмата за финансиране на граждански инициативи в полза на местната общност, 2017 г.\r\n***\r\nВ централното фоайе на Регионална библиотека „Дора Габе“ ще бъде открита изложба на библиотечни документи за историята на пощите, история на Световния ден по света, България и Добрич по повод Световния ден на пощите.\r\n***\r\nОт 11.00 часа  пред сградата на Общината ще се състои церемония по първа копка по проекта за енергийно обновление на сградата на общинската администрация.\r\n***\r\nОт 09.00 часа Негово Преосвещенство Константийския епископ Яков, втори викарий на Пловдивския митрополит и архиерейски наместник на Пазарджишка духовна околия ще оглави съборна архиерейска света Литургия в катедралата „Успение Богородично“ в деня, в който Светата Православна Църква чества паметта на свети апостол Яков Алфеев.\r\n*** \r\nОт 08.30 часа, пред сграда на Общината в Пазарджик, ще се проведе мирен протест на родители на ученици от ОУ „Христо Ботев“, които ще изразят несъгласието си с преместването на децата в ОУ „Христо Смирненски“ заради ремонт на учебното заведение.\r\n***\r\nОт 09.00 часа в зала 10 на Пловдивския районен съд ще се гледа делото срещу Иван Б. и Анна К., обвинени в съставяне на неистински официални документи –дипломи  за средно образование, свидетелства за водач, превозващ опасни товари, лични карти и др.\r\n***\r\nОт 09.00 часа в зала № 10 на Пловдивския окръжен съд ще се гледа делото срещу Димитър Ц. и Олег А. Срещу Олег А. е повдигнато обвинение в това, че като оператор на строителна машина, при независимо съпричиняване с Димитър Ц., технически ръководител, е причинил смъртта на А. С. поради немарливо изпълнение на правно регламентирана дейност, представляваща източник на повишена опасност.\r\n***\r\nОт 09.00 часа в зала №2 на Пловдивския окръжен съд ще се гледа делото срещу подсъдимия Салих А., обвинен в това, че е предоставил моторно превозно средство на неправоспособния водач К. К. и по непредпазливост е причинил смъртта му с това си действие. \r\n***\r\nОт 09.00 часа в зала №2 на Пловдивския окръжен съд ще се гледа делото срещу Донка П., обвинена в извършване на умишлено убийство по особено мъчителен начин. \r\n***\r\nОт 9.15 часа в зала 1 на Пловдивския районен съд ще се гледа делото срещу подсъдимия Николай Н., обвинен в присвояване на чужди пари в размер на 10 190 лв., поверени му да ги пази и управлява в качеството му на касиер.\r\n***\r\nОт 10.00 часа в заседателната зала на Общината ще се състои пресконференция във връзка със започващото в Многофункционалната зала \"Колодрума\" Световно първенство по борба за ветерани. \r\n***\r\nОт 13.30 часа в зала 5 на Пловдивския окръжен съд ще се гледа делото срещу подсъдимия Страхил С. , обвинен в кражба и сексуално насилие. \r\n***\r\nОт 17.30 часа в Дом Канети ще бъде открита изложбата на полска детска илюстрация „Фауна, Флора и Пирати“.\r\n***\r\nОт 17.30 часа в Народно читалище „Св. Климент Охридски“ ще се проведе тържествена сесия на Общински съвет Симитли по повод навършването на 105 години от Балканската война и Освобождението на Симитли от турско робство.\r\n***\r\nОт 18.00 часа пред паметника „100 години свобода” на централния площад в града ще бъдат положени венци и цветя на признателност към загиналите за свободата на Симитли.\r\n***\r\nОт 11.00 часа в Зала №2 на Община Стара Загора ще се проведе пресконференция по повод Националната среща на тема „Дни на училищната психология“.\r\n***\r\nОт 11.00 часа в зала 204 на Община Стара Загора новоизбраният обществен посредник на Стара Загора Надежда Чакърова - Николова ще встъпи официално в длъжност.\r\n***\r\nОт 11.00 до 13.00 часа народният представител на ПП ГЕРБ  Емил Христов ще проведе приемен ден за граждани в офиса на партията: бул. „Митрополит Методий Кусев” № 5.\r\n***\r\nОт 18.00 часа в Регионална библиотека „Захарий Княжески“ ще се състои концерт на клавирното дуо Андрей Андреев и Георги Белчев.\r\n***\r\nОт 18.00 часа в заседателната зала на Общински съвет – Тетевен сдружение \"Future Leeway Movies\" ще прожектира селекция от студентски филми. Събитието е част от благотворителната кампания „Нека да помогнем на едно българско семейство“.\r\n***\r\nОт 15.30 часа в Регионалния пресклуб на БТА ще се проведе пресконференция с участието на проф. Анелия Клисарова - председател на П.К по образование в 44-то Народно събрание и народния представител от БСП в област Шумен - Иван Иванов.", "date": "2017.10.09", "title": "Предстоящи събития в страната за 9 октомври (Агенция „Фокус“)"}
{"url": "http://www.focus-news.net/news/2017/10/09/2444411/predstoyashti-mezhdunarodni-sabitiya-za-9.html", "text": "*** Лидерът на регионалното правителство в Барселона Карлес Пучдемон ще изнесе ключова реч, по време на която някои очакват да обяви Каталуния за независима държава.\r\n*** Шведската академия ще обяви носителя на Нобеловата награда за икономика.\r\n***Главният преговарящ за Брекзит от страна на ЕС – Мишел Барние – и неговият колега от Великобритания Дейвид Дейвис ще проведат пети кръг от преговорите помежду си.\r\n***Борейки се с разцеплението в собствената си партия, премиерът на Великобритания Тереза Мей ще направи обръщение в парламента на страната за направения прогрес по разговорите за Брекзит.\r\n***Партията на Първия министър на Шотландия Никола Стърджън – Шотландската национална партия(СНП) – ще проведе ежегодната си конференция, на която се очаква основна тема да е борбата за независимост в Каталуния.\r\n***Турският президент Реджеп Таийп Ердоган ще пристигне на посещение в Украйна.\r\n***Започва делото срещу 143 войници, обвинени в причиняването на смъртта на 34 души на мост в Истанбул, в нощта на миналогодишния провален опит за преврат.\r\n***ЮНЕСКО ще проведе среща, на която трябва да бъде номиниран нов генерален директор от осем кандидата, който трябва да замени българката Ирина Бокова, прослужила два мандата по четири години начело на организацията.", "date": "2017.10.09", "title": "Предстоящи международни събития за 9 октомври ( Агенция „Фокус“ )"}
{"url": "http://www.focus-news.net/news/2017/10/09/2444412/nimh-nad-stranata-shte-preobladava-slanchevo-vreme-s-vremenni-uvelicheniya-na-oblachnostta.html", "text": "Днес над страната ще преобладава слънчево време с временни увеличения на облачността. Валеж е малко вероятен. Това съобщи за Агенция \"Фокус\" Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Ще е ветровито, с умерен временно до силен вятър от запад-северозапад, но до края на деня ще отслабне. Максимални температури между 13° и 18°, в София около 14°.\r\nНад Черноморието облачността ще е значителна. Ще духа умерен до силен северозападен вятър, който през деня ще отслабва. Максимални температури на въздуха 15°-17°. Температурата на морската вода е 18°-19°. Вълнението на морето ще бъде около 2 бала.\r\nВ планините ще духа силен северозападен вятър, но през деня постепенно ще отслабва. Облачността ще е разкъсана, предимно значителна. Почти без валеж. Максималната температура на височина 1200 метра ще е около 9°, на 2000 метра - около 2°.\r\nАтмосферното налягане в сутрешните часове е малко по-ниско от средното за месеца. През деня ще се повишава и към края на деня вече ще е по-високо от средното.", "date": "2017.10.09", "title": "НИМХ: Над страната ще преобладава слънчево време с временни увеличения на облачността"}
{"url": "http://www.focus-news.net/news/2017/10/09/2444413/prezidentat-rumen-radev-svikva-zasedanie-na-konsultativniya-savet-za-natsionalna-sigurnost.html", "text": "Президентът Румен Радев свиква на „Дондуков“ 2 заседание на Консултативния съвет за национална сигурност на тема „Необходими законодателни мерки за противодействие на корупцията“. Това съобщиха от прессекретариата на държавния глава.", "date": "2017.10.09", "title": "Президентът Румен Радев свиква заседание на Консултативния съвет за национална сигурност"}
{"url": "http://www.focus-news.net/news/2017/10/09/2444414/anadolu-filipinite-mozhe-da-badat-izvadeni-ot-saveta-na-oon-po-choveshkite-prava.html", "text": "Нарушения на човешките права, по време на кървавата война срещу наркоразпространението при президента на Филипините Родриго Дутерте може да провокира икономически санкции срещу страната и изваждането на Манила от 47-членния Съвет на ООН по човешките права, предава турската Anadolu Agency, позовавайки се на твърдения от неправителствената организация Human Rights Watch.\r\n„Чувстваме, че Филипините нарушават задълженията си, поети с членството в организацията и че Общото събрание на световната организация има поводи да разгледа изваждането на страната от Съвета на ООН по човешките права“, каза директорът на неправителствената организация Джон Фишър по време на интервю.\r\nТой отбеляза, че членството в Съвета е привилегия, която идва със задължения да „се съблюдават най-високите стандарти на човешките права и да се съдейства с органа“, които са нарушени от Филипините, които си позволяват да убиват хора безнаказано.\r\nФишър отбеляза, че в общото заявление на 39 държави, се изразява загриженост „за хилядите убийства и климата на безнаказаност, в контекста на провежданата война с наркоразпространението“ във Филипините и предупреди, че това може да доведе до налагането на икономически санкции срещу Манила.\r\nПревод и редакция:", "date": "2017.10.09", "title": "Anadolu: Филипините може да бъдат извадени от Съвета на ООН по човешките права"}
{"url": "http://www.focus-news.net/news/2017/10/09/2444415/voenna-akademiya-g-s-rakovski-otbelyazva-tarzhestveno-150-ata-godishnina-ot-smartta-na-svoya-patron.html", "text": "Военна академия „Г. С. Раковски“ отбелязва тържествено 150-ата годишнина от смъртта на своя патрон и идеолог на Българското националноосвободително движение, съобщават от академията. По този повод ръководството организира Ден на отворените врати, който ще започне от 14.00 часа. Всички граждани и военнослужещи са канени и на вечер, посветена на живота и делото на Георги Раковски, която ще се проведе в зала „Тържествена“ на академията от 18.00 часа.", "date": "2017.10.09", "title": "Военна академия „Г. С. Раковски“ отбелязва тържествено 150-ата годишнина от смъртта на своя патрон"}
{"url": "http://www.focus-news.net/news/2017/10/09/2444416/natsionalniyat-savet-po-turizam-shte-provede-godishno-zasedanie.html", "text": "Националният съвет по туризъм ще проведе годишно заседание. В него ще участват министърът на туризма Николина Ангелкова, министърът за Българското председателство на Съвета на ЕС Лиляна Павлова, министърът на културата Боил Банов и представители на бранша. По време на срещата ще бъдат обсъдени дейности за периода на председателството на страната на Съвета на ЕС. Това съобщиха от пресцентъра на Министерство на туризма.\r\nСъбитието ще се проведе от 11.00 часа в зала „Триадица“ на Гранд Хотел София.", "date": "2017.10.09", "title": "Националният съвет по туризъм ще проведе годишно заседание"}
{"url": "http://www.focus-news.net/news/2017/10/09/2444417/gd-granichna-politsiya-na-gkpp-kapitan-andreevo-ima-5-km-kolona-ot-tovarni-avtomobili-na-izhod-na-gkpp-lesovo-kolonata-e-3-km.html", "text": "На българо-турската граница на ГКПП \"Капитан Андреево\" има 5 км колона от товарни автомобили на изход, на ГКПП \"Лесово\" колоната е 3 км. Това сочат данни към 06.00 часа, публикувани в сайта на ГД \"Гранична полиция\". На българо-румънската граница на ГКПП \"Дунав мост-Видин\" има 1 км колона от товарни автомобили на изход.\r\nНа границите със Сърбия, Македония и Гърция трафикът е нормален на всички контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.10.09", "title": "ГД \"Гранична полиция\": На ГКПП \"Капитан Андреево\" има 5 км колона от товарни автомобили на изход, на ГКПП \"Лесово\" колоната е 3 км"}
{"url": "http://www.focus-news.net/news/2017/10/09/2444418/vitsepremierat-ekaterina-zaharieva-shte-uchastva-v-sreshta-na-vanshnite-ministri-vav-formata-bukuresht-b-9.html", "text": "Заместник министър-председателят по правосъдната реформа и министър на външните работи Екатерина Захариева заминава за Варшава за участие в среща на министрите на външните работи във формат Букурещ – Б 9. Това съобщиха от пресцентъра на Министерство на външните работи. В полската столица ще се срещнат първите дипломати на държавите членки на НАТО от Източния фланг - България, Естония, Латвия, Литва, Полша, Румъния, Словакия, Унгария и Чехия. \r\nВъншните министри ще обсъдят подготовката за срещата на най-високо равнище на Алианса през 2018 г. и изпълнението на решенията от Срещата на върха във Варшава през 2016 г. Сред другите акценти на дискусията ще бъдат предизвикателства пред сигурността, включително темата за кибер сигурността, и въпроси на Общата политика за сигурност и отбрана на ЕС. \r\nВ рамките на посещението си във Варшава Екатерина Захариева ще проведе и двустранна среща със своя полски колега Витолд Вашчиковски. Двамата ще обсъдят теми от областта на двустранното и регионалното сътрудничество, както и предстоящото Българско председателство на Съвета на ЕС.", "date": "2017.10.09", "title": "Вицепремиерът Екатерина Захариева ще участва в среща на външните министри във формата Букурещ – Б 9"}
{"url": "http://www.focus-news.net/news/2017/10/09/2444419/ministar-boil-banov-shte-uchastva-v-zasedanie-na-natsionalniya-savet-po-turizam.html", "text": "Министърът на културата Боил Банов ще участва в годишното заседание на Националния съвет по туризъм, съобщиха от пресцентъра на министерството. Ще бъдат обсъдени дейности за периода на Българското председателство на Съвета на ЕС 2018. \r\nВ заседанието ще участват още министърът на туризма Николина Ангелкова, министърът за Българското председателство на Съвета на ЕС Лиляна Павлова и представители на бранша. \r\nСъбитието ще се проведе в Гранд Хотел София в зала „Триадица“ от 11.00 часа.", "date": "2017.10.09", "title": "Министър Боил Банов ще участва в заседание на Националния съвет по туризъм"}
{"url": "http://www.focus-news.net/news/2017/10/09/2444420/washington-post-imate-tezhak-deni-opitayte-vino-za-10-ot-balgariya.html", "text": "Понякога определено вино изглежда подходящо за определена ситуация, а не за първото ястие. Бях в подходящото настроение за „Тежък ден“ Каберне и „Тежък ден“ Шардоне, когато ги опитах и си пожелах да имам още поводи да пия всяко от тях – не само заради името на сладкото куче на етикета, но и защото вината наистина си струват, пише авторитетното американско издание Washington Post, в секцията си за храни и напитки.\r\nТези вина са пример за високостойностно и евтино вино от Източна Европа, в този случай – България. Сега, докато някой не излезе с вино наречено „Тежка седмица“, можем да я допълним с вкусната граморна ветрушка от Австрия и две евтини красавици от Франция.\r\nПревод и редакция:", "date": "2017.10.09", "title": "Washington Post: Имате тежък ден? Опитайте вино за 10$ от България"}
{"url": "http://www.focus-news.net/news/2017/10/09/2444421/denyat-9-oktomvri-v-balgarskata-istoriya.html", "text": "През 1849 г. с тържествена церемония е осветен българският параклис в Цариград \"Св. Стефан\". По-късно с помощта на дарения на мястото на параклиса е построена църква.\r\n1912 г. - началото на Лозенградското сражение на I и III армия и Източната турска армия.\r\nПрез 1915 г. войските на Втора армия излизат в долината на р. Вардар. Първи влизат в Скопие бойците от VII рота на XXIV пехотен полк с командир подпоручик Димитър Цветков.\r\nДнес се навършват 76 години от атентата в Марсилия. През 1934 г. Владо Черноземски (Величко Керин) застрелва в Марсилия югославския крал Александър I и френския външен министър Луи Барту. Югославският монарх е на официално посещение в Марсилия. Убийството е част от общата дейност на ВМРО и „Усташа” във Вардарска Македония и Хърватия, в територията на цяла Югославия, а след забраната на ВМРО в България – и в цяла Европа.\r\nНа среща в Москва през 1944 г. Чърчил и Сталин обсъждат разпределянето на Балканите на сфери на влияние. За България е предвидено установяването на 75 % съветско влияние срещу 25 % западно.\r\nНа 9 октомври е роден самоковският иконописец Захарий Доспевски.  На тази дата умират: Георги Раковски, Найден Геров и историкът Веселин Бешевлиев.\r\n2002 г.\r\nВ периода 7 - 9 октомври се състои първо посещение в Англия на министър-председателя Симеон Сакскобургготски. Премиерът Тони Блеър заявява подкрепата си за членството на България в НАТО. С участието на вицепремиера Николай Василев се провежда и Българо-британски бизнес форум.\r\n2002 г.\r\nЕвропейската комисия публикува доклада си за 2002 г., в който България е призната за страна с функционираща пазарна икономика.\r\n2001 г. \r\nБългария е избрана за непостоянен член на Съвета за сигурност на ООН за периода от 2002 г. до 2003 г.\r\nСъвета за сигурност е главният орган на Организацията на обединените нации. Създаден е през 1945 г. със седалище - Ню Йорк. Състои се от 15 държави членки: 5 постоянни (Русия, Великобритания, САЩ, Франция и Китай) и 10 непостоянни, избирани за срок от 2 години от Общото събрание на ООН. Съветът на ООН носи главна отговорност за поддържането на мира и сигурността в света. Може да бъде сезиран за всяка ситуация, застрашаваща международния мир и сигурност от Общото събрание на ООН, от генералния секретар на ООН и от всяка държава, член на ООН. \r\n1997 г.\r\nБългарският президент Петър Стоянов подписва в Страсбург от името на България Рамковата конвенция за националните малцинства. Рамковата конвенция за защита на националните малцинства е приета от Комитета на министрите на Съвета на Европа на 10 ноември 1994 година. Процесът на подписването й започва на 1 февруари 1995 година, а в сила Конвенцията влиза на 1 февруари 1998 година. Приложение І представя списъка с държавите-членки и нечленки на Съвета на Европа, които са ратифицирали и/или подписали Рамковата конвенция.\r\n1991 г.\r\nВ София е подписан договор между България и ФРГ за сътрудничество и приятелство.\r\nБългария и Германия установяват дипломатически отношения на 8 юли 1879 г. Те са прекъснати в края на Втората световна война на 5 септември 1944 г., но са подновени отново, с Германската демократична република (ГДР) на 17 октомври 1949 г. (на ниво посолства от 11 юли 1954г.), а с Федерална република Германия - на 21 декември 1973 г.. \r\n1976 г. \r\nВ периода 9 - 11 октомври в София се провежда II конгрес на Българското историческо дружество.\r\nБългарското историческо дружество (БИД) е научно дружество, основано по инициатива на преподаватели от Висшето училище (днес Софийски университет \"Св. Климент Охридски\") и от средните училища през 1901 г. под името Историческо дружество. Целта му е да се популяризират историческите знания и да се разработват неизяснени проблеми от българската и общата история.\r\n1975 г.\r\nВ Пловдив се провежда Първият фестивал на българския късометражен филм.\r\n1915 г.\r\nВойските на Втора армия излизат в долината на р. Вардар. Първи влизат в Скопие бойците от VII рота на XXIV пехотен полк с командир подпоручик Димитър Цветков.\r\n1912 г.\r\nПоставено е началото на Лозенградското сражение на I и III армия и Източната турска армия.\r\nВ първите дни на октомври 1912 г. в хода на Балканската война е извършена една от най-успешните военни операции на българската армия - превземането на крепостта Лозенград. Лозенград е превзет в движение. Губим 532 души и са ранени 1420, докато при Одрин даваме 2600 убити и над 6000 ранени.\r\n1877 г.\r\nВ хода на Руско-турската освободителна война в Плевен пристига подкрепление на турските военни части начело с Шефкет паша (16 000 души, боеприпаси и храни).\r\n1849 г.\r\nС тържествена церемония е осветен българският параклис в Цариград \"Св. Стефан\". По-късно с помощта на дарения на мястото на параклиса е построена църква.На тази дата са родени:\r\n1905 г.\r\nРодена е Василка Павлова Генадиева - българска художничка. Завършва живопис в Художествената академия в София през 1930 г. при Б. Митов и Н. Маринов. Член е на Дружеството на независимите художници от 1931 г. Рисува предимно портрети и натюрморти. Сред популярните й творби са: \"Автопортрет\" (1934 г.), \"Зора\" (1935 г.), \"Портрет на момиче\" (1947 г.); портрет на М. Маджаров, Ал. Балабанов, Д. Благоев, Г. Кирков, В. Коларов, В. Левски и др.; натюрморти - \"Фикус\" (1934 г.), \"Невени\" (1968 г.) и др. Умира на 4 ноември 1973 г. в София.\r\n1834 г.\r\nРоден е Захарий Димитров Доспевски - български иконописец и стенописец, представител на Самоковската художествена школа. Син е на Димитър Зограф и племенник на Захарий Зограф. Творческата му дейност е свързана със Североизточна Македония. Негови са иконите за иконостаса на църквата \"Успение Богородично\" в Щип (1858-1861 г.).На тази дата умират:\r\n2007 г. \r\nУмира Николай Кънчев.\r\nТой е български поет, роден на 25 ноември 1936 г. в село Бяла вода, Област Плевен. Кънчев е и един от значимите преводачи на поезия на български език. Той е един от най-превежданите български поети и един от съвременните учители за българските млади таланти в поетическото изкуство.\r\n1992 г.\r\nУмира Веселин Иванов Бешевлиев - български филолог и историк. Роден е на 25 март 1900 г. в София Завършва Първа мъжка гимназия в София (1914-1919 г.), специалност \"Славянска филология\" и \"История\" в Софийския университет “Св. Климент Охридски” (1919-1920 г.), специалност \"Класическа филология\" в Хале, Йена и Вюрцбург (1920-1925 г.). От 1925 г. е асистент, от 1929 г. - доцент, от 1933 г. - професор по класическа филология в Софийския университет. Член-кореспондент е на БАН (от 1941 г.). Член е на Българския археологически институт (от 1933 г.), на Унгарското ориенталистично дружество (от 1936 г.) Веселин Бешевлиев е смятан за основоположник на българската епиграфика като самостоятелна научна дисциплина.\r\n1900 г.\r\nУмира Найден Геров (Н. Г. Хаджидобрович) - български възрожденски филолог, фолклорист, педагог и общественик. Роден е на 23 февруари 1823 г. в Копривщица. От 1841 г. до 1945 г. учи в Ришельовския лицей, Одеса. След завръщането си учителства в Копривщица (1846-1950 г.) и Пловдив (до 1853 г.). Сътрудник е на \"Цариградски вестник\" и \"Македония\". По време на Кримската война живее в Русия. От 1857 г. е вицеконсул на Пловдив. След Освобождението е губернатор на Свищов – от 1879 г. Член е на Българското книжовно дружество (дн. БАН) от 1881 г. Автор е на първата българска поема \"Стоян и Рада\" (1845 г.).\r\n1867 г.\r\nУмира Георги Раковски - първият идеолог на националното революционно движение. \r\nГеорги Раковски е роден в Котел на 14 април 1821 г. в търговско-занаятчийско семейство. Образованието си получава в родния си град, в Карлово и в гръцкото училище в Куручешме край Цариград.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.10.09", "title": "Денят 9 октомври в българската история"}
{"url": "http://www.focus-news.net/news/2017/10/09/2444422/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на партията. Даниела Дженева ще се среща с граждани от 17.00 до 18.00 часа в офиса на ГЕРБ в район „Южен”, ул. „Академик Петър Динеков” № 1А.\r\nСпартак Николов ще има приемна от 17.00 до 18.30 часа в офиса на ГЕРБ в район „Източен” на ул. „Коста Паница”№5.\r\nВихър Захов ще приема от 17.00 до 18.30 часа в офиса на ГЕРБ в район „Източен” на ул. „Коста Паница”№ 5.\r\nВера Тоскова организира приемна от 16.00 до 18.00 часа в офиса на ГЕРБ в район „Тракия” в жк. „Тракия” бл.91.\r\nАлександър Радев ще се среща с граждани от 17.30  до 19:00 часа в офиса на ГЕРБ в район „Централен” на ул. „Прага” № 2. \r\nАтанас Узунов ще приема от 17.30 до 19:00 часа в офиса на ГЕРБ в район „Южен” на ул. „Академик Петър Динеков” №1А.", "date": "2017.10.09", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2017/10/09/2444423/yonhap-yuzhna-koreya-e-gotova-da-reagira-v-sluchay-na-provokatsii-ot-strana-na-severa.html", "text": "Няма признаци за предстоящи провокации от страна на Северна Корея, преди важната годишнина, която ще празнува Пхенян тази седмица, но Въоръжените сили на Сеул са готови да реагират и наблюдават движенията на севернокорейците във всеки момент, предава южнокорейската информационна агенция Yonhap, позовавайки се на думите на военен източник.\r\nСеверна Корея ще празнува основаването на управляващата „Трудова партия на Корея“ във вторник и съюзниците предвиждат някакъв вид провкация, от страна на комунистическата страна, като например ракетно изпитание, с което да бъде отбелязан специалният ден.\r\n„Все още няма индикации за готвени провокации от Северна Корея“, заяви военен източник от Южна Корея. „Ние поддържаме съвременна мониторингова система, за да сме готови за всяко развитие“.\r\nПревод и редакция:", "date": "2017.10.09", "title": "Yonhap: Южна Корея е готова да реагира в случай на провокации от страна на Севера"}
{"url": "http://www.focus-news.net/news/2017/10/09/2444424/sofiyska-voda-vremenno-shte-prekasne-vodosnabdyavaneto-v-chast-ot-kvartal-boyana.html", "text": "„Софийска вода” временно ще прекъсне водоснабдяването в някои части на столицата, съобщиха пресцентъра на дружеството. Във връзка с изграждане на сградно водопроводно отклонение на ул. „Герганица“, кв. „Бояна“, се налага спиране на водоподаването от 9:30 до 20:00 часа на клиентите на „Софийска вода”, живеещи по ул. „Севастрократор Калоян“ №63, бл. 22,вх. А, вх. Б и вх. В. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Севастрократор Калоян“ №63.", "date": "2017.10.09", "title": "„Софийска вода” временно ще прекъсне водоснабдяването в част от квартал „Бояна“"}
{"url": "http://www.focus-news.net/news/2017/10/09/2444425/stara-zagora-v-grada-shte-se-provede-natsionalna-sreshta-na-tema-dni-na-uchilishtnata-psihologiya.html", "text": "Инициативна група от училищни психолози и педагогически съветници, в партньорство с Община Стара Загора и Регионалното управление по образованието, организират Национална среща „Дни на училищната психология“. Това съобщиха от пресцентъра на Община Стара Загора. В срещата, която ще се проведе в периода от 10 октомври 2017 г. до 13 октомври 2017 г., ще вземат участие представители на образователните институции от цялата страна. В рамките на формата ще се обменят добри практики за преодоляване на проблемите сред подрастващите. Пресконференция по този повод ще се проведе от 11.00 часа днес в Зала №2 на Община Стара Загора.\r\nСрещата ще се проведе в четири последователни дни по следните теми:\r\n- 10 октомври - Тема: „Училищната психология – реалности и перспективи“ в зала №2 на Община Стара Загора от 11.00 часа;\r\n- 11 октомври – Тема: „Добри практики в съвременната училищна психология“ в\r\nЕГ „Р. Ролан“ от 11.00 часа;\r\n- 12 октомври – Тема: „Приобщаващо образование“ в СУ „Г. Райчев“ от 11.00 часа;\r\n- 13 октомври – Тема: „Ученическо самоуправление“ в Библиотека „Захарий Княжески“ от 11.00 часа.\r\nУчастие в Националната среща ще вземат представители от деветнадесет населени места: Стара Загора, Казанлък, Асеновград, Пловдив, Раднево, Гурково, Разград, Ямбол, Варна, Търговище, Гълъбово, Шумен, Чирпан, Нова Загора, с. Руен, с. Ругош, с. Скалица, с. Старо Оряхово, с. Ветрен.", "date": "2017.10.09", "title": "Стара Загора: В града ще се проведе Национална среща на тема „Дни на училищната психология“"}
{"url": "http://www.focus-news.net/news/2017/10/09/2444426/sofiya-vavedena-e-vremenna-organizatsiya-na-dvizhenieto-za-zasnemane-na-film.html", "text": "Въведена е временна организация на движението за заснемане на филм. Това съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“, както следва: \r\n- от 07.00 до 19.00 часа днес на ул. „Позитано“ между бул. „Ген. Скобелев“ и ул. „Осогово“; \r\n- от 7.00 до 19.00 часа на 10 октомври при бл. 5, зона Б-18. \r\nЗабранява се влизането на пътни превозни средства за максимум от 3 до 5 минути за заснемане на кадър от 7.00 до 19.00 часа на 10 октомври по улицата при бл. 5, Зона Б 18.", "date": "2017.10.09", "title": "София: Въведена е временна организация на движението за заснемане на филм"}
{"url": "http://www.focus-news.net/news/2017/10/09/2444427/denyat-9-oktomvri-v-svetovnata-istoriya.html", "text": "През 1878 г. - Русия поема управлението на Южна Бесарабия, където по това време живеят около 103 000 българи в 2 града и 70 села.1963 г. – извършен е първият полет с вертолета МИ – 8.  Днес е Световен ден на пощите. На тази дата през 1969 г. се провежда Конгрес на Всемирния пощенски съюз в Токио. На същия ден през 1874 г. в Берн, Швеция е основан и самият Всемирен пощенски съюз. 2002 г. - Европейската комисия предлага в края на 2002 г. да приключат преговорите за членство с 10 от страните-кандидатки: Естония, Латвия, Литва, Унгария, Полша, Чехия, Словакия и Словения, Кипър, Малта. Тези страни се присъединят към Съюза през 2004 г. Така държавите членки на съюза стават 25. На 9 октомври са родени: френският офицер от еврейски произход Алфред Драйфус, руският писател Николай Рьорих, английският рок-певец и музикант Джон Ленън, босненецът Иво Андрич, носител на Нобелова награда за литература. На тази дата умира  папа Пий ХІІ. \r\n2015 г.\r\nНобеловата награда за мир за 2015 година се присъжда на Тунизийският квартет за национален диалог.\r\n2014 г.\r\nМинистър-председателят на Йемен Ахмед Авад Мубарак подава оставка 33 часа след неговото назначаване.\r\n2014 г.\r\nНобеловата награда за литература е присъдена на френския писател Патрик Модиано.\r\n2013 г.\r\nВ Азербайджан се провеждат президентски избори.\r\n2012 г.\r\nФренският физик Серж Арош и американският физик и член на Американското физическо общество Дейвид Вайнленд са номинирани за Нобелова награда по физика за 2012 г за откриването на експериментални методи за измерване на индивидуални квантови системи.\r\n2011 г.\r\nНа парламентарните избори в Полша побеждава управляващата партия на премиера Доналд Туск с 39,18% от гласовете на избирателите, „Закон и справедливост“ на Ярослав Качински - 29,98%, „Движението на Паликот“ – 10%, „Полската народна партия“ на вицепремиера Валдемар Павляк – 8,36%, „Съюзът на левите демократични сили“ – 8,24%.\r\n2011 г.\r\nПравителството на Иран осъжда официално репресиите срещу протестиращите в САЩ: „Потушаването на протестите в американските градове от полицията показва, че властите изобщо не толерират мирните демонстрации в страната. Протестите пред „Уолстрийт\" са продължение на кризата, която настъпва по света. Това събуждане на масите показва разочарованието им от икономическите правила и принципите на американската капиталистическа система. \r\n2008 г.\r\nРепублика Македония и Черна гора признават независимостта на Косово.\r\n2006 г.\r\nСеверна Корея провежда своя първи ядрен опит с малка мощност, който е заклеймен от много държави и от Съвета за сигурност на ООН.\r\n2004 г. \r\nВ Афганистан се провеждат президентски избори. Изборите са показателни за излизането на страната от период на многогодишни войни. Кандидатурите за президент са 15. Социологическите проучвания преди изборите сочат временно изпълняващия длъжността президент Хамид Карзай като най-вероятен победител на изборите. Прогнозите се потвърждават. Хамид Карзай е първият демократично избран афганистански президент. В негова подкрепа гласуват около 4 млн. от населението на страната. Той полага клетва като президент на Афганистан на 8 декември 2004 г. \r\n2002 г.\r\nЕвропейската комисия предлага в края на 2002 г. да приключат преговорите за членство с 10 от страните-кандидатки: Естония, Латвия, Литва, Унгария, Полша, Чехия, Словакия и Словения, Кипър, Малта. Тези страни се присъединят към Съюза през 2004 г. Така държавите членки на съюза стават 25. Това е петото и най-голямо разширяване. Европейските граждани стават над 450 млн.. България приключва технически преговорите за присъединяване към ЕС на 15 юни 2004 г. и в началото на 2007 г. заедно с Румъния стават 26-тата и 27-тата държава-членка на Съюза.\r\n2001 г. \r\nВ Египет влиза в действие най-високият в света висящ мост.\r\n1969 г.\r\nПровежда се Конгрес на Всемирния пощенски съюз в Токио. Датата 9 октомври е определена за Световен ден на пощите. На същия ден през 1874 г. в Берн, Швеция е основан и самият Всемирен пощенски съюз.\r\n1963 г.\r\nСъстои се първият полет с вертолета МИ – 8.\r\n1944 г.\r\nСъстои се среща на Чърчил и Сталин в Москва. На срещата е обсъдено разпределянето на Балканите на сфери на влияние. За България е предвидено установяването на 75 % съветско влияние срещу 25 % западно.\r\n1934 г.\r\nВладо Черноземски (Величко Керин) застрелва в Марсилия югославския крал Александър I и френския външен министър Луи Барту. Югославският монарх е на официално посещение в Марсилия. Пристига на борда на крайцера \"Дубровник\", придружен от външния министър Боголюб Йевтич. Посрещнат е от френския министър на външните работи Луис Барту. По време на движението на официалния кортеж по марсилските улици Владо Черноземски открива огън с автоматичен пистолет. Кралят и министър Барту са убити на място, а Йевтич е тежко ранен.На тази дата са родени:\r\n1940 г.\r\nРоден е Джон Ленън - английски рок- и попмузикант. Член е на групата \"Бийтълс\", поет и прозаик, артист. През 1955 г. създава в Ливърпул групата \"Куоримен\" (\"Бийтълс\" от 1960 г.). През 60-те години издава книгите \"Със собствен почерк\" (1964 г.) и \"Прът в колелата\" (1965 г.). През 1966 г. се запознава с Йоко Оно, работи с нея от 1968 г. Последният концерт на \"Бийтълс\" е в Сан Франциско през 1966 г., от 1970 групата официално се разпада.\r\n1879 г.\r\nРоден е Макс Феликс Теодор фон Лауе - германски физик. Следва в университетите в Гьотинген, Мюнхен и Берлин. Асистент е на М. Планк в Института за теоретична физика (1905-1909 г.) и Мюнхенския университет (1909-1912 г.), професор е в Цюрихския (1912-1914 г.), Франкфуртския (1914-1919 г.), Берлинския (1919-1943 г.) и Гьотингенския (от 1946 г.) университети.На тази дата умират:\r\n1958 г.\r\nУмира Пий XII (Еудженио Пачели) - римски папа от 12 март 1939 г. до 9 октомври 1958 г. Роден е на 2 март 1876 г. в Рим. Завършва право в Римския университет и Григорианския католически университет. През 1901 г. се посвещава на духовната кариера и постъпва като минутант (референт) в държавния секретариат на Ватикана.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.10.09", "title": "Денят 9 октомври в световната история"}
{"url": "http://www.focus-news.net/news/2017/10/09/2444428/faz-hds-i-hss-postignaha-sporazumenie-za-tavan-za-bezhantsite-predstoi-ofitsialna-pokaza-za-startirane-na-pregovori-za-yamayska-koalitsiya.html", "text": "Със споразумението за въвеждане на горна граница за прием на бежанци в Германия, Християндемократическият съюз (ХДС) на Ангела Меркел и Християнсоциалният съюз (ХСС) на Хорст Зеехофер направиха решаваща стъпка по пътя за коалиция със „Зелени“ и Свободната демократическа партия (СвДП). Очаква се в понеделник по обед Съюзът (ХДС/ХСС) да отправи първа покана за преговори за „ямайска коалиция“, съобщава националният ежедневник Die Frankfurter Allgemeine Zeitung.\r\nВ късните часове на неделя двете сестрински партии постигнаха съгласие за приемането на максимум 200 хил. бежанци годишно. Компромисът обаче предвижда изключения за специални случаи. Ако ограничението не отговаря на международната или вътрешната ситуация, Бундестагът може да направи „корекции нагоре или надолу“ на броя на лицата, на които да предостави закрила. Имиграцията на работници или чуждестранни граждани от Европейския съюз не е засегната от споразумението. „Виждате ме доволен, защото направихме голяма крачка напред“, заяви християндемократът Петер Алтмайер след края на срещата в неделя. Тереза Герова", "date": "2017.10.09", "title": "FAZ: ХДС и ХСС постигнаха споразумение за таван за бежанците, предстои официална показа за стартиране на преговори за „ямайска коалиция“"}
{"url": "http://www.focus-news.net/news/2017/10/09/2444429/inzh-doncho-atanasov-api-ostavat-zatvoreni-severnata-chast-na-prohoda-petrohan-i-yuzhnata-na-troyan-karnare.html", "text": "Остават затворени северната част на прохода „Петрохан” и южната на „Троян – Кърнаре” – надяваме се в рамките на светлата част на деня да бъдат пуснати за движение. Това каза пред bTV председателят на Управителния съвет на Агенция „Пътна инфраструктура” (АПИ) инж. Дончо Атанасов във връзка с усложнената обстановка в двата участъка след падналия сняг вчера. По думите му продължава разчистването на северната част на прохода „Петрохан”, като южната (от страна на София) – е разчистена и там проблеми в момента няма. „Проходът остава затворен между селото Гинци и град Берковица. Тук днес ще продължи организацията на работата ни съвместно с Гражданска защита, горското стопанство”, обясни инж. Атанасов. Той подчерта, че са доста големи щетите, нанесени от снега по гората и пътната мрежа.\r\n„Остава затворена южната част на прохода „Троян – Кърнаре” – ситуацията е тежка – дървета са нападали на пътното платно, дълго около 2 км. Късно снощи успяхме да го пробием и днес ще започне разширението – изрязване на всички дървета и храсти, които са нападали на пътното платно”, каза още инж. Атанасов. Северната страна на прохода е разчистена и е готова за движение. Пътното платно е на асфалт. От АПИ се надяват в рамките на светлата част на деня да успеят да пуснат проблемите участъци, допълни инж. Дончо Атанасов.", "date": "2017.10.09", "title": "Инж. Дончо Атанасов, АПИ: Остават затворени северната част на прохода „Петрохан” и южната на „Троян – Кърнаре”"}
{"url": "http://www.focus-news.net/news/2017/10/09/2444430/boyan-magdalinchev-predstavlyavasht-visshiya-sadeben-savet-vss-e-dlazhen-da-obshtuva-s-izpalnitelnata-i-zakonodatelnata-vlast-i-prezidenta-no-samo-ofitsialno.html", "text": "Висшия съдебен съвет (ВСС) е длъжен да общува с изпълнителната и законодателната власт, и президента, но само официално. Това каза Боян Магдалинчев, представляващ ВСС, в разговор с Илиана Беновска по темата „Политиката и правосъдието, глупако!” в седмичното обзорно политическо предаване „Беновска пита” по „Канал 3” и „Радио К2”, съобщиха от екипа на предаването.\r\nБоян Магдалинчев заяви позиции по следната тема: \"Съдебната власт и политиката – официални и неофициални разговори\".\r\nБеновска започна разговора с госта си с въпрос в какви взаимоотношения трябва да бъдат съдебната и политическата власт, включваща изпълнителната, законодателната и президентската власт. Магдалинчев отговори, че трябва да има баланс, който да е гарант за изпълнението на задълженията на всяка власт. Водещата попита госта си ако той проведе личен разговор с президента, министър-председателя или председателя на парламента, трябва ли да го оповести публично. Магдалинчев каза, че това е нормално, защото може да има въпроси, които е необходимо да бъдат обсъдени със законодателната власт. С последните изменения в закона за съдебната власт на ВСС се предоставят правомощия да приема подзаконови нормативни актове, да дава заключения и становища по закони, които касаят организацията и дейността на съдебната система. Според Магдалинчев всичко това изисква сътрудничество и няма нищо нередно в това да се съобщи, че е имало официални разговори. Беновска попита дали е възможно да се провеждат неофициални разговори за неща, които не бива да бъдат афиширани пред обществото – например забелязани нередности в изпълнителната власт, и как се процедира в такъв случай. Магдалинчев каза, че няма причина такива разговори да са неофициални, а ако става въпрос за тежко престъпление – тогава се сезира прокуратурата по съответния ред.\r\nБе коментирана и темата: \"Консултантска функция на съдебната система\". „Обществените очаквания към еманацията на съдебната система, както бих нарекла ВСС, са че няма да се занимавате само с кадруване, подобряване условията на труд, възнагражденията и т.н. на кадрите от съдебната система – съдии, прокурори и следователи, а ще имате и, бих казала, логистична функция, консултантска функция, която да обръща внимание на някои неща, които трябва да се променят.  Това досега нито един ВСС не го е правил. Вие ще внесете ли нещо?”, попита Беновска. Магдалинчев каза, че с най-голямо удоволствие ще извършват тази консултантска дейност. Тя присъства при подготвянето на законопроекти за съдебната власт и е необходимо ВСС да изрази своята позиция по въпросите чрез експертно мнение. Според госта изключително важна е връзката между правната комисия в НС и ВСС при изготвянето на законовите актове, касаещи организацията и дейността на съдебната система, процесуалните и наказателнопроцесуалните закони.\r\nВ разговора бяха обсъдени и следните въпроси: \"Магдалинчев с протекции от Георги Колев-председател на ВАС?; Лозан Панов и отношенията му с Магдалинчев\".\r\nБеновска каза, че има подозрения за това дали Магдалинчев е с протекции от председателя на ВАС – Георги Колев. Представляващият ВСС отрече да има протекции от Колев и това, че е бил доскоро негов заместник не означава, че е протектиран. Той потвърди, че имат добри работни отношения, но това няма общо с номинацията му за член на ВСС. На въпроса на Беновска защо точно него са избрали да представлява ВСС, а не кандидатурата на председателя на ВКС Лозан Панов – Цветинка Пашкунова, Магдалинчев отговори, че това е въпрос на гласуване, а от две кандидатури все едната ще спечели мнозинство. Беновска обясни скрития смисъл на въпроса си - Лозан Панов представлява политическото лоби, което е обвързано с „Америка за България”, финансиране от Сорос, грантаджийски програми и т.н. и в момента наблюдаваме първия сблъсък между лобито на Панов и лобито, което Магдалинчев представлява. Водещата обясни, че това се коментира в обществото. Магдалинчев заяви, че лично той не вижда нещата по този начин и каза, че с Панов са работили много добре, когато е бил съдия във ВАС преди да стане председател на ВКС. Панов е бил в колегията, ръководена именно от Магдалинчев, а по негови думи сегашният председател на ВКС е бил изключително добър юрист, но не са имали никакви по-специални отношения с него. Гостът на Беновска припомни, че при гласуването е имало и въздържали се, но са предпочели него пред Пашкунова, която е разпознаваема и е избрана от професионалната квота с абсолютно мнозинство. Магдалинчев определи като нормално колегите ѝ от ВКС да гласуват за нея като техен колега. \r\nБяха коментирани и речите на Лозан Панов в съдебната палата.\r\nОтносно речите на Панов в съдебната палата, Магдалинчев каза, че това си е негово решение и позиция, но съдебната система категорично трябва да бъде неполитизирана. Гостът каза, че самият Панов трябва да си прецени колко политическо е било словото му. Беновска бе на мнение, че не може да му се дава такава самостоятелност, при положение, че е избран за председател на най-големия съд и по закон такова поведение е критикуемо и изисква предприемане на мерки. Магдалинчев каза, че ако е трябвало да се прави нещо, то това е било задължение на стария съвет. Беновска припомни, че са се опитали няколко пъти да го свалят от длъжност и да разследват доходите и декларациите му пред сметната палата. Магдалинчев обясни, че това е нормално и има създаден инспекторат, който да разследва случаи с разминаване в декларираните доходи, включително и при открити нарушения от страна на магистрати. Водещата сподели, че в предстоящия доклад на ЕК за оценка на мониторинга ще се спомене, че Панов е нарушил закона за деклариране на имущество и е отказал да го направи, а това ще се отчете като минус за съдебната реформа. Магдалинчев каза, че докладът ще излезе ноември месец и тогава ще видим какво са констатирали от ЕК по този въпрос, но той ще има колегиален тон към Панов. По негови думи всеки във ВСС има собствена позиция и гледна точка по въпроса, но според него максимално трябва да се избягват конфронтациите между членовете на ВСС, защото всеки има право да коментира единния акт, който предстой да бъде приет от ВСС, респективно и кандидатите, а колективният орган ще вземе решение по пътя на гласуването.\r\nБе обсъден и въпросът: \"Финасиране на магистрати от НПО-та като „Америка за България”?\".\r\nБеновска попита Магдалинчев какво е мнението му по въпроса дали магистратите и съдиите трябва да имат право да бъдат финансирани от НПО или само от европейски фондации, защото скрито се цели да не бъдат финансирани от „Америка за България”, както е било досега. Магдалинчев отговори, че е председател на асоциацията на българските административните съдии, която е НПО втори мандат и се издържа единствено от членски внос. По негови думи много мероприятия не биха били реализуеми, ако се разчита единствено на собствено финансиране. Според Магдалинчев  участието в проекти финансирани от ЕС или от държавния бюджет не нарушава нищо, когато субектите осигуряващи финансирането са легитимни и официални. Беновска каза, че и асоциация „Америка за България” попада в определението „легитимен” и попита дали Магдалинчев ще отиде на специализация в САЩ, на каквато асоциацията е пратила миналия ВСС. Гостът отговори, че е ходил в САЩ по линия на ВСС в по-миналия състав. Беновска го прекъсна и попита от гледна точка на сегашната си позиция на представляващ ВСС как би реагирал на предложение на „Америка за България” за експертно пътуване и обмяна на опит. Магдалинчев обясни, че зависи от предложението и целите.\r\nБеше дискутирана и следната тема: Каква отговорност носят съдиите за постановени си решения?\".\r\nБеновска попита госта си колко нарушения се извършват от съдии, от рода на незачитане на решения на европейски съдилища, които остават несанкционирани, и дали според него трябва да има санкция, която да контролира това, че съдиите носят отговорност за неправилно взети решения или забавяне. Водещата допълни въпроса си с това, че обикновено членовете на ВСС казват, че това не е в тяхната компетентност и именно заради това се обръща към госта си, които е със сериозен опит. Магдалинчев каза, че всеки магистрат трябва да поема отговорност за постановените от него актове и не може извън инстанционният контрол да се търси отговорност, защото са предвидени различни форми за обезщетение, а магистратурата има функционален имунитет. Магдалинчев обясни, че няма място за външен контрол или санкция, освен ако няма дисциплинарно нарушение или нарушение на етичните права. Беновска каза, че е хубаво да се направи статистика колко решения на съда по правата на човека в Страсбург са влезли в сила, които санкционират неправилни решения в областта на административното производство, защото именно държавата ни изплаща присъдените суми на ощетените български граждани, а не съдията. Магдалинчев обясни, че това е било период на синхронизация на българското с европейското законодателство и преди 2-3 години е имало няколко решения на съда в Страсбург за актове от 2005 и 2006 година. Гостът обясни, че трябва да се предвидят механизми за отмяна на постановен съдебен акт, вземайки предвид решенията на съда в Страсбург, но няма как от съдията да се търси друго освен коригираща практика.\r\nВ разговора бяха обсъдени също въпросите: „От какво се срамува Боян Магдалинчев в кариерата си?; Случаят с Петьо Еврото; Резерватът „Юлен”.\r\n„Има ли нещо, от което се срамувате в кариерата си?” попита Беновска. Магдалинчев каза, че това е силна дума, но се сеща за случай от 82-ра година, когато е постановил лишаване от свобода, на базата на заключенията на експертизата на всичко, а когато е приключило производството по делото е разбрал, че съдебномедицинската експертиза не е отговаряла на фактите, но при причинно-следствена връзка за настъпила смърт, е нямало друго решение. Беновска попита госта си какво изпитва като чуе Петьо Еврото. Магдалинчев отговори, че не го познава, но е гледал дело по искане на Христо Иванов пред ВСС, което съставът тогава е отменил и е пратил делото на съвета за повторно разглеждане, а вторият случай дори не е започнал пред тогавашния състав ръководен от Магдалинчев. Гостът се определи като набеден от колеги и бе категоричен, че не е манипулирал избора на съдии, а въпросният Петьо Еврото е посочил като адрес за призоваване адреса на следствието, но по време на делата е напуснал работата си в следствието.\r\nОтносно резерват „Юлен” Магдалинчев обясни, че е бил председател на състава, който е поискал производство по отмяна, а колежката му Диана Добрева е поискала да си направи самоотвод. Тогава съставът е счел, че няма основание и тя е останала член на съдебния състав, въпреки че е било по-добре тя да не участва в производството.\r\nКой избра Магдалинчев?\r\nБеновска попита ГЕРБ или БСП са го избрали. Магдалинчев отговори, че 2/3 от мнозинството, но не е бил никога член на нито една политическа сила. Той обясни, че народните представители от парламентарната квота на БСП са 85 човека, а 2/3 са 160 и ако всички от БСП гласуват против – то няма как да бъде избран, което означава, че и част от БСП са гласували за него.\r\nКандидатурата на Георги Чолаков за председател на ВАС и указът на президента; Председател на СГС\r\nВодещата попита госта си дали му е чиста съвестта, че не са направили повторно гласуване, въпреки искането му, за кандидатурата на новия председател на ВАС – Георги Чолаков. Магдалинчев отговори, че указът вече се обнародва в ДВ, а указът на президента гласи, че връща за ново предложение на ВСС. Гостът каза, че когато перзидентът върне предложението за избор на председател на ВКС, ВАС или на главния прокурор, и не постъпи ново предложение – процедурата се извършва по реда на ал.1-12 в закона за съдебната власт. Беновска каза, че най-вероятно ще постъпи и Соня Янкулова, която е била претендент, може да поднови кандидатурата си. Магдалинчев каза, че и двамата кандидати са много добри юристи и няма да каже лоша дума за тях.\r\nБеновка припомни, че зам.-председателят на СГС Мина Мумджиева е изпратила до съдийската колегия на ВСС становище, че е необходимо спешно да се реши въпроса с позицията изпълняващ функциите председател на СГС, която е вакантна, след като Топалов е подал оставката си, заедно с един от заместниците си. Магдалинчев каза, че процедурата е минала в четвъртък. Имало е 2 кандидатури, но нито една не е избрана и председателя на ВКС е внесъл ново предложение и предстои обсъждане.\r\nКнигата, Тениската и Ябълката\r\nБеновска подари на Магдалинчев здрава, червена, българска ябълка с надеждата да не загние, книгата с интервюто ѝ с Ахмед Доган преди 26 години, както и клубната тениска. Беновска попита „Заюо съдебната реформа все не върви и не върви?”. Магдалинчев отговори, че всъщност съдебната реформа върви, но на някои им се иска много бързо да се затича, но системата е доста консервативна за тотални и драстични промени, което би довело до сериозни трусове. Водещата попита „despacito- полекичка ли трябва да правим съдебната реформа”, а Магдалинчев каза, че резките ходове за танковата и съдебната система не са полезни.\r\nКнигата, която Магдалинчев подари на Беновска, е „100 години ВАС”, навършени през 2013 година с послание за справедливо правосъдие.\r\nТака завърши разговорът на Илиана Беновска с Боян Магдалинчев в седмичното обзорно политическо предаване „Беновска пита” по „Канал 3” и „Радио К2” на 8-ми октомври 2017 година.", "date": "2017.10.09", "title": "Боян Магдалинчев, представляващ Висшия съдебен съвет: ВСС е длъжен да общува с изпълнителната и законодателната власт, и президента, но само официално"}
{"url": "http://www.focus-news.net/news/2017/10/09/2444431/plovdiv-narodni-predstaviteli-ot-gerb-organizirat-priemen-den.html", "text": "Народните представители от ГЕРБ - Пловдив град ще приемат граждани от избирателния си район, съобщиха от пресцентъра на партията. Менда Стоянова, председател на Комисията по бюджет и финанси в 44-то Народно събрание ще се среща с граждани от 16.00 в централния офис на ГЕРБ на бул. „Марица” 91.\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще има приемна от 16.30 часа в офиса на ГЕРБ на улица „Прага” 2. \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание, ще приема от 16.00 часа в партийния офис на ул. „Стефан Стамболов\" № 21.\r\nСпас Гърневски, член на Комисията за борба с корупцията, конфликт на интереси и парламентарна етика и Комисията по културата и медиите, ще се среща с граждани от 16.00 в офиса на ГЕРБ на бул. „Марица” 91.", "date": "2017.10.09", "title": "Пловдив: Народни представители от ГЕРБ организират приемен ден"}
{"url": "http://www.focus-news.net/news/2017/10/09/2444432/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2017.10.09", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2017/10/09/2444433/usbal-po-onkologiya-se-prisaedini-kam-informatsionnata-i-profilaktichna-kampaniya-za-borba-s-raka-na-gardata-initsiirana-ot-parva-sagbal-sveta-sofiya.html", "text": "Университетска специализирана болница за активно лечение (УСБАЛ) по онкология се присъедини към информационната и профилактична кампания за борба с рака на гърдата, инициирана от Първа специализирана акушеро-гинекологична болница за активно лечение (САГБАЛ) „Света София“. Това съобщиха от пресцентъра ма ПСАГБАЛ „Света София\". Общият брой на лечебните заведения, които ще провеждат безплатни мамологични прегледи през месец октомври става 13. Инициативата се осъществява с подкрепата на Столична община, Фондация „Една от 8“ и Националния дворец на културата.\r\nБезплатните прегледи в УСБАЛ по онкология ще се провеждат от днес до 31 октомври (всеки делничен ден) от 08.30 до 11.00 часа. Прегледите ще се извършват в 127 кабинет в лечебното заведение. При нужда всяка жена ще бъде насочвана за безплатна ехография. Телефон за предварително записване: 02/8076299, всеки делничен ден.", "date": "2017.10.09", "title": "УСБАЛ по онкология се присъедини към информационната и профилактична кампания за борба с рака на гърдата, инициирана от Първа САГБАЛ „Света София“"}
{"url": "http://www.focus-news.net/news/2017/10/09/2444434/der-spiegel-horst-zeehofor-poluchi-edno-chislo-no-ne-i-gorna-granitsa-za-priemanite-bezhantsi-v-germaniya.html", "text": "Числото 200 хил. на година замени горната граница в преговорите за ограничаване на броя на приеманите бежанци в Германия. Индивидуалното право на убежище не се поставя под въпрос. Така изглежда компромисът, постигнат между двете сестрински партии - Християндемократическия съюз (ХДС) на Ангела Меркел и Християнсоциалния съюз (ХСС) на Хорст Зеехофер, коментира изданието Der Spiegel.\r\n„Ние искаме да гарантираме, че общият брой на приеманите по хуманитарни причини  (бежанците и търсещите убежище, лицата, ползващи се със субсидиарна закрила, събиране на семейство, преместване и пренастаняване) не надвишава броя на 200 хил. души годишно\", стана ясно след трудните преговори в късните часове на неделя.\r\nТака че това звучи като решение, от което „никой от нас не трябва да се отрича“, подчерта канцлерът Ангела Меркел. \r\nВ понеделник следобед, Меркел и Зеехофер ще оповестят официално новата линия в политиката за убежище, с което не само ще сложат край на дългогодишния си спор, но и ще открият възможност за започването на преговори за ямайска коалиция. Тереза Герова", "date": "2017.10.09", "title": "Der Spiegel: Хорст Зеехофор получи едно число, но не и горна граница за приеманите бежанци в Германия"}
{"url": "http://www.focus-news.net/news/2017/10/09/2444435/krasimir-yankov-bsp-lyava-balgariya-az-sam-s-pozitsiya-a-ne-opozitsiya-no-bsp-se-vtorachva-v-bitovi-neshta.html", "text": "Аз съм с позиция, а не опозиция, но БСП се вторачва в битови неща. Това заяви Красимир Янков, народен представител от ПГ на \"БСП лява България\", в разговор с Илиана Беновска в предаването „Беновска пита“ по Радио К2 и Канал 3, съобщиха от екипа на предаването. Той заяви позиция по следната тема: \"Войната между БСП и ГЕРБ?\".\r\n„Войната с ГЕРБ трябва да се води на терена на парламента. Не трябва да се преминават граници“, отговори Красимир Янков. „Хасково е много близо до външната граница. Там премината ли е границата?“, попита Беновска. „Има много сериозни теми, за които трябва да говорим. Политиката трябва да е разговор за бъдещето. Ако има факти и обстоятелства, които уличават присъствието на политици в изотонителната власт или на местно ниво, това не може да се скрие“, продължи политикът. \r\nБе коментирана и темата: \"Войната на вицепремиер Валери Симеонов с медиите\".\r\n„Не трябва да има неудобни въпроси, не трябва да има избирателно участие. Всеки общественик трябва да отговаря на всички въпроси, които касаят него в качеството му на държавник. Вицепремиерът Валери Симеонов трябва да е готов да отговаря на всички журналисти и всички въпроси. Един политик, който е държавник, носи голяма отговорност“, посочи Красимир Янков. \r\n„Защо Корнелия Нинова многократно отказва да участва в „Беновска пита“ и си избира къде да участва?“, попита Беновска, но не получи отговор. \r\nВ разговора бе дискутирана и следната тема: \"Президентът Румен Радев\".\r\n”Допреди няколко месеца президентската институция не беше толкова активна в лицето на Росен Плевнелиев, но преди няколко месеца президентската институция беше посочен от Бойко Борисов. Сега Румен Радев е избран от над 2 млн. избиратели”, каза още Янков.\r\n”Тези дни се заговори за първа и втора цигулка, в един оркестър им 12 първи цигулки. Със сигурност в политическия живот и взимането на държавни решения има и други цигулки“, посочи Красимир Янков. Корнелия Нинова първа цигулка ли е в БСП, попита Беновска. „Корнелия Нинова е председател на Националното бюро на БСП, който е колективен орган от 182 членове. Главният прокурор Сотир Цацаров също трябва да е първа цигулка”, отговори Красимир Янков. „Приемам всеки, които е избран от колективния орган на БСП за първа цигулка“, добави той. \r\n”Приемайте ме за човек с позиция, а не за опозиция, коментира още той. ”Моята позиция, понеже чух, че съм привърженик на коалиция с ГЕРБ, отстоявал съм моето мнение, че с ГЕРБ като структура сме различни и не може да има коалиция между БСП и ГЕРБ”, уточни той. ГЕРБ трябва да чуват и аргументите на опонентите им от БСП. До този момент няма нито едно предложение на опозицията, което да е било прието. Опозицията в лицето на БСП винаги може да бъде по-продуктивна. БСП се вторачва в битови неща, а пропуска големите теми, като темата за председателството на ЕС. Кирилицата е българска и това трябва да го знае Европа и света, посочи социалистът. \r\nБСП е функционираща партия, за която всичко се знае, но понякога се интерпретира по особен начин от доброжелатели и недоброжелатели, завърши Красимир Янков разговора си с Илиана Беновска в предаването „Беновска пита“ по „Канал 3“ и „Радио К2“ на 8 октомври 2017 г.", "date": "2017.10.09", "title": "Красимир Янков, \"БСП лява България\": Аз съм с позиция, а не опозиция, но БСП се вторачва в битови неща"}
{"url": "http://www.focus-news.net/news/2017/10/09/2444436/pazardzhik-episkop-yakov-shte-oglavi-saborna-sveta-liturgiya-v-katedralata-uspenie-bogorodichno.html", "text": "Светата Православна Църква чества на 9 октомври, понеделник, паметта на свети апостол Яков Алфеев, един от дванадесетте Христови ученици. Светият апостол е небесният молитвен застъпник и покровител на Негово Преосвещенство Константийския епископ Яков, втори викарий на Пловдивския митрополит и архиерейски наместник на Пазарджишка духовна околия. На този ден се навършват и 10 години от монашеското пострижение на владиката в Баткунската света обител „Св. ап. Петър и Павел“ край пазарджишкото село Паталеница.\r\nПо този повод с благословението на Негово Високопреосвещенство Пловдивския митрополит Николай епископ Яков ще оглави съборна архиерейска света Литургия в катедралата „Успение Богородично“ в Пазарджик, предаде репортер на Агенция „Фокус”. С него ще съслужат другите двама викарни епископи на митрополита - Техни Преосвещенства Знеполският епископ Арсений и Белоградчишкият епископ Поликарп. Молитвено участие в богослужението ще вземе и Пловдивският митрополит Николай, който ще поздрави своя викарий за неговия имен ден. Посрещане на архиереите ще се състои в 08.30 часа. Начало на св. Литургия е 9.00 часа. \r\nНикола ПЕТКОВ", "date": "2017.10.09", "title": "Пазарджик: Епископ Яков ще оглави съборна света Литургия в катедралата „Успение Богородично“"}
{"url": "http://www.focus-news.net/news/2017/10/09/2444437/blagoevgrad-obshtinata-organizira-sportni-i-razvlekatelni-proyavi-po-povod-svetovniya-den-na-psihichnoto-zdrave.html", "text": "Със спортен ден започва програмата, организирана от Община Благоевград, по повод 10 октомври – Световен ден на психичното здраве, съобщиха от пресцентъра на Общината. Потребителите на Защитени жилища, Дневен център за възрастни хора с увреждания, ДЦВУ „Светлина, Дневен център за деца с увреждания и Център за социална рехабилитация и интеграция, ще се включат в организирано бягане, скок от място, боче, хвърляне на топка и др. Спортният ден започва в 10:00 часа днес в Спортен комплекс „Пирин“. \r\nНа 10 октомври потребителите на социалните заведения ще посетят град Берово. Програмата ще завърши на 11 октомври с Ден на отворените врати в Дневен център за възрастни хора с увреждания, който се намира на улица „Славянска“ 42.\r\nОтбелязването на Ден на психичното здраве започва на 10 октомври през 1992 г. като годишна проява на Световната федерация за психично здраве с подкрепата на Световната здравна организация.\r\nЦелта на Световния ден на психичното здраве е да насочи вниманието на обществото към психичните проблеми, да предизвика обществени дискусии по изучаването, превенцията и лечението и да съкрати разпространението на депресивни разстройства, шизофрении и др. психични разстройства.", "date": "2017.10.09", "title": "Благоевград: Общината организира спортни и развлекателни прояви по повод световния ден на психичното здраве"}
{"url": "http://www.focus-news.net/news/2017/10/09/2444438/varna-narodniyat-predstavitel-ot-gerb-ruslan-toshev-organizira-priemna-za-grazhdani.html", "text": "Народният представител от ГЕРБ – Варна д-р Руслан Тошев ще има приемен ден за граждани. Това съобщиха от пресцентъра на ПП ГЕРБ. Той ще отговаря на въпроси на варненци от 14.00 до 16.00 часа в клуба на ГЕРБ на ул. „Г. Бенковски” №1 във Варна. Записвания могат да се правят на тел: 052/ 600 015.", "date": "2017.10.09", "title": "Варна: Народният представител от ГЕРБ Руслан Тошев организира приемна за граждани"}
{"url": "http://www.focus-news.net/news/2017/10/09/2444439/pazardzhik-roditeli-na-uchenitsi-ot-ou-hristo-botev-izlizat-na-protest-pred-sgradata-na-obshtinata.html", "text": "Родители на ученици от ОУ „Христо Ботев“ в Пазарджик излизат на протест пред сградата на Общината заради преместването на децата в ОУ „Христо Смирненски“, докато трае ремонт на учебното им заведение, съобщиха за Радио „Фокус“ – Пазарджик организаторите на протеста. Според тях учебният процес ще бъде нарушен, а училището няма капацитета да събере всички деца. \r\nНад 90 родители са сложили подписите си в декларация, внесена в Общината. Те ще излязат на мирен протест днес в 8.30 часа, като единственото им искане е за диалог с местното управление.\r\nАлбена ЖИЛЕКОВА", "date": "2017.10.09", "title": "Пазарджик: Родители на ученици от ОУ „Христо Ботев“ излизат на протест пред сградата на Общината"}
{"url": "http://www.focus-news.net/news/2017/10/09/2444440/ramadan-atalay-dps-dogan-e-edinstveniyat-estestven-lider-v-balgariya.html", "text": "Доган е единственият естествен лидер в България. Това коментира Рамадан Аталай, народен представител от ДПС, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. Той заяви позиции по следната тема: \"Противоречията между управляващите и ДПС\".\r\n„В минирано поле ли сме при възникналите и вече капитализиращи се противоречия между управляващите и ДПС?“, попита в началото на разговора водещата Илиана Беновска. Рамадан Аталай отговори: „ДПС не сме се взели много насериозно, за разлика от другите политически сили, знаем си мястото и затова се учудвам, че чак сега забелязвате противоречията между управляващите и ДПС!“. Той продължи, че когато се прави една безпринципна коалиция и когато центърът на тежестта се измести, тогава неминуемо идва момент, в който се разклаща. „Кога ще дойде този момент?“, продължи с въпросите си водещата. Събеседникът й отговори, че още от самото начало той е дошъл. Народният представител от ДПС обясни, че абревиатурата на ПП ГЕРБ е „Граждани за европейско развитие на България”, затова не може да си обясни как са се коалирали с „Обединените патриоти“. Той изрази мнение, че има разцепление вътре в „Обединените патриоти“ и добави: „Ако ГЕРБ и „Патриотите“ са онова общото, което може да закара България към ЕС, то някак си балансът не е намерен. Защото докато се лута г-н Борисов между Орбан и Волен Сидеров, Валери Симеонов или да кажем Красимир Велчев, ако искате включете и Цветанов, ще видите, че нито Волен Сидеров, нито Валери Симеонов, нито Каракачанов са привърженици България да бъде член на ЕС. Даже някои са против и да бъдем членове на НАТО и изведнъж „Граждани за европейско развитие на България“ да имат обща визия за развитие на България – някак си не можах да го възприема!“.\r\nБяха коментирани и темите: \"Балканската политика на Борисов. Изработването на национална визия за България\". \r\n„Лута ли се Борисов, като се мъчи да бъде обединител на Балканите, знаете активната му дейност напоследък с Македония, Сърбия, Румъния и Гърция? И същевременно да играе ролята на мост между Турция и ЕС, това лутане ли е?“, попита водещата Илиана Беновска. Рамадан Аталай отговори, че ако темата е външната политика на правителството, тогава трябва да отбележим, че основното нещо, което се забелязва, е липсата на министъра на външните работи. Иначе позицията на премиера, че Балканите трябва да са регион на мир, стабилност и просперитет, е за поздравление. Но той би стоял много по-сериозно, ако изразените от него позиции бъдат възприети и от Франция, и от Германия.\r\n„А защо имате впечатление, че не са възприети, ето, Макрон беше тук и приветства инициативата на Борисов да бъдат обединени Балканите? Не съм чула Ангела Меркел да е възразила, тя също го подкрепи!“, попита водещата Илиана Беновска. Рамадан Аталай отговори, че тук стигаме до въпроса за националната визия на България. За това какво ни обединява и какво трябва да направи България оттук-нататък, за да има една сериозна държавност и едно развитие на държавата. Народният представител подчерта, че този въпрос много пъти е бил поставян от техния естествен лидер. „Говорите за Ахмед Доган, така ли?“, попита водещата Илиана Беновска. Рамадан Аталай отговори: „Мисля, че той е единственият естествен лидер в България и дори да не му назовем името, мисля, че всички други се сетиха веднага!“.\r\nРамадан Аталай подчерта, че не е работа само на една политическа сила да изгради тази национална визия. Не може нито Бойко Борисов, нито който и да е премиер да изгради тази национална визия. Затова всички политически сили, които мислят за България, е крайно време да разберат, че ако сме поели в една посока, ако имаме национален идеал, то е крайно време да вървим към този национален идеал. „Не може с патерици-националисти да се опиташ да развиваш България! Не може с тези, които до вчера не са възприемали определени личности, даже обществени кръгове, те не са ги възприемали като равноправни в тази държава, наричайки ги „пингвини“ и ред други, днес заставайки заедно с тях ти да отидеш и да застанеш в ЕС рамо до рамо с Валери Симеонов, който дърпа бабички по границите!“, подчерта Рамадан Аталай.\r\nВ разговора бе обсъден също въпросът: \"Ще предприемат ли ДПС действия за събарянето на правителството?\".\r\n„Като Ви слушам така със загрижения тон за България и Ви вярвам, че е така, подсказвате ли, че ДПС обмисляте, както и други пъти сте го правили, както го направихте в последното правителство, в което участвахте, правителството на БСП и ДПС с премиер Орешарски, да предизвикате събития, които да доведат до падане на този кабинет и нови избори, за да излязат „Патриотите”?”, попита водещата Илиана Беновска. Рамадан Аталай отговори, че всяка политическа сила, която е в опозиция, трябва да показва конструктивно недостатъците на управлението. „Но тази роля, която ни приписвате в момента, тя е приета и се развива вътре в самата управленска формация!”, добави той. На въпроса на водещата дали има предвид, че има разцепление в ГЕРБ, народният представител отговори, че вижда ежедневно несъответствия в изказите и впоследствие едни извинения.\r\n„А какво ефективно ще направите, освен да разсъждавате по темата?”, попита водещата Илиана Беновска. Събеседникът й отговори, че ДПС правят. Още от началото на сегашното управление те са настоявали, че в него не могат да присъстват крайни националисти. Същевременно алармират премиера, че това не е формулата на управление. Още повече, че премиерът не дава ясни параметри за икономическото развитие на страната. Не е ясно какви точно сектори ще развиваме.\r\n„Давате ли някакъв срок на Борисов нещо да подобри по вашите забележки?”, попита водещата Илиана Беновска. Рамадан Аталай отговори: „Те самите ще се разпаднат! Няма как Бойко Борисов да търпи безпринципните въжделения и набези на Валери Симеонов! Няма как този, който е писал книга против него, днес да излезе и да бъде основният му защитник! Несъвместими са нещата!”.\r\n„Ще извикате ли Борисов да му ги кажете всички тези неща в очите и да го препитате по конспекта?”, попита водещата Илиана Беновска. Събеседникът й отговори, че всяка политическа сила си има вътрешни проблеми и ГЕРБ сами трябва да си решат техните. „Не е работа на ДПС да привиква или извиква който и да е! Но от онзи дебат стана ясно, че ако продължава цялостното развитие и управление на държавата по този начин, сливането на държавата с партията, нарушаването на върховенството на закона, това означава, че оттам достигаме до изкривяване на демокрацията. Не дай си Боже да стигнем до еднолично управление, което може да навреди още повече! Не искам това да се случи в България и ДПС не го иска!”, подчерта той. \r\nОстрият тон в Народното събрание по време на дебата за оставката на Делян Добрев.\r\n„Днес имаше пресконференция, на която Цветанов, председателят на ПГ, министърът на финансите Горанов и вицепремиерът Дончев излязоха по поръчка на лидера и казаха – Не желаем да се занимаваме с тези теми, в които ни въвлича БСП, искаме да говорим за икономически растеж, управление, за големите теми на държавата!”, обясни водещата Илиана Беновска. Рамадан Аталай отговори, че това, че изразяваш нежелание да говориш за тези теми, означава, че ще ги вършиш, но няма да говориш за тях. Той продължи, че само преди седмица в Народното събрание е бил предизвикан пошлият дебат за оставката на Делян Добрев и тогава е възникнал въпросът кой го е накарал да си подаде оставката. Възникнал е въпросът защо изобщо е необходим този дебат, защото подаването на оставка е едноличен акт.\r\n„Какво виждате в това, ако някой го е накарал? Аз мисля, че никой не го е накарал, според мен той си я подаде по своя воля, но това е мое мнение, без да съм компетентна!”, попита водещата Илиана Беновска. Събеседникът й отговори, че ясно се е видяло, че Добрев не е имал желание да си подаде оставката. „Тогава питам аз г-н Цветанов, г-н Горанов и ред други, които ги изброихте, не можаха ли да се сетят, че още от началото определени народни представители, които са от гражданската квота, са включени там само за да бъдат „ястребите” или лица, които могат да излязат да оплюят или окепазят всеки един?”, попита Рамадан Аталай.\r\n„За кого говорите, много загадки тази вечер, за Антон Тодоров ли говорите?”, попита водещата Илиана Беновска. Събеседникът й отговори, че не иска да посочва конкретни имена. Той продължи, че е ходил в регионите, където се е срещал с избиратели, и всеки познава народния представител от гражданската квота, който не защитава идеологията на ГЕРБ, а е народен представител от ГЕРБ. „Излизайки на трибуната, стигайки до образи, че някой си е „мумия” или не знам какво, докарахме Народното събрание до онова положение, в което вътре в ГЕРБ не могат да се гледат колегите!”, подчерта той. \r\nСпоред Рамадан Аталай от този дебат са станали ясни няколко неща. На първо място това, че вече партията и държавата са се слели. Станало е ясно също така, че вече няма върховенство на закона. „Също така стана ясно, че се разпределят едни порции, едни пропорции!”, подчерта народният представител. \r\n„Нарочно ли сменихте думата „порции” с „пропорции”? Защото е известно, няма да злоупотребя с Вашето присъствие да цитирам, че Вашият естествен лидер Ахмед Доган „разпределяше порциите” и той въведе тази терминология!”, отбеляза водещата Илиана Беновска. Събеседникът й отговори, че тогава Доган е бил демонизиран за това изказване, а той всъщност е имал предвид, че начините на управление имат определени пропуски.\r\nПо отношение на „пропорциите” Рамадан Аталай заяви, че е било много лесно преди време да се говори за „8-5-3”, но сега може ли някой да каже какви са пропорциите между ГЕРБ и коалиционните им партньори? Народният представител попита кой е министърът който не защитава присъствието на България в ЕС. „Няма такъв раздел!”, отговори водещата Илиана Беновска. Събеседникът й тогава попита кой е министърът на отбраната, който не е искал да ставаме член на НАТО. „Когато някой политик излиза и говори истината за „обръчите от фирмите” и другите се възползват от това – демонизираме го, правим го едва ли не човекът, който се възползва от това. А същевременно днес някой да излезе и да каже има ли ги, няма ли ги, защото аз не знам дали ги има или ги няма!”, заяви Аталай.\r\nБе коментирана и темата: \"Противопоставянето между президента и ГЕРБ\".\r\n„Има ли изкривяване на демокрацията във война, която президентът, който вие подкрепихте, обяви на ГЕРБ и Бойко Борисов?”, попита водещата Илиана Беновска. Народният представител отговори, че има. „Подкрепяте ли Радев за този тон?”, продължи с въпросите си водещата. Събеседникът й отговори, че в момента, в който се организира една парламентарна комисия с ясната идея да бъде острие против другата иституция, още тогава нещата стават ясни. На въпроса значи ли това, че ГЕРБ са виновни, народният представител отговори, че не иска да обвинява едната или другата страна и не може да бъде съдник. „Но мога да кажа нашето виждане, че всяка организация, всяка формация трябва да държи за стабилността на развитието си и за демокрацията в България. Мисля, че президентът върви по прав път, единствено може да работи за България! Когато е в интерес на България е добре. Институционална война в която и да е държава не е полезна за нацията и за хората, които живеят там!, завърши Рамадан Аталай разговора си с Илиана Беновска в предаването „Беновска пита” по „Канал 3“ и „Радио К2 на 8 октомври 2017 г.", "date": "2017.10.09", "title": "Рамадан Аталай, ДПС: Доган е единственият естествен лидер в България"}
{"url": "http://www.focus-news.net/news/2017/10/09/2444441/die-zeit-zelenite-razkritikuvaha-kompromisa-mezhdu-hds-i-hss-za-bezhantsite.html", "text": "Съюзът (ХДС/ХСС) постигна съгласие, че годишно в Германия по хуманитарни причини ще бъдат приемани максимум 200 хил. души. Компромисът, постигнат след близо 10 часа трудни преговори в Берлин обаче не се хареса на „Зелени“ – потенциален партньор за бъдещата коалиция в Берлин, коментира националният ежедневник Die Frankfurter Allgemeine Zeitung.\r\nПартията на Джем Йоздемир отхвърли компромиса на двете сестрински парии по въпроса за броя на приманите бежанци в Германия. „Това е споразумение между ХДС и ХСС и не е резултат от сондажите за ямайска коалиция“, подчерта „зеленият“ политик Симон Петер. \r\n„Броят 200 хил. души като ограничение на хуманитарна помощ е равен на таван на бежанците, защото сумира всички групи бежанци“, допълни Петер.\r\nВ късните часове на неделя двете сестрински партии постигнаха съгласие за приемането на максимум 200 хил. бежанци годишно. Компромисът обаче предвижда изключения за специални случаи. Ако ограничението не отговаря на международната или вътрешната ситуация, Бундестагът може да направи „корекции нагоре или надолу“ на броя на лицата, на които да предостави закрила. Имиграцията на работници или чуждестранни граждани от Европейския съюз не е засегната от споразумението.  Тереза Герова", "date": "2017.10.09", "title": "Die Zeit: „Зелените“ разкритикуваха компромиса между ХДС и ХСС за бежанците"}
{"url": "http://www.focus-news.net/news/2017/10/09/2444442/preg.html", "text": "„Област Добрич води в класацията по повтарящи годината ученици“, съобщава на първа страница регионалният вестник „Добруджанска трибуна“. Расте броят на отпадналите от училище в Североизточна България. Делът на населението с висше образование в България на възраст между 25 и 64 години е 27,5%. Данните са от анализ на проблемите на децата в региона, които са били оповестени на Регионалната среща във Варна на 6 октомври. Тя се е провела по проект „Гласът на българските деца“, който се осъществява от българското училище „Димитър Паница“ с експертната подкрепа на Националната мрежа за децата и финансовата подкрепа на Фондация „Оук“. Заради несъответствия със здравните изисквания 22 плувни басейна временно са били спрени през лятото“, съобщава изданието. От началото на годината до септември Регионалната здравна инспекция в Добрич е извършила 435 проверки на 191 плувни басейна, почти всички в курортната зона на областта. \r\n„Събират средства за изграждане на паметник на Левски в Генерал Тошево“, съобщава всекидневникът. За началото на кампанията съобщават от общинската администрация в Тошево. По повод 180 години от рождението на Апостола Общински комитет е издигнал идеята за изграждане на мемориала в добруджанската община. \r\n„Община Добрич провокира младите с инициативата „Мениджър за един ден“, съобщава всекидневникът. Това ще се случи на 12 октомври и ще даде възможност на млади хора, които имат желание за влязат в ролята на кмет и негови заместници. Общината е обявила 5 свободни места, по които младите хора могат да заявят участието си за ден. \r\nОт спортната страница – „Антикризисно с по-високи такси в Детско-юношеската школа и треньори на борсата ФК „Добруджа 1919“ се бори за оцеляване“. С пасив от 140 хиляди лева се очаква да приключи годината футболния клуб, това е съобщил председател на Управителния съвет и настоящ член на ръководството на сдружението Николай Милков. Ситуацията е била оповестена на среща с родители на децата, които тренират в школата.", "date": "2017.10.09", "title": "Преглед на основните теми в добруджанския печат"}
{"url": "http://www.focus-news.net/news/2017/10/09/2444443/ivaylo-krachunov-nyama-mezhduinstitutsionalna-voyna-zashtoto-borisov-osaznava-che-naprezhenie-e-izlishno-da-se-provokira-v-darzhavata.html", "text": "Няма междуинституционална война, защото Борисов осъзнава, че напрежение е излишно да се провокира в държавата. Това каза Ивайло Крачунов, управител на Агенция „Блиц“, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването.\r\nБе коментирана следната тема: \"Скандали в държавата\".\r\n„Случват се постоянни скандали в държавата, постоянни нападки между определени фигури и в крайна сметка много шум за нищо. Виждаме в парламента, всички ги знаят. Дебатът, който беше между БСП и ГЕРБ, обидите и острите реплики, които си размениха. Дебатът по оста изпълнителна власт и президентство, така че да казваме очевидни неща, по-добре да говорим на сериозни теми, отколкото за скандали.“, това заяви Ивайло Крачунов в отговор на въпрос какво се случва в българската политика.\r\n„До къде ще стигне опозиционната БСП, предвождана от Корнелия Нинова, но пък си има нов водач в тази битка за шуробаджанащината- Елена Йончева се води срещу ГЕРБ?“, попита Беновска, а Крачунов заяви: „Ние видяхме благодарение на Агенция „Блиц“ една много интересна среща, която разкри нашата медия с видео и със снимки между Иван Стаматов, който е собственик на фирма „Монолит“, който беше завел на екзотичен воаяж в Монте Карло кмета на Хасково Добри Беливанов и същата г-жа Елена Йончева, която говори за октопод в държавата, за шуробаджанашки назначения, може би имаше прегрупиране на пъзела на тази среща, но така наречените големи медии БТВ и НОВА ТВ, които са много иначе демократични, много са наплашени, много са манипулирани и цензурирани, те решиха да неглижират това разкритие, което „Блиц“ направи, което така разбуни духовете“.  \r\n„Аз лично не мисля, че има война. Самият г-н Борисов каза, че работят добре с г-н Радев само преди няколко седмици, след това имаше размяна на остри реплики и не може да има институционална война както се опитват различни медии да я изкарат. Мисля, че още в близките дни ще има един по-добър диалог между двете институции и няма да се стига до изостряне на напрежението. Оптимист съм, защото в крайна сметка Бойко Борисов, като човек, който е три мандата министър председател, много добре осъзнава, че напрежение е излишно да се провокира в държавата. Според мен, той води една балансирана политика с много успехи на международното поле и мисля, че г-н Румен Радев ще прояви разум и няма да се стигне до изостряне на отношенията му с премиера.“, отговори Крачунов  на въпрос за това до къде ще стигне войната между Румен Радев и Бойко Борисов.\r\nНа въпрос дали има с какво да бъде похвален Румен Радев, Крачунов заяви, че това е въпрос, който трябва да се зададе на избирателите. „След Плевнелиев, всеки един президент ще бъде успех за България, след като в продължение на пет години България нямаше президент, а имаше едно човече, което обитаваше президентската институция и я ползваше като хотел по-скоро.“, добави още той. \r\n„Блиц“ не бяхме поканени, но аз мисля, че не трябва да се стига до размяна на реплики между медиите. В крайна сметка президентът и премиерът са на по-малко от 50 метра един от друг, спокойно могат да говорят заедно, спокойно могат да се срещат и да се възстанови добрият тон в името на България и в името на добрите отношения и спокойствието.“, отговори Ивайло Крачунов в отговор на въпрос защо след обявената от Радев на Борисов война и отговорът на премиера, че за него такава война няма, президентът е извикал определени медии на летището преди да излети за Полша, за да изпрати послание на Борисов, че той продължава тази война.\r\n„Как оценяваш това, че се канят избрани медии?“, попита Беновска, а Крачунов заяви, че това е въпрос който трябва да се отправи към президентската институция и пресцентъра там.  Според него това може да се отдаде и на липсата на опит: „Все пак той е от 6 месеца президент на България и да му дадем още време. В крайна сметка всеки допуска и пропуски“.\r\nБе дискутирана и темата: \"Оръжейният бизнес на България\".\r\n„Как си обясняваш тези протести на „Емко“, при положение, че министър Караниколов обяснява защо е отнет лицензът временно? Върнаха го.“, попита Беновска, а Крачунов коментира: „Видяхме едни позабравени политически фигури от нафталина като Татяна Дончева и като Бойко Ноев, които са ясно какви фигури и обслужват различни задкулисни интереси. Точно този протест маломерен беше отразен и в по-маргинални медии. Цели създаване на напрежение, на фалшиви новини, в момент, в който държавата в лицето на правителството и на министър Емил Караниколов, много ясен знак даде, че в крайна сметка иска да премахне частните посредници на входа и на изхода на държавата и държавата да оздрави военно-промишлени комплекс и да го изправи на крака. България в крайна сметка от много дълги години, още от преди демократичните промени, е износител на оръжие за много държави, но виждаме как предишните собственици, Цветан Василев и неговия ортак Емилиян Гебрев, се опитват по някакъв начин да присвоят активи и не искат толкова лесно да бъдат отстранени от входа и изхода на оръжейните сделки на България. И от това разбира се виждаме Татяна Дончева, която постоянно изгрява в различни сутрешни блокове, в различни медии с нейните абсурдни приказки и абсурдни обвинения, които никога не се доказват, никога не стигат до край, няма нито едно разкритие, което да е потвърдено от държавна институция. На мен ми омръзна хора като Татяна Дончева, като Атанас Атанасов, като Иван Костов, като Радан Кънев , които отдавна са изхвърлени на политическото бунище, всеки ден да гостуват в различни, големи телевизии. Хората, които ограбиха България чрез приватизацията и точно тези хора да ни учат на морал. Заради хора като Иван Костов и като Атанасов, и като техните слуги България е на едно от челните места по бедност.“\r\nВ разговора бе обсъдена също следната тема: \"КСНС\". \r\n„Очаквам да се обединят политическите сили около наистина един качествен орган, който да се занимава с противодействието на корупцията, но не както видяхме по румънския модел, който ни е насаждан от грантаджиите. Видяхме ментето Моника Маковей, на която „Блиц“ многократно посвети статии. Всъщност тя е една фалшива прокурорка. Видяхме как тя е фабрикувала обвинения срещу определени политици, за да може след това на гърба на техните политически трупове да прави кариера. Всичко това беше разкрито. На нас ни трябват наистина ясни правила по отношение на корупцията, промяна на законодателството да не е толкова формализиран наказателният процес и да се достига до бързи и ефективни присъди.“, отговори Крачунов на въпрос какво очаква от КСНС на 9 октомври.\r\nБе обсъдена още темата: \"Новият ВСС\"\r\n„Виждаме, че Брюксел се интересува точно от непрозрачността, която демонстрира Лозан Панов, от това че той е направил огромни пропуски в своите имотни декларации. Същият човек, подобно на Татяна Дончева, и той морализаторства и се прави на политик. В крайна сметка е добре да си избере - ако иска да прави политика, да става политик, може да направи партия, нека да отиде на изборите, но едва ли ще събере повече от 1 процент подкрепа, колкото на лабораторните проекти на Иван Костов.“ –коментира Ивайло Крачувнов политическата дейност, която развива Лозан Панов. Относно това какви са очакванията му от новия ВСС, той заяви, че очаква една ефективна работа в името на българските граждани, съдебните кадровици да бъдат избрани по ясен и прозрачен начин и да работят за българските граждани и техните интереси, както и за държавата.\r\nБеновска приключи разговора с Ивайло Крачунов, управител на Агенция „Блиц“,  и му благодари за участието в „Беновска пита” по „Канал 3” и „Радио К2” на 8 октомври 2017 г.", "date": "2017.10.09", "title": "Ивайло Крачунов: Няма междуинституционална война, защото Борисов осъзнава, че напрежение е излишно да се провокира в държавата"}
{"url": "http://www.focus-news.net/news/2017/10/09/2444444/burgas-izlozhba-sakrovishta-iz-lichnite-arhivi-dariteli-na-darzhaven-arhiv-burgas-2012-2017-g-shte-bade-predstavena-v-grada.html", "text": "Държавен архив - Бургас и Община Бургас представят изложбата „Съкровища из личните архиви. Дарители на Държавен архив - Бургас 2012 - 2017 г.”, посветена на 65-ата годишнина от създаването на архива в Бургас. Това съобщиха от пресцентъра на Община Бургас. Изложбата ще бъде официално открита от 18.00 часа днес в КЦ „Морско казино”, зала „Георги Баев”. В изложбата ще бъдат представени дарения и дарители на Държавен архив - Бургас за периода 2012 - 2017 г. Тя ще бъде достъпна за посещения в дните до 20 октомври. Експозицията включва любопитни снимки и документи от дейността на емблематични бургаски личности: кметът Атанас Сиреков, докторите Георги Попкиров и Атанас Недев, областният директор Антон Козаров. В „Казиното” ще видите и албума със снимки на подпоручик Цвятко Стоянов - участник в Първата световна война, футболист, тенисист, ротарианец и масон. Не пропускайте да разгледате интересните фотографии от живота на 24-ти Черноморски пехотен полк, занаятчийството в Каблешково през двадесети век, колоезденето и хандбала в нашия град.\r\nДържавен архив - Бургас е отдел в дирекция „Регионален държавен архив” - Бургас. Там се осъществява подборът, комплектуването, регистрирането, обработването, съхраняването и предоставянето за използване на определените за постоянно запазване документи на областната администрация, общините в областта, териториалните структури на държавните органи и други държавни и общински институции и организации, документи на значими личности от местно значение, имащи принос към развитието на обществения, икономически, политически и културен живот на Бургас.\r\nАрхивът е създаден през 1952 г. с Указ № 515 на Президиума на Народното събрание и ПМС № 344 от 18.04.1952 г. и за своето 65-годишно съществуване е съхранил личните фондове на 270 изтъкнати личности от Бургас и региона, както и завидно количество спомени и частични постъпления от личен произход.", "date": "2017.10.09", "title": "Бургас: Изложба „Съкровища из личните архиви. Дарители на Държавен архив - Бургас 2012 - 2017 г.” ще бъде представена в града"}
{"url": "http://www.focus-news.net/news/2017/10/09/2444445/stara-zagora-novoizbraniyat-obshtestven-posrednik-nadezhda-chakarova-nikolova-shte-vstapi-v-dlazhnost-na-ofitsialna-tseremoniya-v-obshtinata.html", "text": "Новоизбраният обществен посредник на Стара Загора Надежда Чакърова - Николова ще встъпи официално в длъжност днес. Това съобщиха от пресцентъра на Община Стара Загора. В 11.00 часа в зала 204 на Община Стара Загора символично ще приеме отговорностите на обществения посредник от досегашния омбудсман Павлина Делчева. На срещата ще присъстват още и председателят на Общинския съвет Таньо Брайков и председателят на Временната комисия по избор на обществен посредник и общински съветник Милена Желева, както и представители на медиите.", "date": "2017.10.09", "title": "Стара Загора: Новоизбраният обществен посредник Надежда Чакърова - Николова ще встъпи в длъжност на официална церемония в Общината"}
{"url": "http://www.focus-news.net/news/2017/10/09/2444446/zapochva-politseyska-operatsiya-po-liniya-na-tispol-v-ramkite-na-sedmitsa-shte-bade-izvarshen-zasilen-kontrol-tovarnite-avtomobili-i-avtobusite.html", "text": "Стартира полицейска операция по линия на TISPOL. Това съобщиха от пресцентъра на МВР. По инициатива на  TISPOL - европейската мрежа на службите на пътна полиция, от 9 до 15 октомври 2017 г. на територията на всички държави-членки ще бъде извършен засилен контрол над товарните автомобили и автобусите. В проверките ще участват и служители на Изпълнителна агенция „Автомобилна администрация“. \r\nОсновните причини за възникнали инциденти с участието на товарни автомобили и автобуси са неспазване времето за почивка от водачите, превишаването на скоростта, употребата на алкохол и упойващи вещества, превоз на необезопасени товари както и претоварването на автомобилите. \r\nПо време на проверките служителите на Пътна полиция ще следят и за валидна задължителна застраховка „Гражданска отговорност“ и заплатена ли е необходимата винетна такса за ползване за определен срок  на републиканските пътища. \r\nВ проверките ще се включат служители на криминална и икономическа полиция.  Те ще следят за нелегални мигранти, притежание и пренос на наркотични и упойващи вещества и транспортиране на крадени стоки, както и за превоз на стоки, различни от упоменатите в документите за товара.", "date": "2017.10.09", "title": "Започва полицейска операция по линия на TISPOL, в рамките на седмица ще бъде извършен засилен контрол товарните автомобили и автобусите"}
{"url": "http://www.focus-news.net/news/2017/10/09/2444447/burgas-neobitaema-ednoetazhna-postroyka-izgorya-v-grada-zasega-nyama-danni-za-zhertvi.html", "text": "Необитаема едноетажна постройка изгоря в града, засега няма данни за жертви, съобщиха Агенция „Фокус” от Областната дирекция на МВР – Бургас. Пожарът е възникнал вчера в 20.20 часа в постройка, която преди години е била част от специализирана болница за калолечение. Стаите са били 10, без прозорци, необезопасени и пълни с отпадъци. Най-вероятно пожарът е възникнал от неправилно боравене с огън от бездомни хора, които са се настанили там. Съседни сгради не са били засегнати от пожара. 15 пожарникари с 4  автомобила са обезопасили намиращите се в близост до въпросната постройка жилищна сграда, болницата и бензиностанция. \r\nПредстои извършване на оглед. От полицията не могат да потвърдят информация за жертви, въпреки твърденията на съседите за неподвижен мъж, който обитавал постройката преди инцидента.", "date": "2017.10.09", "title": "Бургас: Необитаема едноетажна постройка изгоря в града, засега няма данни за жертви"}
{"url": "http://www.focus-news.net/news/2017/10/09/2444448/ekathimerini-gratskiyat-ministar-predsedatel-se-podgotvya-za-vizita-v-sasht.html", "text": "Министър-председателят на Гърция Алексис Ципрас се подготвя за обсъждането на редица важни въпроси с президента на САЩ Доналд Тръмп в рамките на среща, която ще се проведе в Белия дом на 17 октомври, пише електронното издание Ekathimerini. Очаква се сред водещите теми в преговорите между двамата лидери да бъдат позицията на Международния валутен фонд (МВФ) по отношение на третия спасителен план на Гърция, както и двустранното сътрудничество в областта на отбраната. \r\nПреди началото на визитата правителствен източник от Вашингтон подчерта значението на посещението на лидер на лява партия като СИЗИРА  в Белия дом.\r\nПо всичко личи, че Вашингтон продължава да се интересува от по-нататъшното развитие на сътрудничеството с Гърция в отбранителния сектор. През уикенда алтернативният министър на отбраната Димитрис Витсас ще пътува до САЩ, за да присъства на конференция по отбраната и да проучи възможностите за оръжейната компания Hellenic Defense Systems (EAS).\r\nПриоритет за EAS е модернизирането на гръцката въздушна флотилия, но поради бюджетните ограничения все още не е ясно кога това ще бъде възможно. Във всеки случай посещението на Витас се очаква да подготви почвата за по-високи преговори във военната сфера, които трябва да се проведат в рамките на посещението на Ципрас във Вашингтон.\r\nОсновният проблем на гръцкия премиер обаче остава  осигуряването на по-гъвкава позиция от страна на МВФ, за да се гарантира, че до края на тази година ще бъде завършен третият преглед на спасителния план за Гърция.\r\nПреди очакваното пристигане на Ципрас във Вашингтон, външният министър Никос Кодзиас се очаква да посети САЩ за разговори с съветника по националната сигурност Хърбърт Реймънд Макмастър по въпроси от двустранна геополитическа значимост.  Тереза Герова", "date": "2017.10.09", "title": "Ekathimerini: Гръцкият министър-председател се подготвя за визита в САЩ"}
{"url": "http://www.focus-news.net/news/2017/10/09/2444449/bozhidar-lukarski-sds-tova-che-balgariya-e-chetvarta-po-rast-na-bvp-v-es-i-peta-v-tsyala-evropa-za-2016g-e-rezultat-ot-kolektivna-rabota.html", "text": "Това, че България е четвърта по ръст на БВП в ЕС и пета в цяла Европа за 2016г., е резултат от колективна работа, коментира Божидар Лукарски, лидер на СДС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“. Това съобщиха от екипа на предаването. Беновска подари на Божидар Лукарски червена, българска ябълка, а той заяви, че предпочита зелени. \r\nБе коментирана следната тема: \"СДС и „Реформаторския Блок“.\r\n„В момента сме в един период, в който правим равносметка на отминалите няколко месеца от последните избори насам и съответно подготвяме редиците, така да го кажем, въпреки че това е едно клише. По времето, когато аз бях министър, за съжаление това е една моя грешка, която аз отчетох и на последния форум, на който бях избран, допуснах грешката да не бъдат в най-добра кондиция структурите на СДС. Едно от нещата, които ще се опитаме сега тези, които сме новоизбраното ръководство на СДС да поправим, е именно тази. Оставаме в сградата на СДС. Има административни процедури, които се водят в момента, имаме и насрещни искове към  Областна администрация. На този етап мога да кажа, че оставаме в сградата. Емблематична е сградата на „Раковска“ 124, нормално много политически сили включително и новонапъпили като „ВОЛЯ“ на г-н Марешки да имат определени претенции към тази сграда, но в крайна сметка решенията са на Областна администрация и към нея трябва да се зададе този въпрос, защото държавата е собственик на този имот, а не СДС.“- това заяви, Божидар Лукарски в отговор на въпрос  какво става със СДС.\r\n„Това е Ваше мнение. Че сме ревизирали, ревизирали сме. Аз не смятам ,че участието на СДС в  реформаторския блок беше грешка и не само аз. Това  го считат всички колеги, които се изказаха на последните форуми, които сме имали. Това, че РБ участваше в едно управление, което съвсем спокойно, особено на фона на това, което е досегашното на „Борисов 3“, мога да кажа, че имаше реформи, имаше опити и цели за създаването на такива, нещо, което в момента не виждаме. Не сме провалили ние кабинет „Борисов 2“. Кабинет „Борисов 2“ ще видите като се случи с „Борисов 3“ същото. Общо взето, който се е хванал с ГЕРБ, в крайна сметка е бил избутан. Изборите- така или иначе, ние имахме желание да съставим кабинет с нашия мандат, третият мандат на РБ и бяхме, мога да кажа, много близко до това, независимо от песимистичните настроения на много колеги, включително и такива в Блока и в крайна сметка пожелаха да отидат на предсрочни избори. Тяхно беше желанието, защото нека върна малко лентата. Говорихме съвсем скоро с моят зам.-председател, един от зам.-председателите Румен Христов, тогава този опит за съставяне на правителство претърпя крах заради искането на патриотите за увеличаване на минималната пенсия. Малко по-късно ГЕРБ, както се бяха запънали тогава, малко по-късно отстъпиха, а още малко по-късно виждаме, че на лице е едно увеличение на минималната пенсия, което е меко казано символично, да не кажа смехотворно.“- отговори Божидар Лукарски на въпрос дали е прецизирал участието си в коалиция с ДСБ, ДБГ и други партии в „Реформатоски Блок“.\r\nВ разговора беше обсъдена и следната тема: \"Скандалите в управлението\".\r\nНа въпрос дали има заострени пики срещу ГЕРБ и дали се повтаря историята с Димитър Делчев от ДБГ Божидар Лукарски заяви: „Тази седмица имахме няколкократни срещи в РБ и дебело трябва да подчертаем, че това, което г-н Делчев развива като теза е свързано основно с местните избори и е свързано не само основно, главно и подчертано дебело с феодализацията и моделът, който ГЕРБ е изградил по места“. \r\n„Уточнение- Делчев и вие подкрепяте тезата на БСП за шуробаджанащината в местното управление и местните структури от страна на ГЕРБ.“- коментира Беновска, а Божидар Луркарски отвърна: „Много добър опит да ни вкарате в унисон с БСП, но е факт, че модел на шуробаджанащина и не само на шуробаджанащина, сливане на власт, семейство, местно управление, подчертавам особено на местно ниво, на кадрите на ГЕРБ по места. Хасково не е единствения, макар че може би е най-очевидния пример“.\r\n„Ние като партия, която е извън парламента, естествено, че сме опозиция на сегашното управление- не само на ГЕРБ. Критиките, които могат да се отправят към сегашното управление, включително и по отношение на политици на ГЕРБ, не могат да бъдат скрити и СДС, и другите колеги от РБ сме готови и трябва да покажем тези неща. Критикувам Борисов за  това, че в момента в държавата, като изключим  външнополитическия аспект, нещо което много внимателно слушах и доста добре беше отбелязано от г-н Аталай- безспорни успехи, вътре в държавата реално освен скандали, нищо не се случва. Факт е, че реформи по наше управление имаше, в момента такива не забелязвам. Може да сметнем много просто законодателните инициативни на сегашното НС, на сегашното управляващо мнозинство и в същото време на предишното- в пъти разлика.“- добави още Лукарски.\r\nНа въпрос като към юрист, знаещ че всяко нещо хвърлено в пространството трябва да се докаже, Лукарски заяви, че „гейтовете“ са факт, независимо кой ги създава. Според него „гейта“ го създава този, на чието име е. \r\n„Ние сме отворени в СДС за коалиция естествено. Над 300 000 избиратели ни показаха, че не можем да вървим разделени и ни пожелаха да бъдем обединени. От тук нататък обаче обединението не трябва да бъде просто организационно и чисто формализирано, ако щете в насипно състояние тип тюрлю гювеч, а трябва да има някаква идейна и програмна платформа, каквато в момента не е създадена. Казвам ви на каква основа трябва да бъде, ако е на основа „ние сме против“, понеже ми зададохте въпроса за Димитър Делчев, в моята риторика и в риториката на проекта СДС не съществува „про“ и „анти“. Не ми харесва, когато някой каже: „аз съм анти ГЕРБ. На мен не ми харесва тази и тази личност. Не става за шеф на еди коя си банка и тн.н.“. Това малко звучи като: „тези хора не ми харесват, понеже тези, които аз издигам са по-подходящи“. Нещата и политиките, които критикуваме, експертно да приложим алтернатива- как бихме си свършили ние работата.“- добави още Лукарски. \r\nБе дискутирана и темата: \"Успехи на кабинет „Борисов 2“ с участието на РБ\".\r\n„Част от вашите успехи ли е това, че България  според статистическата агенция „Евростат“ е четвърта по ръст на БВП в ЕС и пета в цяла Европа за 2016г.?“- попита Беновска , а Лукарски заяви, че това е част и от неговите успехи, но това е резултат на колективна работа: „На колегите, който са били тогава в управлението заедно с нас, и разбира се и на други правителства, защото този успех се отчита  не само за правителството „Борисов 2“. \r\nБе обсъден и следният казус: \"„ЕМКО“ ЕООД\".\r\n„Преди да Ви отговоря бих апелирал към Вас и и към други колеги да не си правим хипотези и опити на гърба на военнопромишления комплекс, който е изключително важен за България, защото става дума не за търговия с домати, краставици или нещо подобно, не че искам да омаловажа земеделската продукция, но голяма част от това производство и този тип търговия е свързан със секретност. Много от нещата, включително и аз към настоящия момент,  не знам и вие няма как да знаете, защото нямате съответното ниво за достъп.“- заяви Лукарски относно случващото се във военнопромишления комплекс и по конкретно „ЕМКО“ ЕООД и „Дунарит“, като добави, че като бивш член на междуведомствения съвет и председател на комисия е на мнение, че голяма част от нещата не бива да стигат до широката аудитория. \r\n„Бих разкритикувал не само министър Караниколов, но и позицията на правителството  и на премиера в частност, за одържавяване на определени сектори и одържавяване на определени предприятия така ангро.“- добави още Лукарски. \r\nБожидар Лукарски подари на предаването „Беновска пита“ книгата на Робърт Грийн „48-те закона на властта“. Беновска подари клубната тениска на предаването със въпрос „Защо продължавате да стоите в политиката?“, на което Лукарски заяви: „Защото хората в СДС са ме избрали за председател и аз трябва да изпълнявам тази обязаност.“\r\nБеновска приключи разговора с Божидар Лукарски, председател на СДС, и му благодари за участието в „Беновска пита” по „Канал 3” и „Радио К2” на 8 октомври 2017 г.", "date": "2017.10.09", "title": "Божидар Лукарски, СДС: Това, че България е четвърта по ръст на БВП в ЕС и пета в цяла Европа за 2016г., е резултат от колективна работа"}
{"url": "http://www.focus-news.net/news/2017/10/09/2444450/brig-gen-plamen-bogdanov-nvu-s-izpalnen-pochti-na-100-priem-natsionalniya-voenen-universitet-vasil-levski-zapochva-novata-akademichna-godina.html", "text": "С изпълнен почти на 100% прием Националния военен университет „Васил Левски“ започва новата академична година. Общият брой на записаните студенти надхвърля 360, курсантите са 180 души. Това каза за Радио „Фокус“ – Велико Търново началникът на НВУ бриг. ген. Пламен Богданов и подчерта, че в сравнение с миналата година няма съществена разлика. Единствените свободни места, които са останали, са за курсанти. Причината за това е, че от миналата година държавната поръчка на Министерство на отбраната е завишена почти двойно. „Все пак ние успяхме, както през миналата, така и през тази година имаме повече кандидати за курсанти. Но след осъществяване на подбора не всички успяха да положат успешно изпитите и да постигнат минималния необходим бал“, каза още бриг. ген. Богданов. Той уточни, че увеличението на местата е наложено поради липсата на кадри в цялата отбранителна система. Началото на новата академична година в НВУ „Васил Левски“ ще бъде поставено от 09.00 часа днес в Дома на културата във висшето училище.\r\nЛуиза ТРАНЧЕВА", "date": "2017.10.09", "title": "Бриг. ген. Пламен Богданов, НВУ: С изпълнен почти на 100% прием Националния военен университет „Васил Левски“ започва новата академична година"}
{"url": "http://www.focus-news.net/news/2017/10/09/2444451/pregled-na-osnovnite-temi-v-shumenskiya-pechat.html", "text": "„Георги Василев спечели рали „Стари столици“ е водещото заглавие във вестник „Шуменска заря“. Варненско-шуменският екипаж Тихомир Стратиев и Добрин Борисов с автомобил “Пежо 208 R2“ са новите шампиони на България. Те завършиха успешно Сезон 2017. „Ледена пързалка ще радва шуменци през зимата“ е заглавие от стр.2 в броя. Започват монтажът и приготовлението за пуск на атрактивното съоръжение в парк „Студентски“ в Шумен. То е разположено върху едно от спортните игр ща. „Европейска седмица на програмирането“, информира ежедневникът. Регионалната библиотека „Стилиян Чилингиров” в Шумен се включва в инициативата „Европейска седмица на програмирането“. В планираните занимания ще се включат възпитаници на СУ „Сава Доброплодни”, СУ „Йоан Екзарх Български” и на клубовете „Графичен дизайн” и „Информационни технологии” към Центъра за подкрепа за личностно развитие – Общински детски комплекс в Шумен. „Фалстарт на първото дело за обезщетение след взрива в Хитрино“ е заглавие от стр.3 в броя. Първото дело за обезщетение на пострадал от взрива в Хитрино беше спряно. Причината състав на Софийски градски съд да вземе това решение бе, че трябва да се изчака наказателното дело да реши на кого е вината. „Висока избирателна активност на кметския вот в село Цани Гинчево“, пише ежедневникът. Местният вот се проведе извънредно, тъй като на 15 май досегашният кмет на селото Красимир Георгиев подаде оставка и предпочете да работи като автобусен шофьор. „80 души се включиха в акция по издирване на изгубени ловци край село Бяла река“, съобщава изданието. Издирването е започнало след приет сигнал в дежурната част на РДПБЗН - Шумен в 21.44 часа в събота. Интервюто в броя е с Кристина Кръстева, психолог-консултант в Кабинет за психологично консултиране.", "date": "2017.10.09", "title": "Преглед на основните теми в шуменския печат"}
{"url": "http://www.focus-news.net/news/2017/10/09/2444452/smolyan-angel-bezergyanov-e-noviyat-predsedatel-na-grupata-obshtinski-savetnitsi-na-gerb-v-obshtinata.html", "text": "Ангел Безергянов е новият председател на групата общински съветници от ПП ГЕРБ в Общински съвет – Смолян, съобщиха от пресцентъра на ПП ГЕРБ – Смолян. На свое заседание девет от съветниците са подкрепили промяната, както и общинското ръководство на партията. Безергянов сменя досегашния председател Мария Семерджиева, която се отказа от поста поради натовареност в служебните ангажименти. Новоизбраният председател е роден на 15 октомври 1986 г. Той е магистър по право. Работил е в сдружение „Екосвят Родопи“ и в Областния информационен център. В момента е на длъжност в Държавно горско стопанство – Смилян. Областен координатор е на Младежката структура на ГЕРБ в Смолян. Не е семеен.\r\n„Отговорността, която ми гласуваха колегите, е голяма и ще се постарая да оправдая тяхното доверие, както и това на жителите на община Смолян. Групата на общинските съветници от ГЕРБ  ще продължи да работи за добрите решения и ще подкрепяме полезните идеи и проекти. За нас е важно ОбС да работи в полза на хората, а не да произвежда конфликти чрез евтини популистки трикове. Ще наблегнем на срещите си с гражданите, които търсят съдействие и подкрепа по наболели за тях проблеми“, сподели новият председател Ангел Безергянов.", "date": "2017.10.09", "title": "Смолян: Ангел Безергянов е новият председател на групата общински съветници на ГЕРБ в Общината"}
{"url": "http://www.focus-news.net/news/2017/10/09/2444453/bild-sled-teroristichniya-atentat-v-berlin-nyama-posleditsi-za-politsiyata.html", "text": "Въпреки редица грешки, допуснати от правоохранителните органи при терористичната атака във федералната германска столица Берлин от 19 декември 2016 г., регионалният вътрешен министър Андреас Гайзел (ГСДП) отхвърли възможността за персонални промени в полицията, пише вестник Bild.\r\nВ средата на тази седмица се очаква специалният прокурор Бруно Йост представи окончателния доклад за Анис Амри. „Засега мога единствено да кажа, че в случая на Амри има редица допуснати грешки – от нас, от другите провинции и на федерално ниво“, подчерта Гайзел, като същевременно призна, че са пропуснати възможности за осуетяването на терористичното нападение. \r\nАмри отвлече товарен автомобил на 19 декември 2016 г. и го вряза в Коледния пазар в близост до  мемориалната църква „Кайзер Вилхелм“ в Берлин. Дванадесет души загинаха, а близо 70 бяха ранени. Нападателят успя да избяга от страната. По-късно бе прострелян в Италия. Тереза Герова", "date": "2017.10.09", "title": "Bild: След терористичния атентат в Берлин – няма последици за полицията"}
{"url": "http://www.focus-news.net/news/2017/10/09/2444454/gen-mayor-grudi-angelov-nachalnik-na-voenna-akademiya-g-s-rakovski-imame-ideya-severnata-chast-na-parka-na-akademiyata-da-stane-dostapna-za-grazhdani.html", "text": "Ръководството на Военна академия „Г. С. Раковски“ обмисля северната част на парка на академията да стане достъпна за граждани от следващата година. Това каза пред Радио „Фокус“ ген.-майор Груди Ангелов, началник на Военна академия „Г. С. Раковски“. Той допълни, че с днешна дата академията е позната с всички мероприятия, които се извършват на нейна територия. „Това е благодарение на партньорството със Столична община и кмета г-жа Фандъкова и на инициативи, които се осъществиха в парка тази година, като „Средновековна София“ и различни турнири. Надявам се тази година да обозначим и дървета, някои от които доста редки видове. Паркът е създаден 1906 година, а през 1907 година са донесени 10 000 дървета от Кавказ, от тогавашния началник на Военното училище.“, разказа ген.-майор Груди Ангелов.\r\nТой изрази надежда, че с посещенията във Военната академия ще се допринесе за обогатяване на познанията на столичани. \r\nГен.-майор Ангелов посочи още, че изграждането на паметника на полковник Борис Дрангов в двора на академията е достигнало финалната си фаза, като се очаква одобрение от Министерството на културата, за да може да се започне изграждането на фундамента.", "date": "2017.10.09", "title": "Ген.-майор Груди Ангелов, началник на Военна академия „Г. С. Раковски“: Имаме идея северната част на парка на академията да стане достъпна за граждани"}
{"url": "http://www.focus-news.net/news/2017/10/09/2444455/vratsa-narodniyat-predstavitel-ot-gerb-krasen-krastev-shte-provede-priemen-den-v-byala-slatina.html", "text": "Народният представител от ГЕРБ - Враца Красен Кръстев ще проведе приемен ден в Бяла Слатина, съобщиха от пресцентъра на ПП ГЕРБ. Всички желаещи да се срещнат с народния представител, могат да го направят от 10.00 до 19.00 часа в офиса на партията в града, който се намира на ул. ,,Климент Охридски\".", "date": "2017.10.09", "title": "Враца: Народният представител от ГЕРБ Красен Кръстев ще проведе приемен ден в Бяла Слатина"}
{"url": "http://www.focus-news.net/news/2017/10/09/2444456/pregled-na-osnovnite-temi-vav-velikotarnovskiya-pechat.html", "text": "„Южният пътен възел е опасен за шофьорите“ е заглавие от първа страница на областния всекидневник „Янтра Днес”.  Южният пътен възел крие сериозни опасности за шофьорите, които преминават по него, видяна място екип на „Янтра ДНЕС“, след като получи сигнал от читател на вестника. В жалбата си Георги Димитров посочва, че на много места по пътното съоръжение, особено по направление Русе – Стара Загора, има участъци, където фугата е много голяма, дори липсва гумено или метално уплътнение на пътя. Има ли други нередности по отсечката и кой, и кога ще се погрижи за отстраняването им, прочетете на страниците на ежедневника. „Само за месец – над 60 нарушения в горите“ е друго заглавие от днешното издание.  Само за септември т.г. са регистрирани над 60 нарушения в горите, като най-много са в Павликени и Полски Тръмбеш, където има повече ромско население, отчете инж. Николай Николов, директор на Регионалната дирекция по горите в старата столица. Какви са най-честите набези и как горските се справят с тях, научете от всекидневника. „Община Павликени продава на търг имот с трайни насаждения“, пише още вестникът. Община Павликени продава не търг изоставен имот с трайни насаждения в Бяла черква. Парцелът е от 838 квадратни метра  и се намира в местността Уружките лозя. Дали вече има интерес към имота и колко струва той, разберете от страниците на вестника. „Задържаха баща и син, неизпълнили полицейско разпореждане“ е  новина от криминалната хроника. На страниците на вестника ще откриете и материал, разказващ за художник, който събира средства за засаждане на 20 дка с дървета в Еленския балкан. \r\n„Мало и голямо на хайка за „златни“ трюфели в Балкана“ е заглавие от другия областен ежедневник „Борба“. Цели семейства от Златарица и околните села щурмуват горите, за да търсят трюфели. В нашата област виреят основно черни трюфели, а гъбената треска е завладяла дори гурбетчии, които са се прибрали след работния летен сезон в чужбина. Печеливш бизнес ли е брането на гъби, научете от „Борба“. „11 американци купиха и монтира оранжерия за билки в Свищов“ е друга тема от вестника. Неправителствената организация „Хана Проджект“ от пет години съдейства за реализирането на различни инициативи в Свищов, като освен във финансов аспект организацията помага и чрез благотворителен труд, който полагат доброволците към нея… Подробности за тях и дейността им , прочетете на страниците на ежедневника. „38 златни, 2 диамантни и една каменна сватба празнуваха в Павликени“ е друга тема от всекидневника. 38 семейства отпразнуваха заедно своите златни сватби в Павликени. Заедно с тях празнуваха и две семейства с 60-годишни бракове и едно семейство с 65-годишнина от сватбата. Повече подробности за тържествата, ще намерите във вестника. „Търновска община приема предложения за календара на културните събития за 2018 г.“, пише още ежедневника. Дирекция „Култура, туризъм и международни дейности“ на Община Велико Търново приема предложения за събития, които да бъдат включени в календара на културните събития за 2018 г., обявиха от местната администрация. Къде и как да кандидатстваме, научете от „Борба“. На страниците на днешното издание е поместена и статия, разказваща за Илиян Тодоров, който „заряза кухнята в Карлово и стана рейнджър в Афганистан“.", "date": "2017.10.09", "title": "Преглед на основните теми във великотърновския печат"}
{"url": "http://www.focus-news.net/news/2017/10/09/2444457/vidin-narodniyat-predstavitel-ot-gerb-vladimir-toshev-organizira-otkrita-priemna-za-grazhdani.html", "text": "Народният представител от ГЕРБ - Видин Владимир Тошев ще проведе приемен ден за граждани  от 10.00 до 12.00 часа в офиса на ГЕРБ - Видин на ул. „Дунавска” №1, Речна гара, ет.2. Това съобщиха от пресцентъра на ПП ГЕРБ. Записвания на място или на тел. 0884411152.", "date": "2017.10.09", "title": "Видин: Народният представител от ГЕРБ Владимир Тошев организира открита приемна за граждани"}
{"url": "http://www.focus-news.net/news/2017/10/09/2444458/kmetat-na-sofiya-yordanka-fandakova-shte-proveri-remontnite-deynosti-na-ploshtad-balgariya-pred-ndk.html", "text": "Кметът на София Йорданка Фандъкова ще провери ремонтните дейности на площад „България“ пред НДК. Това съобщиха от пресцентъра на Столична община. Проверката ще се състои днес в 11.00 часа.", "date": "2017.10.09", "title": "Кметът на София Йорданка Фандъкова ще провери ремонтните дейности на площад „България“ пред НДК"}
{"url": "http://www.focus-news.net/news/2017/10/09/2444459/srbija-danas-ek-otpusna-oshte-chetiri-miliona-evro-na-sarbiya-za-spravyane-s-bezhantsite.html", "text": "Европейската комисия обяви отпускането на още допълнителни четири милиона евро на Сърбия с цел справяне с бежанската криза, пише белградският вестник Srbija Danas. Предоставените средства трябва да бъдат използвани за предоставяне на грижи за бежанците и лицата, търсещи убежище, включително за осигуряването на храна и образование за тях.\r\nСъответното изявление на ЕК бе разпространено в рамките на посещение в Сърбия на европейския комисар по хуманитарната помощ и управление при извънредни ситуации Христос Стилианидис.\r\nСърбия се е оказала надежден партньор на Европейския съюз и това партньорство е дало възможност за ефективен отговор на кризата с бежанците, коментира гръцкият политик.\r\nОт 2015 г. Европейският съюз е най-големият донор на хуманитарна помощ в Сърбия. В миграционната криза от 2015 г. Брюксел е отпуснал на Белград повече от 80 млн. евро. Хуманитарната помощ на ЕС се използва за подобряване на условията в центровете за настаняване на мигранти, където ЕС е най-големият и понякога единствен донор, се казва в изявлението.\r\nСпоред последните данни повече от четири хиляди бежанци и търсещи убежище са регистрирани в Сърбия. Тереза Герова", "date": "2017.10.09", "title": "Srbija Danas: ЕК отпусна още четири милиона евро на Сърбия за справяне с бежанците"}
{"url": "http://www.focus-news.net/news/2017/10/09/2444460/inzh-doncho-atanasov-api-prodalzhava-razchistvaneto-na-padnalite-darveta-v-petrohan-i-troyanski-tselta-e-dnes-dvizhenieto-i-v-dvata-prohoda-da-bade-vazstanoveno.html", "text": "Екипите на пътноподдържащите фирми, Гражданска защита и горските стопанства продължават работата за разчистване на проходите „Петрохан“ и „Троянски“ от падналите дървета след снега. Целта е до края на деня и двата старопланински прохода да бъдат обезопасени и отворени за движение, каза председателят на Управителния съвет на Агенция „Пътна инфраструктура“ (АПИ) инж. Дончо Атанасов. Това съобщиха от пресцентъра на АПИ. \"На „Троянски“ се работи по премахване на дърветата от върха до с. Кърнаре. От Троян до билото пътят е почистен до асфалт. На „Петрохан“ от с. Гинци до билото участъкът също е разчистен, но от северната част до село Бързия са паднали много вековни дървета. Щетите, които са нанесени на обезопасителните системи и на горския фонд от горолома са значителни. Листната маса е по дърветата и мокрият сняг е пречупил огромни дървета\", обясни инж. Атанасов. До пускането на движението през „Петрохан“ обходният маршрут е през Искърското дефиле. Предприемат се всички мерки за гарантиране безопасното пътуване на шофьорите, посочи председателят на УС на АПИ. Целта е опазване живота и здравето на пътуващите.\r\n\"Въпреки предупрежденията на метеоролозите и АПИ над 70% от автомобилите през почивните дни навлизаха в старопланиските проходи с летни гуми. Апелирам отново всички шофьори, на които им предстнои пътуване през високопланинските проходи да не тръгват с летни гуми. Поради високата надморска височина е възможно при падане на температурите да има заледявания и хлъзгавост на настилката\", предупреди инж. Атанасов.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.09", "title": "Инж. Дончо Атанасов, АПИ: Продължава разчистването на падналите дървета в „Петрохан“ и „Троянски“, целта е днес движението и в двата прохода да бъде възстановено"}
{"url": "http://www.focus-news.net/news/2017/10/09/2444461/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил”. В днешното издание на предаването ще ви срещнем със зам.-кмета на Община Кюстендил Надя Каратова. Тема на разговора ще бъде изпълнението на приходите в общинския бюджет и предприеманите мерки по отношение на некоректните платци. Ще потърсим отговор и на въпроса, дали от следващата година ще се промени формулата, чрез която се определя размерът на таксата за битови отпадъци. В предаването ще говорим и с обществения посредник на Община Кюстендил Васил Иванов, който започва изнесени приемни в по-големите кметства. С директора на Дирекция „Здравеопазване, социални дейности и жилищна политика” Радостина Васева ще поставим акцент върху действащия общински фонд за асистирана репродукция. За поредна година Община Кюстендил се включва в отбелязването на Световния ден на интензивното ходене, инициатива която е отворена през целия месец октомври. За планираните дейности в тази връзка ще разкаже Стоян Стоянов, експерт „Младежки дейности” към Община Кюстендил.  Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка със студиото е 078/55 18 50. Водещ на предаването е Венцеслав Илчев.", "date": "2017.10.09", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/10/09/2444462/smolyan-deputatat-ot-gerb-d-r-daniela-daritkova-vrachi-chilovata-nagrada-na-pnevmologa-d-r-zlatka-shopova.html", "text": "На форум в Пампорово, организиран от Районната лекарска колегия в Смолян, депутатът от ГЕРБ и председател на здравната комисия в Народното събрание д-р Даниела Дариткова връчи Чиловата награда на дългогодишния пневмолог и фтизиатър д-р Златка Шопова, съобщиха от пресцентъра на ПП ГЕРБ – Смолян. В навечерието на Св. Иван Рилски – Деня на българския лекар, тя поздрави своите колеги за това, че успяват да запазят традицията на Чиловите дни в Смолян. „Защото така демонстрираме, че научни форуми могат да се организират не само в големите университетски центрове, но и в малките региони. Това е изключително ценно за поддържане нивото на квалификация на лекарите. Важно е да бъдат отличавани лекарите като д-р Шопова, които имат значение за местното здравеопазване. А най-ценно е, когато колегите ти те номинират за награда, защото тогава признанието е най-истинско“, подчерта д-р Дариткова. Със сребърна значка Национално ниво „Лекар на годината“ бе наградена д-р Юлка Такева – офталмолог, дългогодишен лекар в Девин. Със сребърна значка Регионално ниво “Лекар на годината“ бяха удостоени д-р Елена Найденова – детски болести, д-р Георги Беевски – детски болести и детска ревмокардиология, д-р Кузман Гелов – специалист-хирург и директор на РЗОК – Смолян, д-р Алекси Каров – специалист по физиотерапия и рехабилитация, управител  на СБР – НК село Баните. Мероприятието е посветено на един от създателите на българската медицинска наука проф. д-р Константин Чилов и се проведе от 6-ти до 8-ми октомври в хотел „Камелия“ на Пампорово. „Чиловата академия“ е част от непрекъснатото обучение на лекарите от Смолянска област. Участие в нея взеха хабилитирани лектори от Медицинската академия в София и Пловдивски медицински институт. Една част от презентациите бяха на лекари и специализанти от областната болница в Смолян.", "date": "2017.10.09", "title": "Смолян: Депутатът от ГЕРБ д-р Даниела Дариткова връчи Чиловата награда на пневмолога д-р Златка Шопова"}
{"url": "http://www.focus-news.net/news/2017/10/09/2444463/pazardzhik-okrazhniyat-sad-shte-gleda-delo-sreshtu-kmeta-na-obshtina-septemvri-za-ukrivane-na-danatsi.html", "text": "Окръжният съд в Пазарджик ще гледа дело срещу кмета на Община Септември Марин Рачев за укриване на данъци. Това съобщиха от пресцентъра на Окръжен съд - Пазарджик. Делото е образувано по обвинителен акт на Софийска градска прокуратура. Срещу Марин Рачев е повдигнато обвинение за това, че като едноличен търговец е избегнал установяването и плащането на данъчни задължения в големи размери – над 115 100 лв. Съдебното заседание е насрочено за предварително изслушване на страните – без призоваване на свидетели и вещи лица. Началото на съдебното дело е в 14.00 часа, съдия-докладчик е Ивета Парпулова.", "date": "2017.10.09", "title": "Пазарджик: Окръжният съд ще гледа дело срещу кмета на Община Септември за укриване на данъци"}
{"url": "http://www.focus-news.net/news/2017/10/09/2444464/vratsa-deputati-ot-bsp-za-balgariya-shte-predstavyat-pozitsiya-za-krizata-s-bolnitsite.html", "text": "На 9 октомври 2017 г. /понеделник/ от 13.00 ч., във Враца, в клуба на БТА, депутати от левицата ще дадат  пресконференция на тема: \"Кризата в сектор здравеопазване и фалитът на държавните болници\". Това съобщиха от пресцентъра на Националния съвет на БСП.  Ще участват  зам.-председателят на Постоянната комисия по здравеопазването в парламента доц. Георги Йорданов и проф. Георги Михайлов. Участие ще вземат: Николай Иванов, Иван Генов, народният представител от Смолян Дора Янкова, депутати от областите Видин, Ловеч и други области в страната, където болниците също са в тежко състояние.", "date": "2017.10.09", "title": "Враца: Депутати от \"БСП за България\" ще представят позиция за кризата с болниците"}
{"url": "http://www.focus-news.net/news/2017/10/09/2444465/kyustendil-sedmitsa-na-ruskoto-kino-zapochva-v-grada.html", "text": "Седмица на руското кино започва в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. От 9 до 13 октомври в залата на Възрожденското училище ще бъдат представяни руски филми, инициативата се организира съвместно с Руски културно-информационен център. За всички почитатели на руското кино – входът е безплатен. Прожекциите са от 17.30 часа. Седмицата на руското кино ще започне с филма „Ние сме от джаза.”\r\nВенцеслав ИЛЧЕВ", "date": "2017.10.09", "title": "Кюстендил: Седмица на руското кино започва в града"}
{"url": "http://www.focus-news.net/news/2017/10/09/2444466/stara-zagora-narodniyat-predstavitel-ot-gerb-emil-hristov-organizira-priemna-za-grazhdani.html", "text": "Народният представител от ГЕРБ Емил Христов организира приемна за граждани, съобщиха от пресцентъра на партията. Депутатът ще се срещне с граждани от 11.00 до 13.00 часа в офиса на партията. Записвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.", "date": "2017.10.09", "title": "Стара Загора: Народният представител от ГЕРБ Емил Христов организира приемна за граждани"}
{"url": "http://www.focus-news.net/news/2017/10/09/2444467/pregled-na-osnovnite-temi-v-starozagorskiya-pechat.html", "text": "„Ради Милев стана трети на 48-часовия ултрамаратон в Унгария. 69-годишният казанлъчанин постави национален рекорд с 312 км” е водещо заглавие на в. „Старозагорски новини”. Състезанието се проведе по същото трасе, на което през май се състоя 6-дневното бягане за Световната купа (най-силното 6-дневно бягане през последните години). За седемте години, откакто се провежда, там са поставени 26 световни и 99 национални рекорда. Два от поставените световни рекорда са на Ради Милев. В 48-часовото бягане участваха много силни ултрамаратонци, сред които се открояваше англичанинът Уилям Сичел. България бе представена от Ради Милев от казанлъшкия лекоатлетически клуб „Цветанка Христова”. Ради бе и най-възрастният участник (69 г.), а разликата между него и най-младия участник е била повече от 43 години. При мъжете за място в тройката са се борили 7-8 състезатели, след които и Ради. През първия час той е бил 10-и, на 13-ия час - 8-и, на 21-ия - 6-и, за известно време е бил 2-ри, но окончателно завършва 3-ти с 312 км и 560 метра, на 3.2 км след втория и на 6.44 км след победителя Рекс от Филипините. Повече по темата четете на страниците на изданието.\r\n„Царският вагон отпътува за София. От Столична община прибрали антиката от Стара Загора, за да я реставрират” информира вестникът. Столичният кмет Йорданка Фандъкова изпревари старозагорските управници и сложи ръка върху антика, свързана с историята на България, която от средата на 1959 година беше пазена върху жп коловозите край гарата в Града на липите. Следобед в петък вагон, произведен преди 104 години в завода на град Гота за нуждите на принц Кирил Сакскобурготски, отпътува от Стара Загора за София по разпореждане на главния ревизор на държавната НКЖИ. Неофициално стана ясно, че е закупен на цена на „старо желязо” от Столична община и след реставрация ще украсява парка „Врана”. Дългогодишни жп служители припомнят, че вагонът е бил „закотвен” на досегашното си място през далечната 1958-1959 година. Никой не знае къде са изчезнали мебелите, с които е бил обзаведен за коронованите особи. В салона, където се е поднасяла храната, личат местата за няколко стенни часовника, отмерващи различното европейско време. (Под сурдинка се коментира, че поне един от часовниците се съхранява в Националния исторически музей!). Според запознати посудата е била изработена от злато и сребро. Запазени са няколко бронзови ръкохватки и табелки, указващи годината на построяването и мястото. Повече по темата можете да научите от страниците на изданието.\r\n„Старозагорски новини” няма да реди празни столове пред МС. В регионалните медии много столове стоят празни, но не заради „политически заплахи”, а защото основната част от публичните средства се изсипват в няколко национални телевизии, четем на страниците на печатното издание. От Асоциацията на европейските журналисти – България, призоваха медийната гилдия на протест в сряда – 11 октомври, пред Министерски съвет. Протестът се организира с призива „По-добре празни столове, отколкото празни въпроси” и е по повод участията на депутата от ГЕРБ Антон Тодоров и вицепремиера Валери Симеонов в петък по Нова телевизия. „Не ни е страх, че столовете ни ще останат празни и няма да се поддадем на натиска да задаваме празни, удобни въпроси”, посочват на Фейсбук страницата си от Асоциацията. \r\nПодчертава се, „че скандалите се случват в навечерието на българското председателство на ЕС, а вчера от пресслужбата на МС бе изпратен и ултиматум”. Призивът на АEЖ случайно или не съвпадна с един друг призив, който беше разпространен до старозагорските медии с молба за подкрепа на водещия сутрешния блок по Нова телевизия Виктор Николаев. Той дойде от един политически офис, който от доста месеци воюва срещу ГЕРБ и в него под прикритието за накърнената свобода на словото в прав текст се настоява за оставката на депутата Антон Тодоров. Още по темата можете да научите в. „Старозагорски новини”.", "date": "2017.10.09", "title": "Преглед на основните теми в старозагорския печат"}
{"url": "http://www.focus-news.net/news/2017/10/09/2444468/sport-grigor-dimitrov-otstapi-s-edna-pozitsiya-v-svetovnata-ranglista.html", "text": "Григор Димитров отстъпи с една позиция в световната ранглиста и през новата седмица е поставен под номер девет. За първата ракета на България предстои участие на предпоследния за сезона турнир от сериите „Мастърс 1000“, който се провежда в Шанхай.\r\nЛидер в класацията остава победителят от турнира в Пекин - Рафаел Надал, следван от швейцареца Роджър Федерер и британеца Анди Мъри. Друга промяна в „Топ 10“ е завръщането на белгийския тенисист Давид Гофен, който след победата на турнира в Токио зае 10-то място в световната ранглиста.", "date": "2017.10.09", "title": "Спорт: Григор Димитров отстъпи с една позиция в световната ранглиста"}
{"url": "http://www.focus-news.net/news/2017/10/09/2444469/pazardzhik-praznichna-sveta-liturgiya-v-chest-na-hristiyanskiya-svetets-avraam-se-otsluzhva-v-hramovete-v-grada.html", "text": "Празнична света литургия в чест на християнския светец Авраам се отслужва в храмовете в Пазарджик, предаде репортер на Радио „Фокус“ – Пазарджик. Свети пророк Авраам е считан за един от тримата праотци на Израел. Той е смятан за създател на Стария завет и олицетворява специалната връзка между еврейския народ и Бога, като е класически пример за безусловна вяра и образец за подражание. Името Аврам произхожда от еврейски и означава „баща на множество“, което е красноречиво доказателство, че той ще бъде смятан за прародител на евреите. Основното, доминиращото негово качество е бащинството, както и готовността му да пожертва сина си. Имен ден празнуват, носещите имената Аврам, Авраам и техните производни.\r\nАлбена ЖИЛЕКОВА", "date": "2017.10.09", "title": "Пазарджик: Празнична света литургия в чест на християнския светец Авраам се отслужва в храмовете в града"}
{"url": "http://www.focus-news.net/news/2017/10/09/2444470/smolyan-deputatat-ot-gerb-d-r-daniela-daritkova-shte-sadeystva-za-izgrazhdane-na-sportna-ploshtadka-v-srednoto-uchilishte-v-obshtina-banite.html", "text": "Съдействие за изграждане на спортна площадка поиска от депутата от ГЕРБ д-р Даниела Дариткова директорът на СУ „Христо Ботев“ в Баните Пенчо Токучев, съобщиха от пресцентъра на ПП ГЕРБ – Смолян. Той присъства на приемна, обявена предварително от народния представител и председател на здравната комисия в НС. Директорът на училището обясни, че администрацията е възложила проектиране за желаната спортна площадка с няколко игрища чрез обществена поръчка на стойност 30 000 лева. Очакваната стойност, необходима за нейната реализация, ще е около 300 000 лева. Токучев се надява площадката да бъде готова за предстоящия юбилей на училището, който ще се отбележи тържествено на 2 юни 2018 г. Школото има нужда също от подновяване на парната инсталация, нови радиатори и ремонт на покрива.  Към приемната на д-р Дариткова се присъедини кметът на общината Милен Белчев, тъй като очаквано няколко от питанията касаеха местната администрация. Той я запозна с проектите, по които работи общината и на които разчита за финансиране. Най-големите надежди на Белчев са да получи одобрение за проектите, които е подал по Програмата за развитие на селските райони (ПРСР) на обща стойност 13.5 млн. лв. Единият е за реконструкция и рехабилитация на улични мрежи на стойност 2.5 млн. лв. Другият е за реконструкция на пътя от Баните към Вишнево и Гълъбово. Третият е за главен водопровод на Стърница, Давидково, Баните, Вишнево, Оряховец и Дрянка с водоем за Оряховец и пречиствателна станция. Живущи в блок се оплакаха, че местната управа иска да им отнеме част от детската площадка за паркинг. Оказа се обаче, че има планиран паркинг, но не където е детската площадка. „В никакъв случай няма да развалям детската площадка. Аз съм я строил, как ще я развалям“, заяви кметът Милен Белчев. Местен предприемач се жалва, че минералната вода, за която плаща концесионна такса, не му е достатъчна. Белчев обясни, че е изготвил проект за изграждане на нов водоем до помпеното съоръжение и всеки концесионер ще може да черпи толкова, за колкото е платил такса. Докато се реализира проектът на стойност 250 000 лв. към администрацията е назначен човек, който ръчно да пуска и спира крановете. Много от оплакванията пред д-р Дариткова бяха за назначени пенсионери за помощен персонал в санаториума на Баните при наличие на млади кандидати. Съветът на д-р Дариткова бе да подават молбите си за работа в Специализираната болница за рехабилитация с копие до националното управление на санаториума. Да се допитат лично за хода на проектите по ПРСР дойдоха кметът на Оряховец Невен Белчев – близнак на общинския кмет, и кметицата на Вишнево Бистра Топалова, защото очакват свеж ресурс за инвестиции в селата им. Приемната на д-р Дариткова в Баните завърши с медицински прегледи на деца.", "date": "2017.10.09", "title": "Смолян: Депутатът от ГЕРБ д-р Даниела Дариткова ще съдейства за изграждане на спортна площадка в средното училище в община Баните"}
{"url": "http://www.focus-news.net/news/2017/10/09/2444471/veliko-tarnovo-s-27-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 27 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 143 см. Температурата на водата e 14.1  градуса. Над българския участък днес ще преобладава слънчево време. По-значителни увеличения на облачността ще има следобед, но валежи са малко вероятни. Ще духа умерен, временно и силен вятър, от запад – северозапад. Максималните температури ще са между 10° и 17°.", "date": "2017.10.09", "title": "Велико Търново: С 27 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/10/09/2444472/dzhumhuriet-osven-turtsiya-eto-darzhavite-s-koito-predi-tova-sasht-sa-preustanovili-podavaneto-na-molbi-za-vizi.html", "text": "В снощното съобщение на посолството на САЩ в Анкара се посочва, че за неопределен срок е стопирано подаването на молби за американски визи във всички дипломатически представителства в Турция, пише вестник „Джумхуриет”. Сред държавите, в които понастоящем САЩ са преустановили подаването на молби за визи, са Иран, Либия, Сирия, Йемен, частично Беларус, както и Камбоджа. \r\nНа 18 октомври ще влезе в сила „декретът за визови забрани”, подписан от президента Доналд Тръмп. В него освен ограничаване на пътуванията са предвидени и много по-строги процедури за контрол на сигурността по отношение на граждани от Иран, Либия, Сомалия, Сирия, Йемен, Чад, Северна Корея и Венецуела, посочва още „Джумхуриет”.  Георги Димов", "date": "2017.10.09", "title": "„Джумхуриет”: Освен Турция, ето държавите, с които преди това САЩ са преустановили подаването на молби за визи…"}
{"url": "http://www.focus-news.net/news/2017/10/09/2444473/sotsiologat-kancho-stoychev-napregnato-shte-bade-zasedanieto-na-konsultativniya-savet-za-natsionalna-sigurnost-pri-prezidenta-rumen-radev-za-borbata-s-koruptsiyata.html", "text": "Изключително напрегнато ще бъде заседанието на Консултативния съвет за национална сигурност (КСНС) при президента Румен Радев за борбата с корупцията. Това прогнозира в сутрешния блок „Добро утро, България“ на Радио “Фокус” социологът Кънчо Стойчев във връзка със заседанието на КСНС на тема „Необходими законодателни мерки за противодействие на корупцията“, което ще се проведе днес. Според социолога у нас липсва воля и България няма да помръдне и милиметър напред без този проблем да бъде решен. По думите му ситуацията в страната е достигнала своя предел и няма връщане назад. \r\n„Има две обективни противоречия. Едното е между Бойко Борисов и Цветан Цветанов. Борисов, в качеството си на държавник, отговаря за цялата държава, в по-голяма степен е заинтересован да има по-биологично управление и по възможност - по-ефективна борба с корупцията. Докато Цветанов брани в момента тесни партийни интереси и опазване на едно безобразно статукво на срастване на партия с държава. Има обективен проблем и напрежение между премиера и президента Румен Радев. Не е в интереса на Бойко Борисов да има независима фигура, каквато е държавният глава – силна, с центъра на властта, защото президентът в България става такъв, независимо от ограничените правомощия, който да противостои“, коментира той. Кънчо Стойчев каза още, че ако на днешния дебат на заседанието на Консултативния съвет за национална сигурност при президента надделее разумът, ще бъде видян истинският проблем, който по думите му е тежкото срастване на партията с държавата.", "date": "2017.10.09", "title": "Социологът Кънчо Стойчев: Напрегнато ще бъде заседанието на Консултативния съвет за национална сигурност при президента Румен Радев за борбата с корупцията"}
{"url": "http://www.focus-news.net/news/2017/10/09/2444474/d-r-stanimir-sirakov-umbal-sv-ivan-rilski-mozachnata-operatsiya-koyato-izvarshihme-na-dete-e-vtorata-ili-tretata-ot-takava-slozhnost-v-balgariya.html", "text": "При детенцето става въпрос за комплексна артерио-венозна малформация. Това е втората или третата операция от такава сложност, извършена в България. Това каза в интервю за Агенция „Фокус“ д-р Станимир Сираков за уникалната мозъчна операция на дете, която беше извършена в УМБАЛ „Св. Иван Рилски“. „Преди 2010-2011 година изпращаме такива пациенти в чужбина, най-вече във Франция, при светилата в тази област. При това детенце се наложи ние да направим операцията, защото беше от спешен порядък. Получи се добре, да не кажа, че резултатът наистина беше много добър“, посочи той. „От 2012 година се занимаваме с ендоваксуларното лечение на мозъчни аневризми и такива артерио-венозни малформации. Имаме скромен опит с мозъчен инсулт в остра фаза, най-вече, защото в клиниката ни няма спешност“, обясни д-р Сираков. „Ние сме пионерите, които въведохме този метод. Все още се налага в България. Малък екип сме. Отскоро се създаде и Референтният център за мозъчно-съдови заболявания. Той се занимава изцяло със съдовата патология. Това, което третираме са мозъчни аневризми, артерио-венозни малформации и острия исхимичен мозъчен инсулт“, заяви той. „По случая с детенцето получихме от проф. Шапо и проф. Море поздравления по е-мейл, че сме се справили на много добро ниво. На практика обучението ни продължи година, година и половина преди да се върнем и да започнем да го прилагаме в България“, каза още Станимир Сираков. \r\nБиляна ИВАНОВА", "date": "2017.10.09", "title": "Д-р Станимир Сираков, УМБАЛ „Св. Иван Рилски“: Мозъчната операция, която извършихме на дете, е втората или третата от такава сложност в България"}
{"url": "http://www.focus-news.net/news/2017/10/09/2444475/mvr-nad-polovin-ton-kontrabandni-perilni-preparati-v-lek-avtomobil-otkriha-mitnicheskite-i-granichni-sluzhiteli-na-gkpp-lesovo.html", "text": "Недекларирани 419 опаковки с перилни препарати, омекотители, шампоани и други артикули за бита с общо тегло над половин тон иззеха гранични и митническите служители на ГКПП \"Лесово\" от лек автомобил с българска регистрация. Това съобщиха от пресцентъра на МВР. Колата е влязла в страната от Турция през ГКПП \"Лесово\" на 5 октомври 2017 г. сутринта. Митническите и гранични служители на ГКПП \"Лесово\" предприели съвместна проверка на автомобила по искане на служителите от „Гранична полиция“. При инспекцията, те открили в багажника на автомобила и в чанти в купето на колата рекордно количество недекларирани перилни препарати от различни марки и в различни опаковки, омекотители, шампоани, ароматизирани води и други препарати за бита. Общо над 514 кг са иззетите контрабандни стоки. Установено е, че те са собственост на един от пътниците в автомобила, част от недекларираните артикули били покрити и сред личните му вещи. Срещу нарушителя - български гражданин с адресна регистрация в област Разград,  е съставен акт за нарушение на Закона за митниците.", "date": "2017.10.09", "title": "МВР: Над половин тон контрабандни перилни препарати в лек автомобил откриха митническите и гранични служители на ГКПП \"Лесово\""}
{"url": "http://www.focus-news.net/news/2017/10/09/2444476/sliven-prodalzhavat-otkritite-priemni-na-obshtinskite-savetnitsi-ot-gerb.html", "text": "Общинските съветници от ПП ГЕРБ – Сливен продължават срещите си с граждани, съобщиха от пресцентъра на партията. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. През последния месец зачестяват въпросите свързани с премахването на незаконни гаражи и „Синя зона“. Приемните се организират всеки понеделник от 9.30 до 16.30 часа. \r\nДнес срещи с гражданите ще проведат народните представители Тодор Начев и Димитър Павлов.", "date": "2017.10.09", "title": "Сливен: Продължават откритите приемни на общинските съветници от ГЕРБ"}
{"url": "http://www.focus-news.net/news/2017/10/09/2444477/blagoevgrad-105-godini-ot-balkanskata-voyna-i-osvobozhdenieto-na-simitli-ot-tursko-robstvo-shte-badat-otbelyazani-s-bogata-programa.html", "text": "105 години от Балканската война и Освобождението на Симитли от турско робство ще бъдат отбелязани с почести. Това съобщи за Радио „Фокус“ – Пирин Таня Тасева, експерт „Връзки с обществеността“ към общината. Честванията на годишнината ще започнат в 17.30 часа. „Тогава на тържествена сесия на Общински съвет Симитли, която ще се проведе в Народно читалище „Св. Климент Охридски“ със званието „Почетен гражданин“ на Община Симитли ще бъде удостоен председателят на Българския червен кръст акад. Христо Григоров. Той е тясно свързан със Симитли, като внук на големия български революционер Ичко Бойчев, който е бил един от главните освободители на Симитли преди 105 години. В знак на признание за саможертвата на освободителя на Пиринска Македония и в частност на Симитли, общинското ръководство ще удостои внука на революционера с почетното звание“, каза още Тасева.\r\nВ 18.00 часа събитието ще се пренесе на централния площад в град Симитли пред паметника „100 години свобода”, който бе изграден в чест на загиналите за свободата. Кметът на Общината Апостол Апостолов, общински съветници, представители на институции и граждани ще положат венци и цветя на признателност. Почетен караул ще бъде строен пред паметника по случай 105-ата годишнина от свободата на Симитли.\r\nВоеннослужещи от военно формирование 56 040 – Благоевград заедно с граждани и гости ще отдадат почести пред героите-освободители. Ученици от СУ „Св. св. Кирил и Методий“ в Симитли ще участват в празничния ден. Те ще разкажат най-важните моменти от историята на Пиринска Македония. Всички присъстващи ще преклонят глава и ще коленичат пред подвига и саможертвата на хиляди знайни и незнайни войни, дали живота си да бъдем свободни.\r\nЛивия НИНОВА", "date": "2017.10.09", "title": "Благоевград: 105 години от Балканската война и Освобождението на Симитли от турско робство ще бъдат отбелязани с богата програма"}
{"url": "http://www.focus-news.net/news/2017/10/09/2444478/pregled-na-osnovnite-temi-vav-varnenskiya-pechat.html", "text": "„Руснаците трябва да ни припознаят като дестинация за СПА туризъм“ е заглавие от първа страница във варненския вестник „Черно море“. Руските туристи са изключително ценни за България и трябва да бъдат запознати освен с морските и зимните почивки също и с възможностите на страната ни за поклоннически, културно-исторически, СПА, голф, кулинарен туризъм“, заяви ресорният зам.-министър Милко Теофилов по време на форума “Духовни и историко-патриотични маршрути в Русия и България”, който се проведе в курорта Св. св. Константин и Елена. Проявата бе открита с приветствие от името на министър Николина Ангелкова, в което тя пожелава успех на двустранните срещи и заявява, че „Русия е изключително важен генериращ пазар за българския туризъм и Министерството на туризма полага последователни усилия за гарантиране на най-добрите условия за посрещане и престой на руските гости“. Припомня се също, че руските граждани заеха 4-тото място в класацията на Националния статистически институт за чуждестранните туристи, посетили страната ни през 2016 г., с над 580 хил. посещения и ръст около 20% спрямо предходната година. „Започна кампанията „Православни семейни ценности срещу агресията“, информира всекидневникът. „Православните семейни ценности срещу агресията“. Това е насловът на кампания, организирана от сдружение „Отвори очи“ и подкрепена от община Варна и Варненската и Великопреславска митрополия. Целта на семинара, който се проведе в Духовно-просветния център „Св. Архангел Михаил“, е хората да получат информация, за да преодолеят агресията или да се защитят от нея. „През октомври преглеждат безплатно за рак на гърдата“, четем още в броя. Безплатни профилактични прегледи за рак на гърдата ще има в клиниката по гръдна хирургия в УМБАЛ „Света Марина“ във Варна през октомври, съобщиха от лечебното заведение. Скринингът ще се провежда в дните понеделник, сряда и четвъртък от 14.00 до 15.00 часа след предварително записване на телефон 052/ 978 660. „Орфей“ на Държавен куклен театър – Варна, спечели “Златният делфин” е друга тема в изданието. Постановката „Орфей“ на Държавен куклен театър – Варна, спечели голямата награда на XVII международен фестивал „Златният делфин“. За първи път в историята на фестивала варненските кукленици се включиха с дебютно представление. Въздействащият спектакъл заслужи също наградата за майсторско техническо осъществяване, а Христо Намлиев бе отличен за оригинална музика. Ученичката Миляна Ношкова, която заплени публиката в ролята на Евридика, получи наградата за дебют. Отличието за женска роля в представление за деца получи Вера Стойкова за „Мечо Пух“. „Близо тон риба иззеха инспекторите на ИАРА през септември“, информира изданието. Над 1500 проверки на територията на страната извършиха инспекторите на Изпълнителната агенция по рибарство и аквакултури (ИАРА) за периода от 1 до 30 септември 2017 г. 920 кг е иззетата риба, от която 230 кг е дарена. Конфискуваните мрежи са с обща дължина от близо 24 000 метра. За нарушенията са съставени 83 акта. „По европейски проект създадоха асоциация на дребните рибари“, четем още в броя. Учредена е Европейска асоциация на рибарите от Черно море, която ще представлява интересите и ще подпомага дребномащабния риболов. Това заяви д.и.н. Димитрина Костова, председател на новата асоциация. Тя е управител на Ес Пи Консулт БГ ООД – бенефициент по проекта „Мерки за подпомагане на дребномащабните рибари”, финансиран от Генералната дирекция по морско дело и рибарство към ЕК, в който основно е заложено създаването на такава структура.", "date": "2017.10.09", "title": "Преглед на основните теми във варненския печат"}
{"url": "http://www.focus-news.net/news/2017/10/09/2444479/pleven-nad-1000-litra-nelegalen-alkohol-e-otkrit-v-chasten-imot-v-selo-v-obshtina-cherven-bryag.html", "text": "Митническа мобилна група на Централна митническо управление /ЦМУ/ задържа над 1000 литра нелегален алкохол, укрит в частен имот в село в община Червен бряг. Това съобщиха от пресцентъра на Агенция \"Митници\". На 5 октомври 2017 г. мобилен митнически екип е извършил проверка в къща с прилежащ към нея стопански двор. Митническите служители установили, че лицето, обитаващо имота, държи общо 1072 л течност с мирис на алкохол. Установено е, че 87 литра от общото количество представлява чист спирт. Алкохолът е бил разпределен в пластмасови туби с различни вместимости. По-голямата част от нелегалната акцизна стока е била заровена в сеното на втория етаж на стопанска постройка. Етажът е бил специално пригоден за сеновал. Останалата част от алкохола е намерен в мазето на къщата. Собственикът на имота не е представил документи, от които да е видно, че дължимият акциз е заплатен. Алкохолът е иззет, изпратени са проби за лабораторен анализ. Предстои образуване на административнонаказателно производство.", "date": "2017.10.09", "title": "Плевен: Над 1000 литра нелегален алкохол е открит в частен имот в село в община Червен бряг"}
{"url": "http://www.focus-news.net/news/2017/10/09/2444480/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Времето променливо - облачно на места мъгливо. В планините духа вятър, температурите са между 3 и 6 градуса. Снежната покривка в Стара планина е между 20-25 см, а на „Алеко“ е до 25 см.  На останалите места почти няма снежна покривка. Няма регистрирани инциденти в планините през изминалото денонощие. Информация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nДеница КИТАНОВА", "date": "2017.10.09", "title": "ПСС: Лоши са условията за туризъм в планините"}
{"url": "http://www.focus-news.net/news/2017/10/09/2444481/varna-mladezh-bez-knizhka-predizvika-katastrofa-s-avtomobil-na-odmvr-v-opit-da-izbyaga-ot-politseyska-proverka.html", "text": "Младеж без книжка предизвика катастрофа с автомобил на ОДМВР в опит да избяга от полицейска проверка. Това съобщиха от пресцентъра на ОДМВР – Варна. Предприети са действия за цялостното изясняване на инцидента. Вчера, около 11.00 часа, на входа на село Генерал Колево, служители на реда подали сигнал със стоп палка за спиране и извършване на проверка към водача на лек автомобил „Опел Астра“. Той обаче продължил движението си, което наложило да бъде последван от полицейски екип с микробус „Фиат Ивеко“ в специален режим на движение, с пуснати звуков и светлинен сигнал. В края на селото водачът на опела допуснал пътно произшествие със служебния микробус на ОДМВР – Варна. След инцидента е установена самоличността на шофиралия – младеж с инициали А. М. (на 19 г.) от шуменското село Пет могили, неправоспособен. Двамата му спътници побягнали, за да се укрият. След отправено устно предупреждение, полицейски служител произвел два изстрела със служебното си оръжие. Един от младежите, на 17 години, е получил рана в седалищния мускул. Настанен е в болница, няма опасност за живота му. Продължават действията по издирване на избягалия.\r\nЗа случая е уведомен прокурор при Районна прокуратура – Девня, както и следовател при Окръжна следствена служба – Варна, по случая се води проверка.", "date": "2017.10.09", "title": "Варна: Младеж без книжка предизвика катастрофа с автомобил на ОДМВР в опит да избяга от полицейска проверка"}
{"url": "http://www.focus-news.net/news/2017/10/09/2444482/the-slovenia-times-balgarski-film-specheli-golyamata-nagrada-na-viii-festival-na-evropeyskoto-i-sredizemnomorsko-kino.html", "text": "Българският филм „Слава\" на Кристина Грозева и Петър Вълчанов спечели голямата награда на VIII Фестивал на европейското и средиземноморското кино, който бе проведен в югозападния словенски град Пиран, съобщава вестник The Slovenia Times.\r\nБългаро-гръцката продукция е социално натоварена драма за корупцията. „Слава“ е отлична критика за корумпираното общество и медии\", категорично бе тричленното жури, което отреди голямата награда за лентата.\r\n„Това е филм с отличен сценарий и актьорско майсторство, който успява да изгради една голямата история за балканския манталитет от малко събитие от периферията\", допълни още журито. Тереза Герова", "date": "2017.10.09", "title": "The Slovenia Times: Български филм спечели голямата награда на VIII Фестивал на европейското и средиземноморско кино"}
{"url": "http://www.focus-news.net/news/2017/10/09/2444483/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Българският филм „Слава\" на Кристина Грозева и Петър Вълчанов спечели голямата награда на VIII Фестивал на европейското и средиземноморското кино, който бе проведен в югозападния словенски град Пиран, съобщава вестник The Slovenia Times.\r\nБългаро-гръцката продукция е социално натоварена драма за корупцията. „Слава“ е отлична критика за корумпираното общество и медии\", категорично бе тричленното жури, което отреди голямата награда за лентата.\r\n„Това е филм с отличен сценарий и актьорско майсторство, който успява да изгради една голямата история за балканския манталитет от малко събитие от периферията\", допълни още журито.\r\n*** Министър-председателят на Гърция Алексис Ципрас се подготвя за обсъждането на редица важни въпроси с президента на САЩ Доналд Тръмп в рамките на среща, която ще се проведе в Белия дом на 17 октомври, пише електронното издание Ekathimerini. Очаква се сред водещите теми в преговорите между двамата лидери да бъдат позицията на Международния валутен фонд (МВФ) по отношение на третия спасителен план на Гърция, както и двустранното сътрудничество в областта на отбраната. \r\nПреди началото на визитата правителствен източник от Вашингтон подчерта значението на посещението на лидер на лява партия като СИЗИРА  в Белия дом.\r\nПо всичко личи, че Вашингтон продължава да се интересува от по-нататъшното развитие на сътрудничеството с Гърция в отбранителния сектор. През уикенда алтернативният министър на отбраната Димитрис Витсас ще пътува до САЩ, за да присъства на конференция по отбраната и да проучи възможностите за оръжейната компания Hellenic Defense Systems (EAS).\r\nПриоритет за EAS е модернизирането на гръцката въздушна флотилия, но поради бюджетните ограничения все още не е ясно кога това ще бъде възможно. Във всеки случай посещението на Витас се очаква да подготви почвата за по-високи преговори във военната сфера, които трябва да се проведат в рамките на посещението на Ципрас във Вашингтон.\r\nОсновният проблем на гръцкия премиер обаче остава  осигуряването на по-гъвкава позиция от страна на МВФ, за да се гарантира, че до края на тази година ще бъде завършен третият преглед на спасителния план за Гърция.\r\nПреди очакваното пристигане на Ципрас във Вашингтон, външният министър Никос Кодзиас се очаква да посети САЩ за разговори с съветника по националната сигурност Хърбърт Реймънд Макмастър по въпроси от двустранна геополитическа значимост.\r\n*** Със споразумението за въвеждане на горна граница за прием на бежанци в Германия, Християндемократическият съюз (ХДС) на Ангела Меркел и Християнсоциалният съюз (ХСС) на Хорст Зеехофер направиха решаваща стъпка по пътя за коалиция със „Зелени“ и Свободната демократическа партия (СвДП). Очаква се в понеделник по обед Съюзът (ХДС/ХСС) да отправи първа покана за преговори за „ямайска коалиция“, съобщава националният ежедневник Die Frankfurter Allgemeine Zeitung.\r\nВ късните часове на неделя двете сестрински партии постигнаха съгласие за приемането на максимум 200 хил. бежанци годишно. Компромисът обаче предвижда изключения за специални случаи. Ако ограничението не отговаря на международната или вътрешната ситуация, Бундестагът може да направи „корекции нагоре или надолу“ на броя на лицата, на които да предостави закрила. Имиграцията на работници или чуждестранни граждани от Европейския съюз не е засегната от споразумението. „Виждате ме доволен, защото направихме голяма крачка напред“, заяви християндемократът Петер Алтмайер след края на срещата в неделя.\r\n*** Нападенията и заплахите за насили насочени срещу джамии са се удвоили за последната година, показват данни, публикувани днес, пише британското ляво издание Morning Star.\r\nПолицията е регистрирала 110 престъпления от омраза срещу мюсюлмански религиозни учреждения във Великобритания, за периода между март и юли тази година, докато за същия период на миналата година те са били 47.\r\nСлучаите на злоупотреби включват заплахи за „взривяване на джамия“, както и чупене на прозорци на сгради и паркирани коли.\r\nДруги форми на нападения включват обидни графити по стените на сградите, нападения над молещи се, два случая на палеж и два случая на закачане на бекон на дръжките на вратите на джамиите.\r\nИстинският брой на престъпленията от омраза насочени срещу джамиите, най-вероятно е по-голям заради разликите в отчитането на статистиката от полицията и защото не всички полицейски управления са включени в данните.\r\nДвадесет и пет районни управления са отчели годишно увеличение на престъпленията от омраза срещу джамии, като най-голямо е това в района на Манчестър, където са извършени девет такива престъпления, а миналата година не е регистрирано нито едно. Сериозно увеличение има и в Лондон, където са извършени 17 такива акта, а миналата година те са били 8.\r\nРазследването е направено в 42 от общо 45 полицейски управления.\r\nДанните се появиха само няколко седмици след няколко знакови инцидента. Имамът и хирург Насер Курди, който е давал първа помощ на жертвите от атентата в Манчестър, беше наръган в гърлото пред джамия в Чешир, а 14-годишно момче беше наръгано неколкократно в главата пред джамия в Бирмингам.\r\nДруги известни случаи на престъпления от омраза срещу джамиите тази година, са терористичната атака във Финсбъри парк през юни, палежът на джамия в Манчестър през юни, която остави сградата изтърбушена и изпращането на бял прах – за който се предполагаше, че може да е антракс – и бомбените заплахи срещу три джамии в Лондон през същия месец.\r\nВъпреки че полицията установи, че белият прах е безвреден, Еркин Гюней, лидер на мюсюлманската общност и директор на погребенията в джамията Шакълуел в северен Лондон каза, че заплахите са „сърцераздирателни“.\r\nТой сподели, че неговата джамия е преживяла „нападения от БНП(Британската национална партия), замеряне със свински глави и други издевателства, след като баща му е основал това място за молитва през 70-те години на XX век.\r\n***", "date": "2017.10.09", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/09/2444484/dzhumhuriet-vizovata-kriza-sas-sasht-srina-valutniya-kurs-na-turskata-lira.html", "text": "След замразяването на визовите процедури между Турция и САЩ валутният курс на долара и еврото рязко скочиха нагоре, а турската лира буквално се срина, пише вестник „Джумхуриет”.  Валутната търговия в петък приключи на равнище 1 ЩД = 3.61 турски лири. Котировките скочиха на ниво от 3.67 турски лири след съобщението за визовата „ваканция”, а след нейното официално потвърждение – чак на равнище от 3.80 турски лири за 1 ЩД, или обезценяване с около 4%. Това е най-високият курс на ЩД към турската лира от април досега. \r\nПри еврото положението е същото. Дори е регистриран нов рекорд – курсът на еврото надмина дори и нивото от 4.46 турски лири за 1 евро, посочва още „Джумхуриет”. Георги Димов", "date": "2017.10.09", "title": "„Джумхуриет”: Визовата криза със САЩ срина валутния курс на турската лира"}
{"url": "http://www.focus-news.net/news/2017/10/09/2444485/smolyan-pochinal-e-56-godishen-mazh-zatisnat-pokrivna-konstruktsiya-pri-sabaryane-na-darvena-postroyka.html", "text": "На 7 октомври 2017 г. около 11:20 ч. в Районно управление на МВР-Смолян е получено съобщение, че в град Смолян, ул. \"Младост\", при събаряне на дървена постройка, използвана за гараж, пада покривната конструкция и затиска собственика - 56-годишен мъж от град Смолян, който е починал на място. Това съобщиха от ОДМВР-Смолян.  Местопроизшествието е посетено от дежурна оперативна група при ОДМВР - Смолян и Окръжна следствена служба - Смолян. Данни за насилствена смърт не са установени. Тялото на починалия е транспортирано в МБАЛ \"Д-р Братан Шукеров\" гр. Смолян за извършване на аутопсия. Образувано е следствено дело.", "date": "2017.10.09", "title": "Смолян: Починал е 56-годишен мъж, затиснат покривна конструкция при събаряне на дървена постройка"}
{"url": "http://www.focus-news.net/news/2017/10/09/2444486/sofiya-sluzhiteli-na-orazheyniya-zavod-emko-protestirat-na-pl-nezavisimost.html", "text": "Служители на оръжейния завод „Емко“ са се събрали отново на протест на пл. „Независимост“, предаде репортер на Агенция „Фокус“. Протестиращите скандират „Оставка“, развяват българското знаме. Около сградата на президентство и около протестиращите полицейското присъствие е засилено. Движението се осъществява нормално. Агенция „Фокус“ припомня: На 6 октомври държавата върна лиценза на оръжейното дружество „Емко“ , който бе отнет, тъй като фирмата е нарушавала правилата за безопасност като най-сериозното нарушение е съхраняване на боеприпаси на работната площадка, с което се застрашавал животът на работниците и населението. Въпреки върнатия лиценз работниците от дружеството както и колегите им от \"Дунарит\" излязоха на протест на площад „Независимост“.  Причината за недоволството им е, че заради процедурата по отнемане на лиценза, дружеството е загубило поръчки от държавната „Кинтекс\", които са пренасочени към друга държавна фирма - \"ВМЗ Сопот\".\r\nНа 9 октомври в студиото на „Денят започва“ министърът на икономиката Емил Караниколов напомни, че оръжейното дружество „Емко“ е свободно да продава произведената си продукция, след като лицензът му беше върнат. С оглед на това Емил Караниколов изрази недоумение защо продължават протестите на работниците от „Емко“ и видя в това опит за „рекет“ към държавата.\r\nЛюба АЛЕКСИЕВА", "date": "2017.10.09", "title": "София: Служители на оръжейния завод „Емко“ протестират на пл. „Независимост“"}
{"url": "http://www.focus-news.net/news/2017/10/09/2444487/sport-viktoriya-tomova-se-izkachi-s-pet-pozitsii-v-svetovnata-ranglista.html", "text": "Виктория Томова се придвижи с пет позиции напред в световната ранглиста и през новата седмица заема 151-во място. С две места по-нагоре е и Цветана Пиронкова, която е 158-ма в света. \r\nСесил Каратанчева е поставена под номер 173, с две позиции по-напред. С едно място по-нагоре се изкачи и Елица Костова, която е 205-та в света.\r\nСимона Халеп стана първата румънка в историята, която оглави класацията за най-добрите тенисистки в света, измествайки испанката Гарбина Мугуруса, която от тази седмица вече е номер две. С едно място нагоре се изкачи и чешката тенисистка Каролина Плишкова, която вече е номер три за сметка на Елина Свитолина.", "date": "2017.10.09", "title": "Спорт: Виктория Томова се изкачи с пет позиции в световната ранглиста"}
{"url": "http://www.focus-news.net/news/2017/10/09/2444488/vitsepremierat-valeri-simeonov-za-iztichaneto-na-sroka-za-izvinenie-koyto-dade-na-nova-televiziya-btv-bnt-i-bnr-temata-nyama-kakvo-poveche-da-se-diskutira-shte-zaveda-delata-v-sada.html", "text": "Темата няма какво повече да се дискутира, ще заведа делата в съда, заяви вицепремиерът Валери Симеонов в студиото на в сутрешния блок на Bulgaria ON AIR \"България сутрин\", запитан какво ще прави, след като 24-часовият ултиматум, който отправи към няколко български медии, вече изтече, в дискусия с журналистите Юлий Москов и Асен Григоров. Това съобщиха от Bulgaria ON AIR. \"Използването на думата \"ултиматум\" в случая е неуместно, тъй като се опитах да дам срок на медиите да ми се извинят, след като прекрачиха закона и не отразиха позицията ми по скандала от петък. Освен това, във въпросния разговор с журналиста Виктор Николаев се опитах да направя нещо, което правят всички гости в телевизионните студиа - да изложа онова, което аз искам зрителите да чуят, не просто да отговарям на въпросите на водещите\", подчерта Валери Симеонов.\r\nТой допълни още, че свободата на словото се изразява в това гостът също да може да преценява по кои въпроси да отговаря и по кои не, а подхвърлянето, че на журналиста Виктор Николаев може да му бъде спретнат \"Викторгейт\" било аналогия с ирония по повод скандала с роднинските назначения в общините.\r\nЖурналистът Юлий Москов посочи, че не смята за заплаха решението на Валери Симеонов да заведе дело срещу медиите. \r\n\"Има нещо по-страшно, което всички пропускаме, а това е че вицепремиерът започна да диктува на журналистите за какво да говорят. Хората във властта не притежават държавата, те трябва да я управляват\", каза Москов.\r\nТой риторично попита защо след избухналия скандал Съюзът на българските журналисти не е изразил становище по въпроса докато асоциацията на европейските журналисти остро възрази и призова за бойкот на управляващи, които заплашват журналисти.\r\nСпоред журналиста Асен Григоров изказването на двама политици един след друг в рамките на няколко минути във връзка с уволнението на журналист, навява на зрителите мисълта, че именно те имат нещо общо със случилото се.\r\nОт Bulgaria ON AIR припомнят, че зам.-председателят на комисията, която се занимава с парламентарната етика - Антон Тодоров, се обърна към Виктор Николаев, казвайки \"много силни думи употребявате, ще ви изядат хляба. Вече изядоха хляба на колежката ви. Виждам, че ѝ липсва столчето\".\r\n\"Проблем се явява и обвинението на вицепремиера към държавните медии, което само по себе си потвърждава твърдението, че те са подложини на натиск от страна на властта в България\", допълни още Асен Григоров.", "date": "2017.10.09", "title": "Вицепремиерът Валери Симеонов за изтичането на срока за извинение, който даде на Нова телевизия, bTV, БНТ и БНР: Темата няма какво повече да се дискутира, ще заведа делата в съда"}
{"url": "http://www.focus-news.net/news/2017/10/09/2444489/zapochna-zasedanieto-na-ksns-pri-prezidenta-rumen-radev-za-antikoruptsionnite-zakonodatelni-merki.html", "text": "Започна заседанието на Консултативния съвет за национална сигурност (КСНС) при президента Румен Радев на тема „Необходими законодателни мерки за противодействие на корупцията“, предаде репортер на Агенция „Фокус“. На „Дондуков“ 2 пристигнаха: правосъдният министър Цецка Цачева, главният прокурор  Сотир Цацаров, зам.-председателят на ПП ГЕРБ и председател на ПГ на партията Цветан Цветанов, председателят на НС Димитър Главчев, председателят на ДПС Мустафа Карадайъ, председателят на БСП и председател на ПГ на „БСП за България“ Корнелия Нинова, финансовият министър Владислав Горанов, вътрешният министър Валентин Радев. Агенция „Фокус“ припомня: На 4 октомври Министерският съвет прие проекта на антикорупционния закон. Той обаче трябва да бъде гласуван и в парламента. От ГЕРБ и от БСП са изготвили два отделни законопроекта. Според този на ГЕРБ ще се създаде нов антикорупционен орган, в който ще бъдат събрани няколко структури. Сред тях ще са комисията за конфискация за имущество и БОРКОР. От БСП предлагат да бъде създадена специална агенция „Антикорупция\". Те обсъдиха антикорупционния си законопроект с професионалните гилдии, като финалната им среща бе с президента. Според БСП, за да бъде новият орган ефективен, той не може да е просто механичен сбор от съществуващи институции с драстично различаващи се правна природа, същност, цели, дейности, функции и правомощия, каквито предложения съществуват.  За да се гарантира неговата независимост и самостоятелност с проектозакона се предлага той да се назначава с указ на президента на републиката за срок от пет години, с възможност само за едно последователно подновяване. Предлага се председателят да бъде подпомаган от трима заместник-председатели, които да се избират с квалифицирано мнозинство от две трети от Народното събрание.\r\nЛюба АЛЕКСИЕВА", "date": "2017.10.09", "title": "Започна заседанието на КСНС при президента Румен Радев за антикорупционните законодателни мерки"}
{"url": "http://www.focus-news.net/news/2017/10/09/2444490/burgas-kmetat-dimitar-nikolov-shte-uchastva-v-preskonferentsiya-po-povod-predstoyashto-obuchenie-po-prilozhno-programirane-v-grada.html", "text": "Бургас става център за Югоизточна България на ученическа програма за обучение по приложно програмиране. Това съобщават от Община Бургас. Подробности за инициативата и нейния хоризонт ще бъдат съобщени на пресконференция, в която ще участват кметът Димитър Николов, заместникът му Йорданка Ананиева, доц. Магдалена Миткова - ректор на Бургаски университет \"Проф. д-р Асен Златаров\" и Коста Папазов - директор на Професионална гимназия по електротехника и електроника \"Константин Фотинов\".\r\nОтсега може да се каже, че по програмата безплатно ще бъдат обучавани младежи, завършили десети клас, за придобиване на професионалната квалификация \"Приложен програмист\". В нея ще имат възможност да се включат не само бургаските ученици, а и тези от съседните общини и области - Сливен, Ямбол, Хасково и Варна.\r\nОбучението ще бъде напълно безплатно.", "date": "2017.10.09", "title": "Бургас: Кметът Димитър Николов ще участва в пресконференция по повод предстоящо обучение по приложно програмиране в града"}
{"url": "http://www.focus-news.net/news/2017/10/09/2444491/sliven-150-godini-ot-smartta-na-georgi-stoykov-rakovski-shte-badat-otbelyazani-v-kotel.html", "text": "150 години от смъртта на Георги Стойков Раковски ще бъдат отбелязани в Котел. Това съобщи за Радио „Фокус“ – Сливен д-р Росица Събева, от Историческия музей в града. С отслужена заупокойна молитва и поднасяте на венци и цветя на централния площад „Възраждане“ пред паметника на възрожденеца ще бъде почетена паметта на великия българин. Ученици от СУ „Георги Раковски“ в града ще изнесат рецитал, посветен на патрона им.\r\nПоклонението пред тленните останки на възрожденеца ще се състои в 10.30 часа. Пред гроба в пантеона на Раковски ще бъдат показани изложбата „Аз като българин си изпълних народная си длъжност“ и фото документалната изложба „Пътят към вечния покой на Раковски“.\r\nЛюдмила ЙОРГОВА", "date": "2017.10.09", "title": "Сливен: 150 години от смъртта на Георги Стойков Раковски ще бъдат отбелязани в Котел"}
{"url": "http://www.focus-news.net/news/2017/10/09/2444492/mariano-rahoy-bitkata-za-kataluniya-shte-bade-spechelena.html", "text": "Ще има битка за Каталуния и тя ще бъде спечелена, защото е честна битка, правна битка, и това иска и чувства огромно мнозинство от испанците. Това заяви министър-председателят на Испания Мариано Рахой в интервю за националния ежедневник El Pais.\r\nНа въпрос дали кризата в Каталуния заплашва с разделение Испания, премиерът увери, че националното единство на страната ще бъде запазено. „За тази цел ще използваме всички инструменти, които законодателството ни дава. Правителството трябва да вземе решението и да го направи в точното време. Изслушахме много хора. Вярваме, че знаем какво мисли испанския народ. И той трябва да знае, че правителството също знае какво трябва да бъде направено“. \r\nРахой бе категоричен, че няма да се стигне до едностранно обявяване на независимост на Каталуния. „Мога да ви кажа искрено, че това няма да се случи. Очевидно е, че ще вземем всички решения, които законът позволява, според начина, по който събитията се развиват. Искам да кажа едно нещо с пълна яснота: докато заплахата от обявяване на независимост не изчезне от политическата панорама, ще бъде много трудно правителството да не взема решения“, обясни испанският премиер.  Тереза Герова", "date": "2017.10.09", "title": "Мариано Рахой: Битката за Каталуния ще бъде спечелена"}
{"url": "http://www.focus-news.net/news/2017/10/09/2444493/premierat-boyko-borisov-i-ministarat-na-ikonomikata-sa-pokanili-protestirashti-sluzhiteli-ot-emko-na-razgovor-v-ms.html", "text": "Премиерът Бойко Борисов и министърът на икономиката са поканили протестиращи служители от „Емко“ на разговор в Министерски съвет, предаде репортер на Агенция „Фокус“. Това съобщиха протестиращите, като уточниха, че трябва да излъчат техни представители, които да ги представляват на срещата. \r\nЛюба АЛЕКСИЕВА", "date": "2017.10.09", "title": "Премиерът Бойко Борисов и министърът на икономиката са поканили протестиращи служители от „Емко“ на разговор в МС"}
{"url": "http://www.focus-news.net/news/2017/10/09/2444494/d-r-stanimir-sirakov-umbal-sv-ivan-rilski-nie-sme-parvite-spetsializirali-endovaksularnite-protseduri-v-chuzhbina-opitvame-se-da-obuchim-poveche-mladi-hora.html", "text": "Това, което създадохме при нас, е че се опитваме да обучим повече млади хора, за да има българският пациент достъп до тези процедури навсякъде. В момента при нас се обучават трима млади, като двама завършващи студенти се изявили желание да започнат в нашата клиника. Това каза в интервю за Агенция „Фокус“ д-р Станимир Сираков от УМБАЛ „Св. Иван Рилски“. „Опитваме се да бъдем повече, за да могат повече пациенти да имат достъп до ендоваксуларните процедури“, обясни той. „Ние завършихме медицина в България, но се оказа, че няма от кой да се научим. Ние сме първите, така че специализирахме ендоваксуларните процедури в чужбина. Върнахме се и благодарение на д-р Дечев и клиниката, в която работим, ни бяха предоставени условията, за да започнем да работим“, коментира д-р Сираков. „В момента, в който започнахме да се доказваме и да се виждат резултатите, самите неврохирурзи видяха, че техните класически неврохирургически процедури и операции имат по-добра алтернатива с по-добри резултати ако започнат да насочват пациента към този вид лечение“, посочи той. Според него, както вече в България има центрове, в които може да се обучат българските специализанти, така могат да се обучат и да се докажат и в чужбина. \r\nБиляна ИВАНОВА", "date": "2017.10.09", "title": "Д-р Станимир Сираков, УМБАЛ „Св. Иван Рилски“: Ние сме първите специализирали ендоваксуларните процедури в чужбина, опитваме се да обучим повече млади хора"}
{"url": "http://www.focus-news.net/news/2017/10/09/2444495/pazardzhik-roditeli-na-uchenitsi-ot-ou-hristo-smirnenski-provedoha-sreshta-s-rakovodstvoto-na-obshtinata-vav-vrazka-s-premestvaneto-na-detsa-v-uchilishte-zaradi-remont.html", "text": "Родители на ученици от ОУ „Христо Смирненски“ проведоха среща с ръководството на Община Пазарджик в лицето на секретарят Румен Кожухаров по повод несъгласието им с преместването на деца в друго учебно заведения заради ремонт, предаде репортер на Радио „Фокус“ – Пазарджик. Основните мотиви, изложени от родителите са, че сградата на ОУ „Христо Ботев“, където трябва да бъдат преместени децата, е малка, има тоалетна отвън в двора и само една на втория етаж на училището, междучасията ще се намалят от 15 на 5 минути, а часовете ще станат по 35 минути. Те акцентираха и върху това, че ремонт не се прави през зимата и изразиха несъгласието си с неговото извършване. Част от тях заплашиха с жива верига през учебното заведение. По думите им, това е безобразие, а нещата в Общината се решават „на тъмно“ и на родителите се спускат готовите решения.  Присъстващите отбелязаха, че срещата е по тяхна инициатива, а не по тази на общината, което говори за това, че за общинското ръководство няма проблем и нещата са предрешени. Те настояха също, че са заинтересована страна и общинското ръководство е длъжно да намери решение и заплашиха, че ще отнесат проблема до Министерски съвет, където да покажат как еднолично се вземат решенията в община Пазарджик. Според родителите излиза, че усвояването на парите за ремонтите са по-важни от децата. Те казаха също, че вина за ситуацията нямат директорите на учебните заведения, защото на тях им се спуска от Общината какво да правят.\r\nАлбена ЖИЛЕКОВА", "date": "2017.10.09", "title": "Пазарджик: Родители на ученици от ОУ „Христо Смирненски“ проведоха среща с ръководството на Общината във връзка с преместването на деца в училище заради ремонт"}
{"url": "http://www.focus-news.net/news/2017/10/09/2444496/georgi-dimov-bivsh-generalen-konsul-v-odrin-voennata-operatsiya-na-turtsiya-v-idlib-ne-e-prevantivna-aktsiya-sreshtu-teroristi-a-e-sreshtu-kyurdite-v-severna-siriya.html", "text": "Военната операция на Турция в Идлиб не е превантивна просто акция срещу терористи, а е насочена срещу кюрдите в Северна Сирия. Това коментира в сутрешния блок „Добро утро, България“ на Радио „Фокус“ бившият генерален консул на България в Одрин Георги Димов. \r\n„Да се върнем пак на Сирия – много са показателни нещата. Там вместо референдум кюрдите са насочили и провеждат три вида избори. На 22 септември минаха, това беше първият вот, на най-ниско равнище. През ноември ще има за областни органи, а през януари са общите избори за целия регион. От тези избори до подобен на Северен Ирак референдум за независимост крачката е само една и Анкара много добре го знае. Затова е турската военна операция в Северна Сирия и евентуално - такава, каквато може да се проведе и в Северен Ирак“, отбеляза той. \r\nГеорги Димов допълни, че в Турция на 30 септември е взето решение армията да действа не само в северните територия на Сирия и Ирак, а на цялата им територия.", "date": "2017.10.09", "title": "Георги Димов, бивш генерален консул в Одрин: Военната операция на Турция в Идлиб не е превантивна акция срещу терористи, а е срещу кюрдите в Северна Сирия"}
{"url": "http://www.focus-news.net/news/2017/10/09/2444497/dnevni-avaz-zashtitnikat-na-srebrenitsa-naser-orich-be-opravdan-po-obvineniya-za-voenni-prestapleniya.html", "text": "Съдът в Босна и Херцеговина оправда защитника на Сребреница Насер Орич за извършването на престъпления срещу военнопленници, съобщава вестник Dnevni Avaz.\r\nПрокуратурата на Босна и Хергеговина обвини Орич, възприеман от мнозина като герой, в извършването на военни престъпления през 1992 г. в района на Сребреница. Заедно с Сабахудин Мухич бившият командир бе уличен в убийството на трима сръбски военнопленници.\r\nПредседателят на съдебният състав Сабан Макусмич заяви, че Прокуратурата на Босна и Херцеговина не е доказала безусловно вината на Орич и Мухич за смъртта на затворниците. . Тереза Герова", "date": "2017.10.09", "title": "Dnevni Avaz: Защитникът на Сребреница Насер Орич бе оправдан по обвинения за военни престъпления"}
{"url": "http://www.focus-news.net/news/2017/10/09/2444498/kyustendil-obshtina-dupnitsa-shte-tarsi-sredstva-za-restavrirane-na-krepost-i-za-vavezhdane-na-merki-za-energiyna-efektivnost-chrez-norvezhkiya-finansov-mehanizam.html", "text": "Община Дупница ще търси средства за реставриране на крепост и за въвеждане на мерки за енергийна ефективност чрез Норвежкия финансов механизъм. Това каза пред Радио „Фокус” – Кюстендил Красимир Георгиев, зам.-кмет на Община Дупница. От днес до 12 октомври Община Дупница се представя на форум на българските общини в Осло. Срещата е организирана с помощта на финансовия механизъм на Европейското икономическо пространство, а основният акцент е енергийна ефективност, където Община Дупница има готовност да предложи проекти за цялостна подмяна на уличното осветление в селата, както и въвеждане на мерки за енергийна ефективност на общински сгради. „Реставриране на крепостта „Кулата” и модерно осветление са част от бъдещите проекти на Община Дупница по Норвежкият финансов механизъм. Единият наш проект, с който ще кандидатстваме, е за крепостта в местността Кулата. Това включва консервация и възстановяване, както и осигуряване на достъп до нея. Ще опитаме да продължим и добрата практика за енергийна ефективност”, каза Красимир Георгиев.\r\nВенцеслав ИЛЧЕВ", "date": "2017.10.09", "title": "Кюстендил: Община Дупница ще търси средства за реставриране на крепост и за въвеждане на мерки за енергийна ефективност чрез Норвежкия финансов механизъм"}
{"url": "http://www.focus-news.net/news/2017/10/09/2444499/burgas-obshtinata-i-initsiativata-burgas-haresva-mladite-obyavyavat-konkurs-za-risunka-sabudi-se-po-povod-1-noemvri.html", "text": "Община Бургас и Инициативата \"Бургас харесва младите\", съвместно със СНЦ \"Дружество за младежка и социална политика\", обявяват  конкурс за рисунка \"Събуди се\" по повод 1 ноември - Ден на народните будители, с тема \"Българските будители\". Това съобщават от Община Бургас. Целите на конкурса са да се запазят българските традиции, като бъдат разпространени сред младите, да се насърчат талантливи младежи, за да покажат своите способности и умения чрез своите произведения. \r\nВ конкурса могат да участват творби на младежи, разпределени в две възрастови групи:\r\n- I група - от V до VIII клас;\r\n- II група - от IX до XII клас.\r\nРисунките трябва да бъдат на картон с размер А3 (29, 7 см х 42 см.). Няма ограничения в техниката - може да бъде използван акварел, пастел, темпера, акрил, молив, туш, колаж и други изразни средства. Участието е индивидуално. Участниците могат да изпратят по една авторска рисунка. На обратната страна на всяка картина /или на отделен лист/ трябва да бъдат нанесени данните на участника: трите имена, възраст (ден, месец, година на раждане), организация /училище, школа и т.н./, пълен адрес, включително телефон и/или e-mail за връзка.\r\nТворбите ще бъдат публикувани на фейсбук страница на събитието - https://www.facebook.com/events/1907878566145742, където хората ще могат да дават своят вот и да оценят фаворитите си до 23:59 часа на 31 октомври 2017 г.\r\nЩе може да се гласува и в обособена урна в Културен център \"Морско казино\", от деня на  експониране на изложбата  - 30 октомври 2017 г. до 17:30 часа на 1 ноември 2017 г.\r\nНаграждаването ще се състои на 1 ноември 2017 г. от 17.30 часа в КЦ \"Морско казино\". Победителите за всяка възрастова група от двете гласувания сумарно, ще получат предметни награди, а останалите участници грамоти.\r\nЕкспонатите не се връщат.\r\nКартините трябва да бъдат изпратени до 25 октомври 2017 г. на адрес: гр. Бургас, ул. \"Гладстон\" 39, Младежки културен център, етаж 2, кабинет \"Директор\", за конкурса \"Събуди се\".\r\nДопълнителна информация може да бъде получена на тел.: 056/906524; 0888/401048.", "date": "2017.10.09", "title": "Бургас: Общината и Инициативата \"Бургас харесва младите\" \" обявяват конкурс за рисунка \"Събуди се\" по повод 1 ноември"}
{"url": "http://www.focus-news.net/news/2017/10/09/2444500/smolyan-18-godishno-momiche-e-postradalo-pri-poboy-v-madan.html", "text": "На 7 октомври 2017 г. в Районно управление на МВР-Мадан е получен сигнал от 18-годишно момиче, че на 7 октомври 2017 г. около 01.30 ч. в град Мадан, ул. \"Явор\", пред кафе-аперетив, В. Ц. 33-годишен мъж от града й е нанесъл побой, изразяващ се в удар с ръка - плесница, в областта на лицето. Това съобщиха от ОДМВР-Смолян. Девойката е транспортирана за лечение в МБАЛ-Смолян за лечение, без опасност за живота. Мъжът е задържан за срок до 24 часа в РУ-Мадан. По случая работят служителите на РУ-Мадан за изясняване на обстоятелствата около инцидента.", "date": "2017.10.09", "title": "Смолян: 18-годишно момиче е пострадало при побой в Мадан"}
{"url": "http://www.focus-news.net/news/2017/10/09/2444501/pazardzhik-na-avramovdev-se-navarshvat-10-godini-ot-monasheskoto-postrizhenie-na-konstantiyski-episkop-i-arhiereyski-namestnik-otets-yakov.html", "text": "Негово Преосвещенство Константийския епископ Яков, втори викарий на Пловдивския митрополит и архиерейски наместник на Пазарджишка духовна околия ще отбележи днес 10 години от монашеското си пострижение, съобщи за Радио „Фокус“ – Пазарджик отец Стефан Йорданов, втори секретар на Архиерейското наместничество в града. „По този повод и с благословението на Негово високопреосвещенство пловдивския митрополит Николай, епископ Яков възглави съборна архиерейска света литургия в катедралата на град Пазарджик „Успение Богородично“. С него ще съслужат другите двама викарни епископи на митрополита – Негово преосвещенство Знеполският епископ Арсений и Негово преосвещенство Белоградчишкият епископ Поликарп. Молитвено участие в службата ще вземе и лично Пловдивският митрополит Николай“, добави отец Стефан Йорданов.\r\nАлбена ЖИЛЕКОВА", "date": "2017.10.09", "title": "Пазарджик: На Аврамовдев се навършват 10 години от монашеското пострижение на Константийски епископ и архиерейски наместник отец Яков"}
{"url": "http://www.focus-news.net/news/2017/10/09/2444502/yeni-shafak-parvo-napadenie-sreshtu-turski-voenni-v-siriyskata-provintsiya-idlib.html", "text": "Извършено е първото нападение срещу турския военен контингент, ангажиран с изграждането на „зона за деескалация” в сирийската провинция Идлиб, пише вестник „Йени Шафак”. Турски военен конвой, включващ 3 превозни средства, е пребивавал в продължение на 8 часа в район, близо до Идлиб. На връщане е бил обстрелват с артилерия откъм юг от Отрядите за народна самозащита (ОНС) на сирийските кюрди. Изстрелян от тях снаряд е паднал на 200 метра от турския военен конвой. При нападението няма загинали или ранени турски военни, посочва още „Йени Шафак”.. Георги Димов", "date": "2017.10.09", "title": "„Йени Шафак“: Първо нападение срещу турски военни в сирийската провинция Идлиб"}
{"url": "http://www.focus-news.net/news/2017/10/09/2444503/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-oktomvri-2017-g.html", "text": "„Софийска вода” временно ще прекъсне водоснабдяването в някои части на столицата на 10 октомври 2017 г. (вторник). Това съобщиха от пресцентъра на водоснабдителното дружество.\r\nВъв връзка с изключване на уличен водопровод и подмяна на спирателен кран на бул. „Васил Левски“, кв. „Център“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- бул. „Васил Левски“ между ул. „Ген. Йосиф В. Гурко“ и ул. „Граф Игнатиев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Ген. Паренсов“ на кръстовището с бул. „Васил Левски“.\r\nВъв връзка с подмяна на сградно водопроводно отклонение в жк. „Хаджи Димитър“, се налага спиране на водоподаването от 9:00 до 21:00 часа на клиентите на „Софийска вода”, живеещи в бл. 135.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Златица“ до бл. 135.\r\nВъв връзка с подмяна на сградно водопроводно отклонение на ул. Летец“ в кв. „Кумарица“, гр. Нови Искър се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\n- ул. \"Детска песен\", ул. „Боровец\";\r\n- ул. \"Летец\" от ул. \"Снежанка\" до ул. \"Иван Вазов\";\r\n- карето от бивши военни блокове от бл. 1 до бл. 15 на ул. \"Летец\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Летец“ на кръстовището с ул. „Боровец“.\r\nВъв връзка с подмяна на сградно водопроводно отклонение на ул. „Вишнева“ в жк. „Лозенец“ се налага спиране на водоподаването от 9:30 до 16:30 часа на клиентите на „Софийска вода”, живеещи в района на:\r\n- пл.\" Велчова завера\" №1;\r\n- ул. \"Арх. Йордан Миланов\" от ул. \"Йосиф Петров\" до ул. \"Вишнева\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Арх. Йордан Миланов“ на кръстовището с ул. „Вишнева“.\r\nВъв връзка с изграждане на сградно  водопроводно отклонение на ул. „Средна  гора“ в кв. „Център“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\n- ул. „Средна гора“ от ул. „Цар Симеон“ до ул. „Св. Св. Кирил и Методий“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Средна гора“ на кръстовището с ул. „Цар Симеон“.\r\nВъв връзка с подмяна на уличен водопровод на ул. „Момина скала“ в с. Долни Пасарел се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- Карето между ул. „Урвич“, ул. „Вец Пасарел“, ул. „Искър“ и ул. „Ракита“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Детелина“ на кръстовището с ул. „Вец Пасарел“.\r\nСлед възстановяване на водоснабдяването е възможно временно повишаване мътността на водата.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.09", "title": "„Софийска вода” временно ще прекъсне водоснабдяването в някои части на столицата на 10 октомври 2017 г."}
{"url": "http://www.focus-news.net/news/2017/10/09/2444504/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Въпреки редица грешки, допуснати от правоохранителните органи при терористичната атака във федералната германска столица Берлин от 19 декември 2016 г., регионалният вътрешен министър Андреас Гайзел (ГСДП) отхвърли възможността за персонални промени в полицията, пише вестник Bild.\r\nВ средата на тази седмица се очаква специалният прокурор Бруно Йост представи окончателния доклад за Анис Амри. „Засега мога единствено да кажа, че в случая на Амри има редица допуснати грешки – от нас, от другите провинции и на федерално ниво“, подчерта Гайзел, като същевременно призна, че са пропуснати възможности за осуетяването на терористичното нападение. \r\nАмри отвлече товарен автомобил на 19 декември 2016 г. и го вряза в Коледния пазар в близост до  мемориалната църква „Кайзер Вилхелм“ в Берлин. Дванадесет души загинаха, а близо 70 бяха ранени. Нападателят успя да избяга от страната. По-късно бе прострелян в Италия.\r\n*** Със споразумението за въвеждане на горна граница за прием на бежанци в Германия, Християндемократическият съюз (ХДС) на Ангела Меркел и Християнсоциалният съюз (ХСС) на Хорст Зеехофер направиха решаваща стъпка по пътя за коалиция със „Зелени“ и Свободната демократическа партия (СвДП). Очаква се в понеделник по обед Съюзът (ХДС/ХСС) да отправи първа покана за преговори за „ямайска коалиция“, съобщава националният ежедневник Die Frankfurter Allgemeine Zeitung.\r\nВ късните часове на неделя двете сестрински партии постигнаха съгласие за приемането на максимум 200 хил. бежанци годишно. Компромисът обаче предвижда изключения за специални случаи. Ако ограничението не отговаря на международната или вътрешната ситуация, Бундестагът може да направи „корекции нагоре или надолу“ на броя на лицата, на които да предостави закрила. Имиграцията на работници или чуждестранни граждани от Европейския съюз не е засегната от споразумението. „Виждате ме доволен, защото направихме голяма крачка напред“, заяви християндемократът Петер Алтмайер след края на срещата в неделя.\r\n*** Съюзът (ХДС/ХСС) постигна съгласие, че годишно в Германия по хуманитарни причини ще бъдат приемани максимум 200 хил. души. Компромисът, постигнат след близо 10 часа трудни преговори в Берлин обаче не се хареса на „Зелени“ – потенциален партньор за бъдещата коалиция в Берлин, коментира националният ежедневник Die Frankfurter Allgemeine Zeitung.\r\nПартията на Джем Йоздемир отхвърли компромиса на двете сестрински парии по въпроса за броя на приманите бежанци в Германия. „Това е споразумение между ХДС и ХСС и не е резултат от сондажите за ямайска коалиция“, подчерта „зеленият“ политик Симон Петер. \r\n„Броят 200 хил. души като ограничение на хуманитарна помощ е равен на таван на бежанците, защото сумира всички групи бежанци“, допълни Петер.\r\nВ късните часове на неделя двете сестрински партии постигнаха съгласие за приемането на максимум 200 хил. бежанци годишно. Компромисът обаче предвижда изключения за специални случаи. Ако ограничението не отговаря на международната или вътрешната ситуация, Бундестагът може да направи „корекции нагоре или надолу“ на броя на лицата, на които да предостави закрила. Имиграцията на работници или чуждестранни граждани от Европейския съюз не е засегната от споразумението.\r\n*** Числото 200 хил. на година замени горната граница в преговорите за ограничаване на броя на приеманите бежанци в Германия. Индивидуалното право на убежище не се поставя под въпрос. Така изглежда компромисът, постигнат между двете сестрински партии - Християндемократическия съюз (ХДС) на Ангела Меркел и Християнсоциалния съюз (ХСС) на Хорст Зеехофер, коментира изданието Der Spiegel.\r\n„Ние искаме да гарантираме, че общият брой на приеманите по хуманитарни причини  (бежанците и търсещите убежище, лицата, ползващи се със субсидиарна закрила, събиране на семейство, преместване и пренастаняване) не надвишава броя на 200 хил. души годишно\", стана ясно след трудните преговори в късните часове на неделя.\r\nТака че това звучи като решение, от което „никой от нас не трябва да се отрича“, подчерта канцлерът Ангела Меркел. \r\nВ понеделник следобед, Меркел и Зеехофер ще оповестят официално новата линия в политиката за убежище, с което не само ще сложат край на дългогодишния си спор, но и ще открият възможност за започването на преговори за ямайска коалиция.\r\n***", "date": "2017.10.09", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/09/2444505/varna-kristalna-plastika-shte-poluchi-pobeditelyat-v-xvii-mezhdunaroden-festival-na-chervenokrastkite-i-zdravni-filmi.html", "text": "Кристална пластика, изработена от Филип Гайдов по идея на професора в Националната художествена академия Стоян Гайдов, е Голямата награда, с която ще бъде отличена най-добрата лента на XVII Международен фестивал на червенокръсткитe и здравни филми. Тя ще бъде връчена за първи път в 52-годишната история на фестивала, а за нея от 12 до 15 октомври ще се състезават кинопродукции, прецизно подбрани сред рекордните 1890 творби от 107 държави. Това съобщиха от пресцентъра на ОС на БЧК – Варна. Богатата палитра от игрални и документални филми, много от които отличени с награди от престижни международни форуми, ще изправи пред труден избор международното жури, председателствано от италианския режисьор Беппе Чино. Творецът, работил с кинолегенди като Роберто Роселини и Виторио де Сика, и колегите му: режисьорът Арман Пеккая от Турция, Карла Ронга – журналист, продуцент и режисьор от Италия, директорът на Българския културен институт в Москва Павел Васев и деканът на Факултета по обществено здравеопазване към Медицинския университет във Варна доц. Емануела Мутафова, освен Гран При на фестивала, ще трябва да откроят най-добрите ленти, сценарии и режисура в категориите „Игрални филми“, „Документални филми“ и „Филми на Червения кръст и Червения полумесец“.\r\nТази есен фестивалът ще се разгърне на цели 6 сцени – в Санаторно-оздравителния комплекс „Камчия“, Пленарна зала на Община Варна, Медицинския университет „Проф. д-р Параскев Стоянов“, Социалната чайна, „Златна Варна“ (Брюхаус “Черната овца“) и Театър „Българан“. За да могат зрителите да се насладят на богатата филмова програма екипът на фестивала е организирал безплатни автобуси между морската столица и „Камчия“. „Совалките“ ще пътуват всеки ден от 12 до 15 октомври.\r\nВ деня на откриването на XVII Международен фестивал на червенокръсткитe и здравни филми рейсовете Варна-„Камчия“ ще бъдат в 13.00, 15.00, 16.00 и 17.00 часа, а обратно – в 21.30 часа. В петък, събота и неделя тръгването от Варна ще е в 13.00, 15.00 и 17.00 часа, а от „Камчия“ – в 16.30, 18.30 и 20.30 часа. Началната спирка на автобусите за Санаторно-оздравителния комплекс е на ул. „Антим Първи“, до Археологическия музей. В „Камчия“ те ще чакат киноманите пред Детския оздравителен лагер „Радуга“.", "date": "2017.10.09", "title": "Варна: Кристална пластика ще получи победителят в XVII Международен фестивал на червенокръсткитe и здравни филми"}
{"url": "http://www.focus-news.net/news/2017/10/09/2444506/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” е поместено заглавието „12 дни след трагичния инцидент погребват 31-годишния редник Н. Тошев, картечницата „Браунинг“ засякла 4 пъти на занаятието“. В регионалният ежедневник се уточнява, че траурният ритуал ще се проведе днес, защото е била назначена повторна аутопсия. Друго заглавие в изданието е „Информационна табела за Археологическия парк в Сандански с 15 правописни грешки!“. По темета се допълва, че табелата е поставена пред входа на сградата на Районния съд, до вековния чинар. И още от страниците на вестника „Кюстендилец, лежал в затвора за убийство, поиска 10 000 лева обезщетение, че търпял пушач в килията си“.\r\nВодещото заглавие в други ежедневник на Югозапада „Вяра“ е „Братя Галеви не са участвали в престъпна група, делото за пране на 35 млн. лв. прекратено, няма доказателства“. В изданието допълват, че по този начин е приключило мегаразследването срещу дупнишките феодали. Друго заглавие във вестника е „Събират средства за животоспасяваща операция на 3-годишната Мартина Танева, кметът на Банско Георги Икономов: Да помогнем на това прекрасно дете да се радва на живота си“. На страниците на ежедневника се уточнява, че Мартина се нуждае от животоспасяваща операция в чужбина.", "date": "2017.10.09", "title": "Преглед на основните теми в благоевградския печат"}
{"url": "http://www.focus-news.net/news/2017/10/09/2444507/pazardzhik-spored-obshtinata-remontat-v-ou-hristo-bonev-i-ou-lyuben-karavelov-tryabva-za-zapochne-sega-inache-shte-se-zagubi-finansiraneto-za-saniraneto-im.html", "text": "Пет учебни заведение в Пазарджик останаха неремонтирани след летния сезон поради липса на изготвени проекти за ремонт, съобщи за Радио „Фокус“ – Пазарджик Йордан Кожухаров, секретар на община Пазарджик. Това са ОУ „Христо Ботев“, ОУ „Любен Каравелов“, ОУ „Стефан Захариев“, СУ „Петър Берон“ и СУ „Димитър Гачев“. Той отбеляза, че редът, по който става избирането на обществените поръчки за ремонтните дейности и строго регламентиран. „Ремонтите в училищата „Петър Берон“ и „Димитър Гачев“ започнаха по-рано, тъй като имаха готови проекти, а в училищата „Христо Ботев“ и „Любен Каравелов“ закъсняха, именно заради липса на проекти. Ремонтите им трябва да започнат сега, иначе Общината ще загуби финансирането. Проведохме срещи с началника на РУО - Пазарджик Валентина Кайтазова, както и с директорките на двете учебни заведения и уточнихме, че деца в училищата по време на ремонтите е недопустимо да има“, уточни Кожухаров. Той каза също, че ремонтите ще траят не повече от 2 месеца и половина и децата могат да останат слети в едно училище. Парите за санирането на двете сгради трябва да бъдат усвоени до юни 2018 година. Кожухаров предложи екипи на двете учебни заведения да проведат среща и да уточнят по какъв начин ще се провежда учебния процес. Това предизвика бурна реакция от страна на родителите, които реагираха на това, че са били уведомени в последния момент.\r\nАлбена ЖИЛЕКОВА", "date": "2017.10.09", "title": "Пазарджик: Според Общината ремонтът в ОУ „Христо Бонев“ и ОУ „Любен Каравелов“ трябва за започне сега, иначе ще се загуби финансирането за санирането им"}
{"url": "http://www.focus-news.net/news/2017/10/09/2444508/blagoevgrad-narusheno-e-vodopodavaneto-v-nyakoi-rayoni-na-simitli-razlog-i-dobrinishte-poradi-remonti-na-ulichnata-vodoprovodna-mrezha.html", "text": "Нарушено е водоподаването в някои райони на Симитли, Разлог и Добринище, поради ремонти на уличната водопроводна мрежа. Това съобщи за Радио „Фокус“ – Пирин дежурният диспечер във водоснабдителното дружество, обслужващо областта. В Симитли дейностите се извършват по улица „Партизанска“ на кв. Дъгова махала. В тази връзка до 31 октомври във времето до 18.00 часа водоподаването в посоченият участък ще бъде преустановено. Заради ремонта на уличен водопровод по улица „Опълченска“ в Разлог също до 31 октомври в часовете от 8.30 до 19.30 часа ще бъде нарушено водоподаването по улиците „Опълченска”, „Иларион Макариополски”, „Бела река” и „Цар Самуил“. Препоръчва се на потребителите, които ще бъдат засегнати от нарушаването на водоподаването в горепосочените населени места, да се запасят с необходимото им количество вода за питейно-битови нужди. Ремонт на уличен водопровод се извършва и по ул. „Иван Вазов” в Добринище. От днес до 31 октомври, от 8.30 до 16.30 часа ще бъде нарушено водоподаването по ул. „Иван Вазов”, Добринище. Препоръчително е живущите в районите, където ще се извършват ремонтни дейности да се запасят с необходимите количества вода за битови нужди.\r\nЛивия НИНОВА", "date": "2017.10.09", "title": "Благоевград: Нарушено е водоподаването в някои райони на Симитли, Разлог и Добринище поради ремонти на уличната водопроводна мрежа"}
{"url": "http://www.focus-news.net/news/2017/10/09/2444509/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Жандармерист блъсна служител на „Синя зона“. Автомобил с обозначения на Национална служба „Жандармерия“ е блъснал в петък служител на „Синя зона“ в Пазарджик. Инцидентът е станал на малката  уличка  „Петко Машев“ до Централната поща в района на пицарията. Чакащи на опашката чули удар и врява, а когато се обърнали, видели на земята да лежи човек, докато друг, доста по-млад, се суетял около него в опит да помогне. След малко пристигнали патрулка и линейка. „Плащаме по 100 лв. за банка кръв“, пише на втора страница изданието. Поне 100 лв. трябва да платим за нерегламентирано донорство, ако наш близък се нуждае спешно от банка кръв. Такава е цената на живота, която искат ромите, чакащи останали без изход хора. Много малко хора даряват кръв по желание. Преди всичко го правят близките на пациентите. Това са т. нар. фамилни донори – хора, чиито близки имат нужда от операция или кръвопреливане. „Напрежение заради паяка в кв. „Болницата“, местят табела“, става ясно от статия на трета страница на вестника. Скандалът, предизвикан заради многото  вдигнати от паяк коли в участъка срещу „Тарита“ в квартал „Болницата“, е туширан. Поне на пръв поглед така изглеждат нещата на мястото, където в петък в 14.30 часа трябваше да бъде проведена среща между живеещи и работещи в района, от една страна, и служители на „Паркинги и охрана“, от друга. Целта на разговора беше да се изясни на хората какви са правилата, за да не ги прекрачват и да не се налага да плащат грешни пари за глоби.", "date": "2017.10.09", "title": "Преглед на основните теми в пазарджишкия печат"}
{"url": "http://www.focus-news.net/news/2017/10/09/2444510/targovishte-46-godishen-mazh-ot-s-treskavets-e-bil-prostrelyan-v-glavata-pri-loven-izlet.html", "text": "46-годишен мъж от с. Трескавец, община Антоново, е бил намерен прострелян в областта на главата при ловен излет в местността „Яйкъна“ в землището на с. Любичево, на територията на същата община. Това съобщиха от ОДМВР-Търговище. Съгнал за инцидента е получен на 8 октомври 2017 г. в 12,25 ч на тел. 112. Мъжът е откаран в интензивното отделение на МБАЛ-Търговище с опасност за живота, а впоследствие е транспортиран в окръжна болница „Св. Анна“ в град Варна, където му е направена операция. По случая е образувано досъдебно производство и е докладван в Районна прокуратура-Омуртаг.", "date": "2017.10.09", "title": "Търговище: 46-годишен мъж от с. Трескавец е бил прострелян в главата при ловен излет"}
{"url": "http://www.focus-news.net/news/2017/10/09/2444511/tass-rusiya-i-sauditska-arabiya-postignaha-sporazumenie-za-dostavka-na-s-400.html", "text": "Русия и Саудитска Арабия са постигнали споразумение за доставка на зенитно-ракетни системи С-400 „Триумф“. Това съобщиха за TACC от Федералната служба за военно-техническо сътрудничество. \r\n„Потвърждаваме, че с кралство Саудитска Арабия е постигната договореност за доставка на системи за ПВО С-400, противотанкови ракетни комплекси „Корнет-ЕМ“, системи ТОС-1А, автоматични гранатометни системи АГС-30 и автомати „Калашников“ АК-103\", уточниха от пресслужбата на ведомството. . Тереза Герова", "date": "2017.10.09", "title": "ТАСС: Русия и Саудитска Арабия постигнаха споразумение за доставка на С-400"}
{"url": "http://www.focus-news.net/news/2017/10/09/2444512/obshtina-burgas-predstoi-shestoto-izdanie-na-natsionalniya-poetichen-konkurs-nepoznati-ulitsi.html", "text": "Предстои шестото издание на Националния поетичен конкурс \"Непознати улици\". Началото му е поставено през 2012-та, когато излезе от печат малка красива книга, носеща името на най-популярната песен на Мери Бойс Бенд. В нея са поместени ученическите стихове на Мария Мутафчиева от Бургас. Това съобщават от Община Бургас. Скоро след това се появява идеята за поетичен конкурс за ученици от цялата страна с това име. Така предстои вече шестото му издание, което отново се осъществява с подкрепата на Милена Андонова - директор на Английската гимназия в Бургас, и Румяна Емануилиду - журналист и издател.\r\n\"Ние вярваме в таланта на младите хора, които и в 21-ви век създават поезия и споделят своите мисли с белия лист и със света! Любопитно ни е какво мислят, какво ги вълнува, как се изразяват? Тръгнали ли са вече по \"непознатите улици\" на творчеството?\", казват организаторите на конкурса.\r\nЗа шестото издание на Националния поетичен конкурс \"Непознати улици\" се приемат стихове на свободна тематика на ученици от VII до XII клас включително.\r\nВ периода 1-31 октомври се приемат по три стихотворения от един автор, който трябва да посочи едно от тях, което смята, че го представя най-добре. Ще бъдат отличени първите три творби в категориите: \"От VII до IX клас\" и \"От X до XII клас\". Цялата информация, регламентът и начина за изпращане на стихове за конкурса са публикувани в интернет на адрес: http://gpaeburgas.org/MARY/.\r\nИзбраните творби ще бъдат публикувани във вестник \"Фактор\". Авторите им ще получат грамоти и награди от ПГПАЕ \"Гео Милев\", издателска къща \"Знаци\", музика и книги от Мери. Ще имат възможност и лично да ги прочетат пред публика на финала на конкурса през ноември.", "date": "2017.10.09", "title": "Община Бургас: Предстои шестото издание на Националния поетичен конкурс \"Непознати улици\""}
{"url": "http://www.focus-news.net/news/2017/10/09/2444513/informer-sarbiya-nay-malko-50-ohraniteli-shte-pazyat-turskiya-prezident-v-ramkite-na-dvudnevnata-mu-vizita-v-sarbiya.html", "text": "Президентът на Турция Реджеп Тайип Ердоган, който пристига в понеделник вечер на официално двудневно посещение в Сърбия, ще бъде пазен от най-малко 50 лични телоохранители, пише електронното издание Informer.  В голямата турска делегация, която ще пристигне в Белград с няколко самолета, освен 185 бизнесмени, са включени и осем министри на Анкара. \r\nПосещението на високопоставения турски гост ще премине под знака на безпрецедентни мерки за сигурност. Освен личните охранители на Ердоган, за сигурността на турския президент ще се грижат и около три хиляди сръбски полицаи. \r\nПреди около десетина дни Анкара изпрати екип, който бе натоварен със задачата да провери всички точки и маршрути, по които ще премине държавният глава на Турция при посещението си в Сърбия. Тереза Герова", "date": "2017.10.09", "title": "Informer (Сърбия): Най-малко 50 охранители ще пазят турския президент в рамките на двудневната му визита в Сърбия"}
{"url": "http://www.focus-news.net/news/2017/10/09/2444514/kyustendil-obshtinata-shte-modernizira-saorazheniyata-pri-nahodishteto-za-mineralna-voda-v-grada.html", "text": "Община Кюстендил ще модернизира съоръженията при находището за минерална вода. Това съобщиха за Радио „Фокус” – Кюстендил от Общински съвет – Кюстендил. Вече е влязло в сила решението на Общинския съвет, чрез което се осигуряват близо 28 000 лева за тази цел. Общината стопанисва находището на минерална вода „Кюстендил“ и има задължения по поддръжка и осигуряване на нормална експлоатация на водовземните съоръжения. В тази връзка е направено обследване на сондажите, след което е направена препоръка за подмяна на помпената група на единия от сондажите с нова, по-мощна, с която да се осигури достатъчен дебит за покриване на нуждите на потребителите на минерална вода. Освен това, с поставянето на новата помпена група ще се създадат възможности за включване на нови потребители, без това да води до намаляване на дебита по мрежата и проблеми с доставката на минерална вода.\r\nВенцеслав ИЛЧЕВ", "date": "2017.10.09", "title": "Кюстендил: Общината ще модернизира съоръженията при находището за минерална вода в града"}
{"url": "http://www.focus-news.net/news/2017/10/09/2444515/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В снощното съобщение на посолството на САЩ в Анкара се посочва, че за неопределен срок е стопирано подаването на молби за американски визи във всички дипломатически представителства в Турция, пише вестник „Джумхуриет”. Сред държавите, в които понастоящем САЩ са преустановили подаването на молби за визи, са Иран, Либия, Сирия, Йемен, частично Беларус, както и Камбоджа. \r\nНа 18 октомври ще влезе в сила „декретът за визови забрани”, подписан от президента Доналд Тръмп. В него освен ограничаване на пътуванията са предвидени и много по-строги процедури за контрол на сигурността по отношение на граждани от Иран, Либия, Сомалия, Сирия, Йемен, Чад, Северна Корея и Венецуела, посочва още „Джумхуриет”.\r\n*** Европейската комисия обяви отпускането на още допълнителни четири милиона евро на Сърбия с цел справяне с бежанската криза, пише белградският вестник Srbija Danas. Предоставените средства трябва да бъдат използвани за предоставяне на грижи за бежанците и лицата, търсещи убежище, включително за осигуряването на храна и образование за тях.\r\nСъответното изявление на ЕК бе разпространено в рамките на посещение в Сърбия на европейския комисар по хуманитарната помощ и управление при извънредни ситуации Христос Стилианидис.\r\nСърбия се е оказала надежден партньор на Европейския съюз и това партньорство е дало възможност за ефективен отговор на кризата с бежанците, коментира гръцкият политик.\r\nОт 2015 г. Европейският съюз е най-големият донор на хуманитарна помощ в Сърбия. В миграционната криза от 2015 г. Брюксел е отпуснал на Белград повече от 80 млн. евро. Хуманитарната помощ на ЕС се използва за подобряване на условията в центровете за настаняване на мигранти, където ЕС е най-големият и понякога единствен донор, се казва в изявлението.\r\nСпоред последните данни повече от четири хиляди бежанци и търсещи убежище са регистрирани в Сърбия.\r\n*** Министър-председателят на Гърция Алексис Ципрас се подготвя за обсъждането на редица важни въпроси с президента на САЩ Доналд Тръмп в рамките на среща, която ще се проведе в Белия дом на 17 октомври, пише електронното издание Ekathimerini. Очаква се сред водещите теми в преговорите между двамата лидери да бъдат позицията на Международния валутен фонд (МВФ) по отношение на третия спасителен план на Гърция, както и двустранното сътрудничество в областта на отбраната. \r\nПреди началото на визитата правителствен източник от Вашингтон подчерта значението на посещението на лидер на лява партия като СИЗИРА  в Белия дом.\r\nПо всичко личи, че Вашингтон продължава да се интересува от по-нататъшното развитие на сътрудничеството с Гърция в отбранителния сектор. През уикенда алтернативният министър на отбраната Димитрис Витсас ще пътува до САЩ, за да присъства на конференция по отбраната и да проучи възможностите за оръжейната компания Hellenic Defense Systems (EAS).\r\nПриоритет за EAS е модернизирането на гръцката въздушна флотилия, но поради бюджетните ограничения все още не е ясно кога това ще бъде възможно. Във всеки случай посещението на Витас се очаква да подготви почвата за по-високи преговори във военната сфера, които трябва да се проведат в рамките на посещението на Ципрас във Вашингтон.\r\nОсновният проблем на гръцкия премиер обаче остава  осигуряването на по-гъвкава позиция от страна на МВФ, за да се гарантира, че до края на тази година ще бъде завършен третият преглед на спасителния план за Гърция.\r\nПреди очакваното пристигане на Ципрас във Вашингтон, външният министър Никос Кодзиас се очаква да посети САЩ за разговори с съветника по националната сигурност Хърбърт Реймънд Макмастър по въпроси от двустранна геополитическа значимост.\r\n*** Съдът в Босна и Херцеговина оправда защитника на Сребреница Насер Орич за извършването на престъпления срещу военнопленници, съобщава вестник Dnevni Avaz.\r\nПрокуратурата на Босна и Хергеговина обвини Орич, възприеман от мнозина като герой, в извършването на военни престъпления през 1992 г. в района на Сребреница. Заедно с Сабахудин Мухич бившият командир бе уличен в убийството на трима сръбски военнопленници.\r\nПредседателят на съдебният състав Сабан Макусмич заяви, че Прокуратурата на Босна и Херцеговина не е доказала безусловно вината на Орич и Мухич за смъртта на затворниците.\r\n***", "date": "2017.10.09", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/09/2444516/edin-chas-prodalzhava-zasedanieto-na-ksns-po-temata-za-antikoruptsionnoto-zakonodatelstvo.html", "text": "Вече час продължава заседанието на Консултативния съвет за национална сигурност (КСНС) при президента Румен Радев на тема „Необходими законодателни мерки за противодействие на корупцията“, предаде репортер на Агенция „Фокус“. На „Дондуков“ 2 пристигнаха: правосъдният министър Цецка Цачева, главният прокурор Сотир Цацаров, зам.-председателят на ПП ГЕРБ и председател на ПГ на партията Цветан Цветанов, председателят на НС Димитър Главчев, председателят на ДПС Мустафа Карадайъ, председателят на БСП и председател на ПГ на „БСП за България“ Корнелия Нинова, финансовият министър Владислав Горанов, вътрешният министър Валентин Радев. Премиерът Бойко Борисов не дойде на заседанието, като най-вероятната причина за отсъствието е срещата му с протестиращите служители на оръжейния завод „Емко“ и министъра на икономиката Емил Караниколов. Протестиращите са излъчили 5 свои представители, които да изложат исканията им пред министър-председателя.Агенция „Фокус“ припомня: На 4 октомври Министерският съвет прие проекта на антикорупционния закон. Той обаче трябва да бъде гласуван и в парламента. От ГЕРБ и от БСП са изготвили два отделни законопроекта. Според този на ГЕРБ ще се създаде нов антикорупционен орган, в който ще бъдат събрани няколко структури. Сред тях ще са комисията за конфискация за имущество и БОРКОР. От БСП предлагат да бъде създадена специална агенция „Антикорупция\". Те обсъдиха антикорупционния си законопроект с професионалните гилдии, като финалната им среща бе с президента. Според БСП, за да бъде новият орган ефективен, той не може да е просто механичен сбор от съществуващи институции с драстично различаващи се правна природа, същност, цели, дейности, функции и правомощия, каквито предложения съществуват. За да се гарантира неговата независимост и самостоятелност с проектозакона се предлага той да се назначава с указ на президента на републиката за срок от пет години, с възможност само за едно последователно подновяване. Предлага се председателят да бъде подпомаган от трима заместник-председатели, които да се избират с квалифицирано мнозинство от две трети от Народното събрание. С явно гласуване пленумът на БСП одобри единодушно проекта за антикорупционен закон на партията. \r\nЛюба АЛЕКСИЕВА", "date": "2017.10.09", "title": "Един час продължава заседанието на КСНС по темата за антикорупционното законодателство"}
{"url": "http://www.focus-news.net/news/2017/10/09/2444517/varna-predsedatelyat-na-zhgerb-irena-sokolova-shte-uchastva-vav-foruma-umerenostta-kato-printsip-za-postigane-na-po-dobri-rezultati.html", "text": "Председателят на Жени ГЕРБ Ирена Соколова ще посети Варна. Това съобщиха от пресцентъра на ПП ГЕРБ – Варна. Тя ще вземе участие в организирания от областната дамска структура на партията форум на тема „Умереността като принцип за постигане на по-добри резултати”. Събитието ще се проведе на 10 октомври, от 18.00 часа, в Централния офис на ПП ГЕРБ – Варна, на ул. „Сан Стефано” 22. Сред гост – лекторите ще бъдат педагогът Жечка Георгиева, ендокринологът доц. д-р Марияна Христова и актьорът Свилен Стоянов. След дискусията Жени ГЕРБ – Варна ще проведат своето отчетно годишно събрание.", "date": "2017.10.09", "title": "Варна: Председателят на ЖГЕРБ Ирена Соколова ще участва във форума „Умереността като принцип за постигане на по-добри резултати”"}
{"url": "http://www.focus-news.net/news/2017/10/09/2444518/afp-edin-voennosluzhesht-e-zaginal-a-dvayset-drugi-sa-raneni-pri-napadenie-sreshtu-baza-na-oon-v-dr-kongo.html", "text": "Срещу база на мироопазващите сили на ООН в източната част на Демократична република Конго е извършено въоръжено нападение, в резултат на което е загинал един от военнослужещите, включени е мисията MONUSCO, предава AFP.\r\nГоворител на стабилизиращата мисия на „сините каски“ поясни, че при атаката са пострадали 20 миротворци. Към момента не се пояснява националността им.. Тереза Герова", "date": "2017.10.09", "title": "AFP: Един военнослужещ е загинал, а двайсет други са ранени при нападение срещу база на ООН в ДР Конго"}
{"url": "http://www.focus-news.net/news/2017/10/09/2444519/burgas-81-godishna-zhena-ot-grada-e-v-bolnitsa-sled-kato-se-e-udarila-v-preminavashta-pokray-neya-lineyka.html", "text": "На 6 октомври т. г. около 17.21 ч. в района до бл. 45 в ж. к. \"Зорница\", неправилно пресичащата пешеходка – Т. Г., 81-годишна от Бургас се удря в средната част на преминаващата покрай нея линейка, с бургаска регистрация, управлявана от 26-годишния И. И. от Бургас, като получава фрактура на лявата китка. Това съобщиха от ОДМВР-Бургас. Настанена е за лечение в УМБАЛ – Бургас без опасност за живота.", "date": "2017.10.09", "title": "Бургас: 81-годишна жена от града е в болница, след като се е ударила в преминаваща покрай нея линейка"}
{"url": "http://www.focus-news.net/news/2017/10/09/2444520/vidin-3000-leva-sa-otkradnati-ot-apartament-v-grada.html", "text": "Вчера, в 15.16 часа чрез тел.112 в дежурната част на полицията бил получен сигнал за кражба на парична сума от апартамент във видинския ж. к. „Васил Левски”. Дежурна оперативна група извършила оглед на местопроизшествието. Това съобщиха от ОДМВР-Видин. Установено било, че в жилището е проникнато във времето от 12.30 до 14.30 часа чрез използване на техническо средство – отключващ инструмент. Обект на посегателството била парична сума в размер на 3000 лева. Работата по случая продължава, образувано е досъдебно производство.", "date": "2017.10.09", "title": "Видин: 3000 лева са откраднати от апартамент в града"}
{"url": "http://www.focus-news.net/news/2017/10/09/2444521/burgas-ofis-na-zastrahovatelna-kompaniya-v-grada-e-bil-zapalen-s-hvarleni-fakli-i-butilka-sas-zapalitelna-technost-prez-panoramnoto-staklo.html", "text": "На 7 октомври т. г. около 23.40 ч. в Пето Районно управление - Бургас е получено съобщение за пожар в офис на застрахователна компания, разположен на ул. „Константин Величков” в к-с „Лазур”. Това съобщиха от ОДМВР-Бургас. Установено е, че чрез счупване на панорамното стъкло на офиса, разположен на партерния етаж и последващо хвърляне на факли и бутилка със запалителна течност, е запалено офис-помещението. Огънят е потушен от един противопожарен екип и четирима огнеборци. От инцидента обгоряло офис-оборудването в помещението, както и вътрешното тяло на климатик. Причините за инцидента, както и стойността на нанесените щети са в процес на изясняване от служители на Пето Районно управление – Бургас.", "date": "2017.10.09", "title": "Бургас: Офис на застрахователна компания в града е бил запален с хвърлени факли и бутилка със запалителна течност през панорамното стъкло"}
{"url": "http://www.focus-news.net/news/2017/10/09/2444522/sz-rakovodstvoto-na-hss-obsazhda-postignatiya-s-hds-kompromis-za-broya-na-priemanite-bezhantsi-v-germaniya.html", "text": "В рамките на телефонна конференция лидерът на баварския Християнсоциален съюз (ХСС) Хорст Зеехофер ще обсъди с партийното ръководство компромиса, постигнат с Християндемократическия съюз (ХДС) за броя на приеманите бежанци в Германия, съобщава баварският ежедневник Die Sueddeutsche Zeitung.\r\nПо данни на местни медии преди обедните часове на понеделник Зеехофер ще проведе разговяор с депутати и с двата генерални секретари на партията.\r\nВ преговори, продължили до късните часове на неделя, представители на ХДС и ХСС обсъдиха в Берлин бъдещето развитие на Съюза (ХДС/ХСС). Двете партии се споразумяха годишно в Германия да бъдат допускани по максимум 200 хил. бежанци. Компромисът предвижда изключения за специални ситуации. Тереза Герова", "date": "2017.10.09", "title": "SZ: Ръководството на ХСС обсъжда постигнатия с ХДС компромис за броя на приеманите бежанци в Германия"}
{"url": "http://www.focus-news.net/news/2017/10/09/2444523/plovdiv-nad-300-uchastnitsi-ot-sedem-grada-se-vklyuchiha-v-5-oto-izdanie-na-folklorniya-sabor-mavrudovoto-horo-v-asenovgrad.html", "text": "Над 300 участници от седем града се включиха в 5-ото издание на фолклорния събор „Маврудовото хоро” в Асеновград. Това съобщиха за Радио „Фокус” - Пловдив домакините на изявата от Народно читалище „Родолюбие”. Фолклорният фестивал „Маврудово хоро” се проведе тази събота. Заради проливния дъжд сцената на читалището приюти участниците. Във фестивала се включиха асеновградските групи „Асеница”, „Станимака”, танцов клуб „Ади” при НЧ „Родолюбие”, „Етноритъм” и „Везеница” и фолклорните състави „Веселие” и „Чародейци” от Пловдив, клуб по народни танци „Фъртуните на Мишо”от Хасково, танцов клуб „Евридика” от Първомай, танцов клуб „Ягодка” от с. Ягодово, танцов клуб „Веселие” от Стара Загора и клуб „Младост” от с. Горно Драглище, гр. Разлог. Хорà от почти всички фолклорни области представиха пъстрите и атрактивни танцьори. Съставите се конкурираха и с красотата на своите народни носии – различни и уникални. Всеки участник получи от организаторите от Община Асеновград подарък етно сувенир, вкусна погача и буре със станимашки мавруд от спонсори.\r\nЦветана ТОНЧЕВА", "date": "2017.10.09", "title": "Пловдив: Над 300 участници от седем града се включиха в 5-ото издание на фолклорния събор „Маврудовото хоро” в Асеновград"}
{"url": "http://www.focus-news.net/news/2017/10/09/2444524/kardzhali-52-godishen-mazh-e-postradal-v-dzhebel-pri-preminavane-pokray-raztovarvan-tir-chast-ot-tovara-ot-koyto-e-padnal-varhu-nego.html", "text": "52-годишен мъж е пострадал в Джебел, докато преминавал край ТИР, от който били разтоварвани елементи с кран. Част от товара паднал върху мъжа, в резултат на което били счупени краката му. Това съобщиха от ОДМВР-Кърджали. Инцидентът станал  около 11 часа в неделя на ул.“Иван Вазов“ в града. Пострадалият бил настанен за лечение в кърджалийската болница. Дежурна оперативна група от Районно управление на МВР-Джебел е извършила оглед на мястото на произшествието. Образувано е досъдебно производство за нанесена телесна повреда. Работата по случая продължава разследващ полицай.", "date": "2017.10.09", "title": "Кърджали: 52-годишен мъж е пострадал в Джебел при преминаване покрай разтоварван ТИР, част от товара от който е паднал върху него"}
{"url": "http://www.focus-news.net/news/2017/10/09/2444525/burgas-trup-na-mazh-izhvarlen-ot-moreto-e-otkrit-na-plazh-harmani-v-sozopol.html", "text": "На 7 октомври т. г. около 08.20 ч. в Районно управление – Созопол е получено съобщение за труп на мъж, изхвърлен от морето на плаж „Хармани” в Созопол. Това съобщиха от ОДМВР-Бургас. Установено е, че тялото  е на 77 годишния Я.Ч. от Созопол, който малко по-рано е забелязан в морето с рибарска лодка. Вероятно поради бурното море и силния вятър лодката се преобърнала, а Я.Ч. се удавил.", "date": "2017.10.09", "title": "Бургас: Труп на мъж, изхвърлен от морето, е открит на плаж „Хармани” в Созопол"}
{"url": "http://www.focus-news.net/news/2017/10/09/2444526/ministar-nikolina-angelkova-ne-vizhdam-prichina-da-podavam-ostavka-zaradi-abtta-vtora-poredna-godina-imame-nay-uspeshniya-turisticheski-sezon.html", "text": "Не виждам причина да подавам оставка заради АБТТА -  втора поредна година имаме най-успешния туристически сезон. Това каза пред журналисти министърът на туризма Николина Ангелкова във връзkа с исканата й оставка от АБТТА, предаде репортер на Агенция \"Фокус\".  „Първо, бих искала да кажа, че в националния туристически регистър има над 300 сдружения. Регистрираните такива, свързани с туроператорска и турагентска дейност са 3, като в регистъра турагентите и туроператорите са над 3000. Във въпросната АБТТА членуват може би около 80-90. По същия начин и в БАТА и Национално сдружение „Туризъм“. Това, че изразяват определено несъгласие с политиките, които води министерството, е тяхно право, но фактите, които имаме в сектора, доказват, че ние сме на прав път. Със сигурност има още много какво да се желае и да се работи. Все пак министерството съществува от 3 години, а проблемите в туризма са трупани 20-30 години“, коментира Ангелкова.  Тя поясни, че в Националния съвет по туризъм се обсъжда всичко. Министър Ангелкова обърна внимание, че членове на този съвет са и АБТТА и техните предложения са взимани в предвид. „Не виждам причина да подавам оставка, вече втора поредна година имаме най-успешния туристически сезон. Със сигурност международното признание, което получава министерството за действията, които извършва, е на достатъчно високо ниво. Продължаваме напред с диалог“, заяви министърът на туризма.\r\nПо отношение на обвиненията към нея, че манипулира данни, Ангелкова поясни, че не разбира защо се отдава значение на методите. „Ние използваме данни на НСИ и на БНБ. Ние сме министерство, работим с официални данни“, каза Ангелкова. Тя поясни, че в НСИ е записано, че за първите 8 месеца България е посрещнала над 6,5 млн. чуждестранни туристи в местата за настаняване над 10 легла. Министърът обясни, че не трябва да се забравя, че българските туроператори и турагенти работят както на пазара в България, така и организират екскурзии в чужбина. Министър Николина Ангелкова заяви, че в Министерството на туризма е създадено звено за анализи и прогнози в туризма. \"На тази база се обработват данните не само съгласно изискванията на реграмента на \"Евростат\", но и с друга методика\", коментира Ангелкова. Тя поясни, че предстои скоро там да бъдат наети нови служители, за да се дава по-детайлна информация съгласно отделните видове туризъм и реализираните нощувки в местата за настаняване под 10 легла. Ангелкова поясни, че служителите в Министерството на туризма са подготвени и към момента наетите са под 100. По думите й те са разпределени в общи и специализирани дирекции, а в звеното за анализи и прогнози работят около 7 души и предстои да бъдат наети още двама души. \r\nДеница КИТАНОВА", "date": "2017.10.09", "title": "Министър Николина Ангелкова: Не виждам причина да подавам оставка заради АБТТА -  втора поредна година имаме най-успешния туристически сезон"}
{"url": "http://www.focus-news.net/news/2017/10/09/2444527/plovdiv-signali-za-mnozhestvo-padnali-darveta-sa-polucheni-v-rdpbzn-vav-vrazka-s-obilnite-valezhi-prez-pochivnite-dni.html", "text": "Множество паднали дървета са отстранявали пожарникарите от Пловдив и областта през почивните дни. Това съобщи за Радио „Фокус” - Пловдив говорителят на РДПБЗН инспектор Цвятко Дешев. „От началото на почивните дни до сега сме се отзовали на 18 произшествия, от които преобладаващи са били паднали дървета заради лошото време”, каза Дешев. Освен на прохода Троян - Кърнаре, където е имало няколко паднали на пътя дървета, дървета са падали и в Хисаря, на пътя за вилната зона, в село Поройна и в Нареченски бани. В Пловдив също са били отстранявани паднали дървета на ул.„Нестор Абаджиев” 1 и на ул. „Асеновец”.\r\nОгнеборците са гасили и пожар в пристройка на къща в града, на ул. „Търново“ 69. При него е била спасена една жена. Пожарът е с материални загуби-домашно имущество и е избухнал в събота.\r\nЦветана ТОНЧЕВА", "date": "2017.10.09", "title": "Пловдив: Сигнали за множество паднали дървета са получени в РДПБЗН във връзка с обилните валежи през почивните дни"}
{"url": "http://www.focus-news.net/news/2017/10/09/2444528/varna-uvelichavat-se-bolnite-ot-ostri-respiratorni-zabolyavaniya-v-oblastta.html", "text": "Увеличават се болните от остри респираторни заболявания във Варна. Това съобщиха за Радио „Фокус“ – Варна от Регионална здравна инспекция – Варна. Според седмичната сигнална справка за периода 29 септември – 5 октомври в здравната инспекция са регистрирани 71 случая срещу 32 за предходната седмица. С диагноза грип в Инфекциозна клиника на болница „Св. Марина” няма лица, постъпили за лечение. През последната седмица се отчита спад на броя на болните от чревни инфекции, отчитат от инспекцията. Регистрирани са 25 случая на чревни инфекции срещу 42 от предходната седмица, като през настоящите дни чревните инфекции са представени от 22 ентероколита, 2 случая на ротавирусни ентерита и 1 случай на вирусен хепатит. От въздушно – капковите инфекции са регистрирани 27 лица срещу 22 за предходната седмица, представени от 20 случая на варицела, 1 случай на бактериален менингит и 6 случая на скарлатина.\r\nМарияна ВАЛЕНТИНОВА", "date": "2017.10.09", "title": "Варна: Увеличават се болните от остри респираторни заболявания в областта"}
{"url": "http://www.focus-news.net/news/2017/10/09/2444529/dobrich-50-godishen-mazh-e-hvanat-da-shofira-s-334-promila-alkohol-v-kavarna.html", "text": "На 7 октомври, около 21:30 часа в град Каварна е спрян за проверка лек автомобил „Пежо” с добричка регистрация. Това съобщиха от ОДМВР-Добрич. При извършената проверка за употреба на алкохол с техническо средство, цифровата индикация отчита наличието на 3,34 промила в издишания от водача въздух. С полицейска мярка за срок от 24 часа е задържан А.И. (50 г.) от град Добрич. По случая е образувано бързо полицейско производство.", "date": "2017.10.09", "title": "Добрич: 50-годишен мъж е хванат да шофира с 3,34 промила алкохол в Каварна"}
{"url": "http://www.focus-news.net/news/2017/10/09/2444530/zdf-generalniyat-sekretar-na-hss-prizova-zeleni-da-se-varnat-kam-realnostta.html", "text": "След компромиса за бежанците, постигнат между Християндемократическия съюз (ХДС) и Християнсоциалния съюз (ХСС), генералният секретар на баварската сестринска партия Андреас Шойер призова партията на Джем Йоздемир да предприеме необходимите стъпки, предава телевизионният канал ZDF. \r\n„Зелените“ трябва най-накрая да се върнат към реалността. Ситуация с отворени граници, при която всеки може да дойде при нас без конкретни правила, няма да мине при следваща коалиция. „Зелени“ трябва да обмислят дали ще скочат“, подчерта Шойер.\r\nПредседателят на „Зелените“ Джем Йоздемир отхвърли категорично споразумението, постигнато между партиите от Съюза (ХДС/ХСС), припомня телевизията. Тереза Герова", "date": "2017.10.09", "title": "ZDF: Генералният секретар на ХСС призова „Зелени“ да се „върнат към реалността“"}
{"url": "http://www.focus-news.net/news/2017/10/09/2444531/ministar-predsedatelyat-boyko-borisov-pristigna-na-zasedanieto-na-ksns.html", "text": "Министър-председателят Бойко Борисов пристигна на заседанието на КСНС, предаде репортер на Агенция „Фокус“. Вече час и половина продължава заседанието на Консултативния съвет за национална сигурност (КСНС) при президента Румен Радев на тема „Необходими законодателни мерки за противодействие на корупцията“. Сред присъстващите на „Дондуков“ 2 са: правосъдният министър Цецка Цачева, главният прокурор Сотир Цацаров, зам.-председателят на ПП ГЕРБ и председател на ПГ на партията Цветан Цветанов, председателят на НС Димитър Главчев, заместникът му Явор Нотев, председателят на ДПС Мустафа Карадайъ, лидерът на БСП Корнелия Нинова, финансовият министър Владислав Горанов и вътрешният министър Валентин Радев. Премиерът Бойко Борисов не дойде в началото на заседанието, като причината за закъснението е срещата му с протестиращите служители на оръжейния завод „Емко“ и министъра на икономиката Емил Караниколов. Протестиращите излъчиха 5 свои представители, които да изложат исканията им пред министър-председателя. След края на заседанието на Консултативния съвет за национална сигурност се очаква президентът да направи изявление за това как е протекла срещата му.\r\nЛюба АЛЕКСИЕВА", "date": "2017.10.09", "title": "Министър-председателят Бойко Борисов пристигна на заседанието на КСНС"}
{"url": "http://www.focus-news.net/news/2017/10/09/2444532/dobrich-zadarzhani-sa-dvama-dushi-nanesli-poboy-na-21-godishen-mazh-i-sestra-mu-na-29-g-v-s-cherna.html", "text": "На 8 октомври, около 20:30 часа е получено съобщение за извършен побой в частен имот на територията на с. Черна, обл. Добрич. Това съобщиха от ОДМВР-Добрич. Установено е, че неизвестни извършители са проникнало в къща на територията на с. Черна и са нанесли побой над 21-годишен мъж и сестра му на 29 г. Установени са извършителите на деянието. С полицейска мярка за срок от 24 часа са задържани криминално проявените М. М. (27 г.) и Н. М. (25 г.), и двамата от с. Пчеларово, област Добрич. Материалите по случая са докладвани на Районна прокуратура-Добрич. По случая е образувано досъдебно производство.", "date": "2017.10.09", "title": "Добрич: Задържани са двама души, нанесли побой на 21-годишен мъж и сестра му на 29 г. в с. Черна"}
{"url": "http://www.focus-news.net/news/2017/10/09/2444533/ministar-nikolina-angelkova-v-tehnicheskoto-zadanie-za-podnovyavane-na-sayta-na-turisticheskiya-ni-portal-imame-dopalnitelni-iziskvaniya-za-prisastvieto-na-balgariya-v-sotsialnite-mrezhi.html", "text": "В техническото задание за подновяване на сайта на туристическия ни портал имаме допълнителни изисквания за присъствието на България в социалните мрежи. Това каза пред журналисти министърът на туризма Николина Ангелкова във връзка с рекламните стратегии на Министерство на туризма, предаде репортер на Агенция \"Фокус\". Ангелкова коментира, че Националният туристически портал е бил създаден преди да се създаде Министерството на туризма. „Съвсем скоро ще обявим обществена поръчка за обновяването на сайта“, каза министър Ангелкова. Тя поясни, че поръчката ще бъда обявена в рамките на един месец. По думите й поръчката предвижда нови езикови версии, включително с обвързването му с дигиталните технологии и социалните мрежи. „Миналата година стартирахме с приложението „Обичам България“. В момента то се надгражда. То има връзка с „Фейсбук“ и „Вайбър“, коментира Ангелкова. По думите й има и приложение, в което туристите да казват кои места са им харесали, за да се събира допълнителна информация за посещенията. „На Лондонското изложение, което предстои ноември месец, предвиждаме да имаме дигитален корнер, на който съвместно с Русенския университет да представим сувенири, изработени от 3D принтер“, коментира Ангелкова.  По отношение на  Националния съвет по туризъм и приоритетите на Министерството на туризма, Ангелкова поясни, че за първите 6 месеца на следващата година са предвидени 6 ключови събития. По думите й едното е среща на високо ниво на равнището на министрите на туризма. Тя поясни, че на тази среща ще бъдат обсъждани туризмът и икономическото развитие. Ангелкова поясни, че след това е предвидена по-широка международна конференция, свързана с туризма и дигитализацията. По отношение на Дунавската стратегия, тя поясни, че на 23 май се предвижда да се организира конференция на високо ниво съмвестно с ЕК за туризма и енергетиката.  По думите й във Варна също предстои среща на високо ниво по организацията за икономическо сътрудничество през юни. \r\nДеница КИТАНОВА", "date": "2017.10.09", "title": "Министър Николина Ангелкова: В техническото задание за подновяване на сайта на туристическия ни портал имаме допълнителни изисквания за присъствието на България в социалните мрежи"}
{"url": "http://www.focus-news.net/news/2017/10/09/2444534/sliven-32-godishen-mazh-e-skochil-ot-3-ti-etazh-na-zhilishtna-sgrada-i-e-pochinal-na-myasto-sled-kato-e-nanesal-probodna-rana-na-31-godishna-zhena-s-koyato-zhiveel.html", "text": "На 7 октомври, около 22,46 часа, патрулен екип се отзовава на сигнал за битов скандал на улица \"П. Яворов\" в град Сливен. Когато пристигат на адреса полицейските служители установяват мъж на 32 години, който е скочил от третия етаж на жилищната сграда, след като е нанесъл прободна рана на 31-годишна жена, с която е съжителствал. Това съобщиха от ОДМВР-Сливен. Жената е приета в МБАЛ-Сливен за лечение с опасност за живота. Мъжът е починал на място. По случая е образувано досъдебно производство.", "date": "2017.10.09", "title": "Сливен: 32-годишен мъж е скочил от 3-ти етаж на жилищна сграда и е починал на място, след като е нанесъл прободна рана на 31-годишна жена, с която живеел"}
{"url": "http://www.focus-news.net/news/2017/10/09/2444535/pazardzhik-83-godini-ot-smartta-na-vlado-chernozemski-otbelyazvat-vav-velingrad.html", "text": "83 години от смъртта на българския революционер и деец на Вътрешната македонска революционна организация Владо Черноземски отбелязват във Велинград, съобщи за Радио „Фокус“ – Пазарджик Снежана Велева, директор на Историческия музей. Всяка година на 9 октомври пред паметната плоча на Владо Черноземски се поставят цветя. „Споменът за него пазят не само хора от града, но и такива, които идват чак от Западните покрайнини, за да покажат, че не са го забравили“, подчерта Велева. \r\nМузеят има идея да направи изложба, посветена на живота и делата му. Черноземски е известен атентатор, привърженик на тактиката на терористични атаки, характерна през онзи период за организацията. Остава в историята като изпълнител на атентата в Марсилия срещу краля на Югославия Александър I Караджорджевич през 1934 г. Вероятно Владо Черноземски избира псевдонима си Петър Келеман по името на терориста от ВМОРО Спиро Килиманов. Той е родом от Велинград, като паметната му плоча е поставена в парка до църква „Света Троица“ и паметника на Вела Пеева в кв. Каменица. Главната улица на кв. Каменица също е кръстена на негово име.\r\nАлбена ЖИЛЕКОВА", "date": "2017.10.09", "title": "Пазарджик: 83 години от смъртта на Владо Черноземски отбелязват във Велинград"}
{"url": "http://www.focus-news.net/news/2017/10/09/2444536/d-r-stanimir-sirakov-umbal-sv-ivan-rilski-dosta-pozitiven-efekt-ot-meditsinskite-oskari-shte-bade-ako-poveche-mladi-studenti-chuyat-s-kakvo-se-zanimavame.html", "text": "Ако повече млади студенти по медицина покрай тези награди чуват с какво се занимаваме и какво правим, ориентират се къде са центовете и къде могат да се обучат в България, това е доста позитивен ефект. Това каза в интервю за Агенция „Фокус“ д-р Станимир Сираков от УМБАЛ „Св. Иван Рилски“ за номинацията му за тазгодишните медицински „Оскари“. „Ще дам пример- когато завършвах Медицинския факултет- София смятах, че ще ставам неврохирург. Оказа се, че когато отидохме на 2-3 форума в чужбина и видяхме тези новаторски процедури навсякъде се извършват от интернационални невроренгенолози“, посочи той. „В България представата на пациентите, дори на студентите за ренгенолога е, че са лекари, които се занимават само с диагностичната част. Оказа се, че на Запад ренгенолозите всъщност се занимават с доста голяма част от терапевтичните процедури, както мозъчни, така и периферни“, коментира Станимир Сираков. „Дори това популяризиране би имало добър ефект върху младите завършващи лекари. Ако го изберат и решат, че това е тяхното призвание, да могат да се обучат“, каза още той. \r\nБиляна ИВАНОВА", "date": "2017.10.09", "title": "Д-р Станимир Сираков, УМБАЛ „Св. Иван Рилски“: Доста позитивен ефект от медицинските „Оскари“ ще бъде ако повече млади студенти чуят с какво се занимаваме"}
{"url": "http://www.focus-news.net/news/2017/10/09/2444537/ministar-nikolina-angelkova-za-2018-g-ministerstvo-na-turizma-poiska-2-3-mln-lv-poveche-za-reklama.html", "text": "От бюджет 2018 г. Министерство на туризма поиска 2-3 млн. лв. повече за реклама. Това каза пред журналисти министърът на туризма Николина Ангелкова във връзка с бюджет 2018 г., предаде репортер на Агенция \"Фокус\". Министър Ангелкова поясни, че тази година общият бюджет на Министерство на туризма е около 16 млн. лв., а за реклама са предвидени 12 млн. лв. „За следващата година със сигурност сме поискали малко повече средства за реклама. Предвидили сме в рамките на следващите три години да имаме плавно увеличение. Изключително много зависи от подхода, който ще стартираме. Предстои до края на годината да обявим още една поръчка за интегрирани кампании по целевите ни пазари, като да обхванем първите 30, по които посрещаме най-много чуждестранни туристи“, каза Ангелкова. Според нея така през следващата година България ще може да бъде рекламирана по всички видове медии.    \r\nДеница КИТАНОВА", "date": "2017.10.09", "title": "Министър Николина Ангелкова: За 2018 г. Министерство на туризма  поиска 2-3 млн. лв. повече за реклама"}
{"url": "http://www.focus-news.net/news/2017/10/09/2444538/plovdiv-politsiyata-izdirva-izvarshitelite-na-vandalska-proyava-v-park-lauta.html", "text": "Полицията в Пловдив издирва извършителите на вандалска проява в парк „Лаута”. Това съобщи за Радио „Фокус” - Пловдив кметът на район „Тракия“ Костадин Димитров. Тази сутрин той е получил сигнал по телефона от граждани, които всяка сутрин се разхождат или спортуват в парка, че всички барбекюта в парка са унищожени. На постаментите на разрушените до основи барбекюта с червена боя извършителите са оставили надписи, които гласят: „Месото е жестокост“, „Месото носи болка“, „Месото е страдание“. „Всичко говори, че най-вероятно става въпрос за умишлен вандализъм. И трите барбекюта са изпочупени, като са използвани инструменти“, каза районният кмет. Незабавно е сигнализирана полицията, а извършителите се издирват. В „Лаута“ има видеонаблюдение и в момента се преглеждат записите от камерите.\r\n„Надяваме се хората, унищожили обществено имущество, да бъдат разкрити, за да си понесат отговорността и заплатят щетите“, заяви кметът на район „Тракия“ Костадин Димитров. Той уточни, че барбекютата ще бъдат възстановени максимално бързо. Димитров подчерта, че мястото е привлекателно за прекарване на свободното време от жители от целия град. През почивните дни на там се организират рождени дни, пикници и приятелски срещи.\r\nПарк „Лаута“ вече се превърна в едно от любимите места на гражданите.\r\nЦветана ТОНЧЕВА", "date": "2017.10.09", "title": "Пловдив: Полицията издирва извършителите на вандалска проява в парк „Лаута”"}
{"url": "http://www.focus-news.net/news/2017/10/09/2444539/predsedatelyat-na-bchk-akad-hristo-grigorov-shte-bade-udostoen-sas-zvanieto-pocheten-grazhdanin-na-obshtina-simitli.html", "text": "Днес, 9 октомври 2017 г., в читалище „Св.Климент Охридски“, на тържествена сесия на Общинския съвет на Симитли по повод 105-годишнината от освобождението на града от турско робство със званието „Почетен гражданин“ на община Симитли ще бъде удостоен  акад. Христо Григоров - председател на Български Червен кръст (БЧК). Това съобщиха от пресцентъра на БЧК.\r\nАкад. Христо Григоров е тясно свързан с историята на Симитли, като внук на големия български революционер Ичко Бойчев, който е бил един от главните освободители  на града преди 105 години. В знак на признание за саможертвата на освободителя на Пиринска Македония и в частност на Симитли, общинското ръководство ще удостои внука на революционера с почетното звание „Почетен гражданин“.\r\nВ 18:00 часа на централния площад в град Симитли пред паметника „100 години свобода”, който е изграден в чест на загиналите за свободата, кметът на общината Апостол Апостолов, общински съветници, представители на институции и граждани ще положат венци и цветя в знак на признателност.", "date": "2017.10.09", "title": "Председателят на БЧК акад. Христо Григоров ще бъде удостоен със званието „Почетен гражданин“ на община Симитли"}
{"url": "http://www.focus-news.net/news/2017/10/09/2444540/sliven-26-godishna-zhena-e-bila-prieta-v-bolnitsa-s-opasnost-za-zhivota-sled-katastrofa-na-patya-mezhdu-grad-kermen-i-selo-nikolaevo.html", "text": "На 6 октомври, 09,05 часа, е получено съобщение за настъпило пътно произшествие на пътя между град Кермен и село Николаево. Инцидентът е станал между лек автомобил \"Фолксваген Голф\", управляван от водач на 25 години, и лек автомобил „Киа“, управляван от мъж на 57 години. От произшествието на място е починал водачът на лекия автомобил „Фолксваген“. Това съобщиха от ОДМВР-Сливен. В МАБЛ-Сливен е приета 26-годишна жена с опасност за живота и 2-годишно дете, което е без опасност за живота, пътници в същия автомобил. Участниците в произшествието са от град Кермен. По случая е образувано досъдебно производство.", "date": "2017.10.09", "title": "Сливен: 26-годишна жена е била приета в болница с опасност за живота след катастрофа на пътя между град Кермен и село Николаево"}
{"url": "http://www.focus-news.net/news/2017/10/09/2444541/faz-nyama-da-ima-predvaritelni-pregovori-za-koalitsiya-predi-mestnite-izbori-v-dolna-saksoniya.html", "text": "Преди провеждането на изборите за регионален парламент в провинция Долна Саксония, Съюзът (ХДС/ХСС) няма да води предварителни преговори за съставяне на коалиция със „Зелени“ и Свободната демократическа партия (СвДП), съобщава националният ежедневник Die Frankfurter Allgemeine Zeitung,  като се позовава на източници от политическия кръг на Съюза (ХДС/ХСС).\r\nСлед трудните преговори между двете сестрински партии, които приключиха в късните часове на неделя, бе съобщено, че Съюзът (ХДС/ХСС) ще започне преговори със свободните демократи на Кристиан Линднер за съставяне на правителство.  Тереза Герова", "date": "2017.10.09", "title": "FAZ: Няма да има предварителни преговори за коалиция преди местните избори в Долна Саксония"}
{"url": "http://www.focus-news.net/news/2017/10/09/2444542/ministar-lilyana-pavlova-ofitsialniyat-sayt-na-balgarskoto-predsedatelstvo-na-saveta-na-es-shte-zaraboti-na-1-dekemvri.html", "text": "Официалният сайт на Българското председателство на Съвета на ЕС ще заработи на 1 декември. Това каза министърът за Българското председателство на Съвета на ЕС Лиляна Павлова по време на годишното заседание на Националния съвет по туризъм, предаде репортер на Агенция \"Фокус\". По думите й сайтът е почти готов. Тя поясни, че сайтът ще заработи на четири езика. По думите й към него ще има препратка към културната програма, парламентарното измерение на председателството, спонсорите и хотелите. „Цветовете на председателството са синьо и жълто“, коментира министър Лиляна Павлова. Тя изрази надежда да е разширила дневния ред на дискусиите и пожела да са максимално полезни в своето партньорство. \r\nДеница КИТАНОВА", "date": "2017.10.09", "title": "Министър Лиляна Павлова: Официалният сайт на Българското председателство на Съвета на ЕС ще заработи на 1 декември"}
{"url": "http://www.focus-news.net/news/2017/10/09/2444543/minka-salagyorova-zam-kmet-na-petrich-intsidentno-se-poluchavat-zamarsyavaniya-na-vazduha-v-obshtinata-no-rayonat-e-edin-ot-nay-chistite-v-balgariya.html", "text": "По отношение на атмосферния въздух в община Петрич може да кажем, че територията ѝ попада в район, който е известен с това, че е един от най-чистите в България. Това каза за Радио „Фокус“ – Пирин Минка Салагьорова, заместник–кмет на Община Петрич. По думите ѝ няма изградени промишлени предприятия, които да бъдат големи замърсители. „Освен това, градът е газифициран, което способства за намаляването на вредните емисии от твърдо гориво, но все пак не може да кажем, че нямаме проблеми. Това е така, защото инцидентно се получават замърсявания от изгаряне на гуми. Нашата задача е да предотвратяваме подобни случаи и съответно да наказваме нарушителите. В такива случаи, складираните и подготвени за палежи гуми ги събираме и предаване на фирми, които имат разрешение за работа с подобен вид отпадъци“, каза още Салагьорова. Тя добави, че не може да се каже, че Община Петрич има проблеми с чистотата. „95% от населението на територията на община Петрич е включено в организирано сметосъбиране и сметоизвозване.  Изключение правят високопланинските участъци в Огражденския район, които са с малко жители и са отдалечени от депото ни. Имаме и изградено регионално депо с три клетки за неопасни битови отпадъци. Имаме притеснения, че тези три клетки вече са на границата на капацитета си“, посочи Салагьорова. Тя отбеляза, че поради тази причина ще кандидатстват за изграждането на четвърта клетка на депото. „Освен това сме и в процес на кандидатстване по Оперативни програма „Околна среда“. Там кандидатстваме за изграждането на компостираща инсталация и за инсталация за предварително третиране. Стойността на този проект е около 10 милиона лева. По този проект ние ще обединим въведената система за разделно събиране на отпадъци от опаковки и организацията ни за оползотворяване – събирането на „зелените отпадъци“ и съответно сепарирането на отпадъците“, коментира Салагьорова.\r\nЛивия НИНОВА", "date": "2017.10.09", "title": "Минка Салагьорова, зам.-кмет на Петрич: Инцидентно се получават замърсявания на въздуха в общината, но районът е един от най-чистите в България"}
{"url": "http://www.focus-news.net/news/2017/10/09/2444544/sofiya-dvizhenieto-po-avtomagistrala-trakiya-se-izvarshva-v-edna-lenta-pri-km-21-v-posoka-burgas-poradi-remontni-deynosti.html", "text": "Движението по автомагистрала \"Тракия\" се извършва в една лента, при км 21, в посока Бургас, поради ремонтни дейности. Това съобщиха от пресцентъра на Агенция \"Пътна инфраструктура\". Трафикът се осъществява в изпреварващата лента.", "date": "2017.10.09", "title": "София: Движението по автомагистрала \"Тракия\" се извършва в една лента, при км 21, в посока Бургас, поради ремонтни дейности"}
{"url": "http://www.focus-news.net/news/2017/10/09/2444545/rabotna-grupa-shte-prouchi-i-obsadi-vsichki-vazmozhni-varianti-po-sluchaya-s-orazheyniya-zavod-emko.html", "text": "Близо час продължи срещата на министър-председателя Бойко Борисов, министъра на икономиката Емил Караниколов и протестиращите служители на оръжейния завод „Емко“, предаде репортер на Агенция „Фокус“. На срещата е присъствал и собственикът „Емко“ Емилиян Гебрев. Премиерът е разпоредил утре да се реализира работна среща в държавната „Кинтекс“, чийто принципал е министърът, да се изяснят всички казуси и да му се докладва. От своя страна протестиращите настояват да се върне положението на завода, което е било до месец май. Финансовият му директор Димитрина Маркова заяви пред журналисти, че Борисов е изслушал и двете страни – и министър Караниколов, и тях. „След утрешното решение на нашите проблеми с нашите договори, ако не се върне изходната ситуация към май месец, когато започна атаката към нас, по най-разумния начин за държавата и за нас работещите в „Емко“, протестите ще продължат. В сряда сме планирали нов протест, на който ще дойдат не 1000, а може би повече от 1500 души. От утрешното дипломатично решение на министър Караниколов ще зависи дали протестите ни ще продължат“, коментира още Димитрина Маркова. \r\nЕмилиян Гебрев също подчерта, че настояват нещата да се възстановят такива каквито са били май месец. На въпрос как е възможно договорът да бъде върнат след като е прехвърлен, той отговори, че това не е техен проблем. „Този, който го е прехвърлил, той да си го върне. Това не е наш проблем. Това си е проблем на министъра. Нас ни удовлетворява решение – принципно. Не става въпрос само за нас. Това означава аз да вляза във вашата къща, да взема вашия хладилник и да го дам на колежката ви тук. Не може да има такива неща в 21 век. Има Конституция, има частна и държавна собственост изравнени.Това е принципен въпрос“, подчерта Гебрев. Според него, ако всичко се върне на изходна позиция май месец, те ще си понесат всички загуби, без да имат каквито и да било претенции.\r\nТой бе категоричен, че ако е на мястото на Караниколов след такъв скандал, след такива груби грешки, за да си запази честта и достойнството, на часа и секундата, би си подал оставката. „Аз това бих направил. А сега дали той ще си я подаде, или не, е въпрос на морал и на вътрешно разбиране“, каза още Гебрев.\r\nЛюба АЛЕКСИЕВА", "date": "2017.10.09", "title": "Работна група ще проучи и обсъди всички възможни варианти по случая с оръжейния завод „Емко“"}
{"url": "http://www.focus-news.net/news/2017/10/09/2444546/ministar-predsedatelyat-boyko-borisov-prie-predstaviteli-na-protestirashtite-rabotnitsi-v-emko.html", "text": "Министър-председателят Бойко Борисов прие представители на протестиращите работници в оръжейния завод „Емко“, които настояваха да изложат проблемите си лично пред него, съобщиха от правителствената информационна служба. Позицията им за развитието на ситуацията през последните месеци беше представена от собственика на предприятието Емилиян Гебрев и членове на Инициативния комитет.\r\n„Винаги съм бил на мнение, че трябва да се изслушват страните и да се намери решение в диалог“, посочи премиерът. Прието беше предложението му още днес да започнат преговори между ръководството на предприятието и Министерството на икономиката за изчистване на спорните въпроси около сключените от „Емко“ договори.", "date": "2017.10.09", "title": "Министър-председателят Бойко Борисов прие представители на протестиращите работници в „Емко“"}
{"url": "http://www.focus-news.net/news/2017/10/09/2444547/mbal-hristo-botev-vratsa-vsichki-otdeleniya-v-bolnitsata-prodalzhavat-da-rabotyat-vapreki-sazdalata-se-situatsiya.html", "text": "Всички отделения в МБАЛ „Христо Ботев“ – Враца продължават да работят, въпреки създалата се ситуация. Това се посочва в Декларация от Медицинския съвет на МБАЛ „Христо Ботев“ – Враца, изпратена от пресцентъра на болницата. Лекарите са на работните си места и приемът на пациенти не е спиран. Осигурени са необходимите лекарства и консумативи. Има 24 часови дежурства в отделенията и работата продължава в нормален ритъм. \r\nРъководството на МБАЛ „Христо Ботев“ – Враца призовава представителите на медиите да не разпространяват информация за спрян прием на пациенти или тяхното пренасочване към други лечебни заведения, тъй като не отговаря на истината. \r\n\"По време на проведения днес Медицински съвет всички присъстващи лекари заявиха, че ще продължат работа си, въпреки протестите\", посочват още от болницата.", "date": "2017.10.09", "title": "МБАЛ „Христо Ботев“ – Враца: Всички отделения в болницата продължават да работят, въпреки създалата се ситуация"}
{"url": "http://www.focus-news.net/news/2017/10/09/2444548/bianet-turskite-vlasti-izdadoha-zapoved-za-zadarzhane-na-oshte-edin-sluzhitel-na-posolstvoto-na-sasht-v-stranata.html", "text": "След като САЩ и Турция преустановиха визовите процедури, властите на Анкара издадоха заповед за задържане на още един служител на американското посолство в страната, предава Bianet.\r\nСпоред доклад на всекидневника Hürriyet, лицето, изправено пред заповед за задържане, все още не е напуснало сградата на посолството.\r\nМиналата седмица турските власти арестуваха Метин Топус, служител в американската дипломатическа мисия в Анкара, по подозрение за връзка с организацията на гюленистите (ФЕТО). Тереза Герова", "date": "2017.10.09", "title": "Bianet: Турските власти издадоха заповед за задържане на още един служител на посолството на САЩ в страната"}
{"url": "http://www.focus-news.net/news/2017/10/09/2444549/sliven-momiche-na-16-godini-e-bilo-transportirano-v-bolnitsa-v-grada-s-opasnost-za-zhivota-sled-katastrofa-na-am-trakiya-v-rayona-na-km-263.html", "text": "На 6 октомври, в 16,50 часа, е получено съобщение  за настъпило пътно произшествие на АМ „Тракия“, в района на км 263. Това съобщиха от ОДМВР-Сливен. Лек автомобил „Фолксваген Тигуан“, управляван от жена на 38 години от община Братя Даскалови, при движение в посока град София, губи управление и  се преобръща извън пътното платно. От произшествието е пострадала пътничка на 16-години, която е транспортирана до МБАЛ-Сливен с опасност за живота. По случая е образувано досъдебно производство.", "date": "2017.10.09", "title": "Сливен: Момиче на 16-години е било транспортирано в болница в града с опасност за живота след катастрофа на АМ „Тракия“, в района на км 263"}
{"url": "http://www.focus-news.net/news/2017/10/09/2444550/negovo-velichestvo-tsar-simeon-i-n-v-tsaritsa-margarita-byaha-ofitsialni-gosti-na-turnira-po-hudozhestvena-gimnastika-priz-tsaritsa-margarita-balgarska.html", "text": "Негово Величество Цар Симеон II и Н. В. Царица Маргарита бяха официални гости на турнира по художествена гимнастика “Приз Царица Маргарита Българска”. Това съобщиха от пресофиса на Негово Величество Цар Симеон II. На 7 и 8 октомври 2017 г. в град Варна се проведе 25-то юбилейно издание на турнира по художествена гимнастика “Приз Царица Маргарита Българска”. Той е основан през далечната 1991 г. от г-жа Анелия Атанасова на името на Н. В. Царица Маргарита и през годините се наложи като едно от престижните състезания по художествена гимнастика, в което са участвали едни от най-успешните български и чуждестранни състезателки.\r\nТази година турнирът откри Н. В. Цар Симеон като благодари на организаторите за дългогодишната работа и пожела успешно представяне на младите гимнастички в един от спортовете, който е донесъл много медали на страната от международни състезания.\r\nЦарица Маргарита сподели с някои от гостите, че много харесва художествената гимнастика. Още преди да се върне съпругът ѝ от изгнание, с интерес са гледали по телевизията изявите на “златните момичета” на международни състезания. Тя каза, че винаги когато ѝ е възможно идва до Варна, за да се наслаждава на изпълненията на младите гимнастички.\r\nНа официалната церемония в Двореца на културата и спорта присъстваха кметът на Варна г-н Иван Портних, зам. областният управител г-н Илиян Карагьозов и директорът на ДКС г-н Минко Христов.\r\nГ-жа Анелия Атанасова, която е създателка на турнира и президент на надпреварата, благодари на всички, които са й помагали през годините. Отличени с плакети за заслуги бяха Община Варна, Дворецът на куртурата и спорта, Мария Гигова, Мария Чиприянова, Минка Ванкова и посмъртно Меглена Михайлова. Наградени бяха и журналистите Вера Маринова, Красимир Николов, Юлиан Атанасов, Митко Апостолов и Румен Генов за дългогодишно отразяване на спортната проява.\r\nКметът на Варна връчи специални плакети на Царица Маргарита и на г-жа Анелия Атанасова като заяви, че този турнир е част от богатия спортен календар на града, който има огромно значение за младите хора, занимаващи се с този спорт.\r\nГ-жа Атанасова пък връчи комплект медали с лика на Царицата на кмета на Варна, които ще бъдат положени в музея на спортната слава. Специален поздравителен адрес изпрати президентът на федерацията по художествена  гимнастика Илиана Раева.\r\nВ надпреварата тази година взеха участие 170 млади състезателки от 12 отбора.", "date": "2017.10.09", "title": "Негово Величество Цар Симеон II и Н. В. Царица Маргарита бяха официални гости на турнира по художествена гимнастика “Приз Царица Маргарита Българска”"}
{"url": "http://www.focus-news.net/news/2017/10/09/2444551/nsi-indeksat-na-promishlenoto-proizvodstvo-izchislen-ot-sezonno-izgladenite-danni-se-e-uvelichil-s-04-prez-avgust-v-sravnenie-s-yuli-2017-g.html", "text": "По предварителни данни през август 2017 г. индексът на промишленото производство, изчислен от сезонно изгладените данни, се увеличава с 0.4% в сравнение с юли 2017 година. През август 2017 г. при календарно изгладения индекс на промишленото производство е регистриран ръст от 4.9% спрямо съответния месец на 2016 година, съобщиха от Националния статистически институт. \r\nПрез август 2017 г. увеличение спрямо предходния месец е регистрирано в добивната промишленост - с 4.0% и в преработващата промишленост - с 0.4%, а намаление е отчетено в производството и разпределението на електрическа и топлоенергия и газ - с 0.7%. \r\nПо-значителен ръст в преработващата промишленост се наблюдава при: производството на тютюневи изделия - с 28.3%, производството на компютърна и комуникационна техника, електронни и оптични продукти - със 7.6%, производството на машини и оборудване с общо и специално предназначение - с 6.7%, производството на химични продукти - с 6.2%. Спад е регистриран при: ремонта и инсталирането на машини и оборудване - с 21.7%, производството на метални изделия, без машини и оборудване - с 9.9%, производството на напитки - с 6.2%, печатната дейност и възпроизвеждане на записани носители - с 4.6%.\r\nНа годишна база ръст на промишленото производство, изчислен от календарно изгладените данни, е отчетен в добивната промишленост - с 12.9%, и в преработващата промишленост - с 6.4%, а спад е регистриран в производството и разпределението на електрическа и топлоенергия и газ - с 3.8%.\r\nПо-значително увеличение в преработващата промишленост спрямо предходната година се наблюдава при: производството на компютърна и комуникационна техника, електронни и оптични продукти - с 29.0%, производството на машини и оборудване с общо и специално предназначение - с 26.8%, производството на лекарствени вещества и продукти - с 21.5%, производството на метални изделия, без машини и оборудване - с 18.0%. Намаление е отчетено при: производството на превозни средства, без автомобили - с 15.6%, производството на напитки - с 13.0%, производството на дървен материал и изделия от него, без мебели - с 10.1%, производството на хранителни продукти - с 4.3%.", "date": "2017.10.09", "title": "НСИ: Индексът на промишленото производство, изчислен от сезонно изгладените данни, се е увеличил с 0.4% през август в сравнение с юли 2017 г."}
{"url": "http://www.focus-news.net/news/2017/10/09/2444552/shumen-dimitar-dimitrov-e-noviyat-direktor-na-dramatichno-kuklen-teatar-vasil-drumev.html", "text": "Димитър Димитров е новият директор на Драматично-куклен театър „Васил Друмев“ в Шумен. Това сочи справка на сайта на Министерството на културата. С оглед получения брой точки, комисията е класирала като успешно издържал конкурса кандидатът Димитър Маринов Димитров. Проведеният на 4 октомври конкурс за длъжността „директор” на Драматично-куклен театър „Васил Друмев“ – Шумен бе обявен със заповед на министъра на културата от 21 юли.", "date": "2017.10.09", "title": "Шумен: Димитър Димитров е новият директор на Драматично-куклен театър „Васил Друмев“"}
{"url": "http://www.focus-news.net/news/2017/10/09/2444553/blagoevgrad-nad-600-kg-kanabis-sa-otkriti-ot-politsiyata-v-stopanski-dvor-v-zemlishteto-na-s-valkovo.html", "text": "В резултат на извършена, на 6 октомври 2017 г. в местността „Кошарите“ в землището на с. Вълково, община Сандански, проверка на стопански двор, стопанисван от Ж М. /57 г./ от с. Вълково, са намерени и иззети 124 бр. тревисти растения с общо тегло около 582,840 килограма и около 33,020 килограма суха, тревиста маса, които след направен полеви тест са реагирали положително на канабис. Това съобщиха от ОДМВР-Благоевград. Ж. М. е задържан.", "date": "2017.10.09", "title": "Благоевград: Над 600 кг канабис са открити от полицията в стопански двор в землището на с. Вълково"}
{"url": "http://www.focus-news.net/news/2017/10/09/2444554/kyustendil-zapochva-priemat-na-dokumenti-za-otpuskane-na-obezshteteniya-pri-propadnali-zemedelski-ploshti-v-oblastta.html", "text": "Започва приемът на документи за отпускане на обезщетения при пропаднали земеделски площи. Това съобщи за Радио „Фокус” – Кюстендил Иван Кьосев, началник на Областна дирекция на Държавен фонд „Земеделие” – Кюстендил. Документите се подават до 20 октомври във фонда. Обезщетения ще се отпускат при констатирано с протокол събитие от измръзване, издаден от Областна дирекция „Земеделие” при 100% или до 100% пропаднали площи с череши. Задължителните за подаване документи са констативен протокол, удостоверение за банкова сметка, а ако е налична и застрахователна полица. Земеделските производители на череши от областта могат да получат по 200 лева на декар. Средствата се отпускат за компенсиране на нанесените щети на овощарите в региона, в резултат на зимните прояви на времето през месеците март и април.\r\nВенцеслав ИЛЧЕВ", "date": "2017.10.09", "title": "Кюстендил: Започва приемът на документи за отпускане на обезщетения при пропаднали земеделски площи в областта"}
{"url": "http://www.focus-news.net/news/2017/10/09/2444555/reuters-krizata-v-kataluniya-nyama-priznatsi-za-pomirenie-mezhdu-madrid-i-barselona.html", "text": "В понеделник правителството в Мадрид и регионалните власти в Барселона не показаха склонност към компромис, за да бъде преодоляна каталунската криза, предава Reuters.\r\nИспания се опасява, че каталунският парламент може да обяви независимост във вторник, когато лидерът на регионалното правителство трябва да говори пред органа за резултатите от проведения на 1 октомври референдум.\r\nВъпреки това в навечерието на парламентарната сесия във вторник нито премиерът Мариано Рахой, нито каталунският лидер Карлес Пучдемон показаха признаци за започване на преговори, като всяка от двете страни – привърженици и противници на отделянето на автономния регион, бе подкрепена с мащабни демонстрации. \r\nКаталунската криза изправи Испания пред най-голямото й политическо предизвикателство за последните четири десетилетия на демокрация. Тереза Герова", "date": "2017.10.09", "title": "Reuters: Кризата в Каталуния – няма признаци за помирение между Мадрид и Барселона"}
{"url": "http://www.focus-news.net/news/2017/10/09/2444556/sliven-dvama-mazhe-sa-zadarzhani-v-moment-na-proizvodstvo-na-sintetichen-narkotik-vav-furgon-v-zemlishteto-na-selo-medven.html", "text": "Криминалисти на Районно управление на МВР-Котел са разкрили случай на производство на наркотични вещества. Това съобщиха от ОДМВР-Сливен. На 7 октомври във фургон в землището на село Медвен в момент на производство на синтетичен наркотик са установени двама мъже на 27 и 24 години. От фургона са иззети предмети, вещества и прекурсори, необходими за производство на наркотични вещества. Двамата нямат криминални регистрации. Задържани са за 24 часа. По случая е образувано досъдебно производство.", "date": "2017.10.09", "title": "Сливен: Двама мъже са задържани в момент на производство на синтетичен наркотик във фургон в землището на село Медвен"}
{"url": "http://www.focus-news.net/news/2017/10/09/2444557/inspektoratat-kam-vss-konstatira-dve-nakazatelni-proizvodstva-prodalzhili-nad-12-godini.html", "text": "Две наказателни производства, продължили над 12 години и останали от образуването до окончателното им приключване на фазата на досъдебното производство, констатира Инспекторатът към ВСС при извършени в периода 1 април – 30 юни 2017 г. проверки на 128 заявления от граждани за нарушаване на правото им на разглеждане и решаване на делата в разумен срок. Те са сред основателните 36 заявления по наказателни дела. Това съобщиха от пресцентъра на Инспекторатa към ВСС.\r\n12 години, 8 месеца и 21 дни е продължило производство за причиняване на средна телесна повреда по хулигански подбуди при възникнал спор на строеж в София - престъпление по чл. 131, ал. 1, т. 12, пр. 2, вр. чл. 129, ал. 2, пр. 4, алт. 3 и пр. 5, алт. 2 от Наказателния кодекс (НК).\r\nОт образуването му през 2004 г. до окончателното му приключване през 2017 г. делото е останало на фазата на досъдебното производство. То е било спирано 4 пъти за общо 7 години, 8 месеца и 19 дни. Веднъж е било спряно заради отсъствието на обвиняемия и три пъти поради отсъствието на пострадалия. При първото спиране на производството - за период от близо 4 години и два месеца, по делото няма данни да са предприети всички необходими действия за издирване на обвиняемия.\r\nНаказателното производство е прекратено от прокурора, защото деянието не съставлява престъпление (чл. 243, ал. 1, т. 1 вр. чл. 24, ал. 1, т. 1, предл. 2 от Наказателно-процесуалния кодекс). В хода на разследването са събрани безспорни доказателства, че пострадалият сам си е причинил травматичните увреждания – при сбиването е загубил равновесие и сам е паднал върху арматурни железа.\r\nПостановлението за прекратяване на наказателното производство е от януари 2016 г. То е било връчено на защитника на обвиняемия едва през февруари 2017 г. и то след разпореждане на наблюдаващия прокурор. Това е забавило приключването на делото с повече от една година.\r\n12 години, 2 месеца и 15 дни е продължило другото наказателно производство, което от образуването му до приключването му е останало на фазата на досъдебното производство. То е за участие в организирана престъпна група и кражба на чужд автомобил с цел имотна облага от връщането му - престъпления по чл. 321, ал. 2 вр. ал. 1 и чл. 346, ал. 2, т. 3 и т. 4 вр. чл. 20, ал. 1 от НК.\r\nВ продължение на 8 години производството е било спряно поради неразкриване на извършителя на престъплението. Месец след спирането му разследващият полицай е възложил на полицейските органи да извършват оперативно-издирвателни мероприятия за установяване самоличността на извършителя на престъпното деяние и на свидетели очевидци. По делото няма данни през тези осем години да са били предприети други действия за разкриване на извършителя освен издаденото от разследващия полицай постановление.\r\nПрез времето, в което досъдебното производство не е било спряно, също са допуснати действия и бездействия на разследващите и прокурора, довели до забавяния в производството. През големи периоди от време – единият от две години и половина, а другият от 4 месеца, не са били извършвани никакви действия по разследването.\r\nС действията и бездействията си разследващите органи и прокуратурата са причинили забавяне на производството с общо 10 години и 10  месеца.  В крайна сметка то е прекратено поради недоказаност на обвинението (чл. 243, ал. 1, т. 2 от НПК).\r\nОтчетът на Инспектората към ВСС за установените нарушения на правото на разглеждане и решаване на делата в разумен срок по глава Трета „а” от ЗСВ (нарушение на чл. 6 от Конвенцията за защита правата на човека и основните свободи) за периода 1 април – 30 юни 2017 г. може да се прочете на интернет страницата на ИВСС -  http://www.inspectoratvss.bg/bg/page/16.", "date": "2017.10.09", "title": "Инспекторатът към ВСС констатира две наказателни производства, продължили над 12 години"}
{"url": "http://www.focus-news.net/news/2017/10/09/2444558/varna-rayonnata-prokuratura-v-devnya-rakovodi-barzo-proizvodstvo-sreshtu-19-godishen-mladezh-predizvikal-katastrofa-s-avtomobil-na-odmvr-v-opit-da-izbyaga-ot-politseyska-proverka.html", "text": "Бързо производство срещу 19-годишен младеж с инициали А. М. от село Пет могили е образувала Районната прокуратура в Девня. Това съобщиха от пресцентъра на Апелативна прокуратура – Варна. Младежът противозаконно пречил на орган на властта да изпълни задълженията си. Престъплението на 19-годишния младеж се наказва с лишаване от свобода до 3 години и глоба от 500 до 2000 лева. \r\nНа 8 октомври 2017 год. около 11.00 часа А. М. шофирал автомобила на баща си. На входа на село Генерал Колево служители на реда подали сигнал със стоппалка за спиране и извършване на проверка на водача. Шофьорът продължил движението си и се наложило да бъде преследван от полицейски екип с микробус „Фиат Ивеко“. Въпреки подадения звуков и светлинен сигнал, Али М. не се подчинил. В края на селото той направил пътно-транспортно произшествие, при което се врязал в полицейския микробус.\r\nСлед инцидента е установено, че А. М. никога не е притежавал свидетелство за управление на МПС. Двамата му спътници побягнали в опит да се укрият.  Полицейският екип отправил предупреждение към бегълците да спрат. След това един от служителите произвел два изстрела със служебното си оръжие. Един от младежите – 17-годишният Осман, който е брат на неправоспособния водач, бил ранен. Настанен е в болница без опасност за живота. Продължава  издирването на третия участник, който също е от село Пет могили.\r\nПод ръководството на Районната прокуратура в Девня следовател от Окръжния следствен отдел към Окръжната прокуратура във Варна разследва действията на полицая, произвел изстрелите срещу беглеца, с които причинил лека телесна повреда на 17-годишния Осман.", "date": "2017.10.09", "title": "Варна: Районната прокуратура в Девня ръководи бързо производство срещу 19-годишен младеж, предизвикал катастрофа с автомобил на ОДМВР в опит да избяга от полицейска проверка"}
{"url": "http://www.focus-news.net/news/2017/10/09/2444559/kyustendil-internet-platforma-za-biznes-konsultatsii-shte-pomaga-na-mladi-predpriemachi-ot-pogranichnite-regioni-na-balgariya-i-makedoniya.html", "text": "Интернет платформа ще помага на млади предприемачи от пограничните региони на България и Македония. Това каза пред Радио „Фокус” – Кюстендил Иван Андонов, председател на читалище „Братство”. Платформата се изработва по проект „Стъпки – Подкрепа за предприемачеството и популяризиране на услугите в туризма”, реализиран със средства от Програмата за трансгранично развитие между двете държави. „Платформата ще бъде за бизнес консултации в сферата на туризма, тя ще бъде активен инструмент за онлайн консултации и обучения в областта на туризма, който ще остане активен и след края на проекта и по този начин ще се осигури устойчивост на резултатите”, каза Иван Андонов. Предвижда се да бъдат включени няколко модула, сред които библиотека с учебни помагала по предприемачество, бизнес умения, туризъм, включително обучителните материали и проучвания, разработени в рамките на проекта. Ще има модул за онлайн обучение в реално време и модул за предоставяне на консултации във формата на форум с дневник на сесиите.\r\nВенцеслав ИЛЧЕВ", "date": "2017.10.09", "title": "Кюстендил: Интернет платформа за бизнес консултации ще помага на млади предприемачи от пограничните региони на България и Македония"}
{"url": "http://www.focus-news.net/news/2017/10/09/2444560/nsi-prez-perioda-yanuari-yuli-2017-g-iznosat-na-balgariya-za-es-se-uvelichava-s-112-spryamo-sashtiya-period-na-2016-g.html", "text": "През периода януари - юли 2017 г. износът на България за ЕС се увеличава с 11.2% спрямо същия период на 2016 г. и е в размер на 19 468.7 млн. лева, съобщиха от Националния статистически институт. Основни търговски партньори на България са Германия, Италия, Румъния, Гърция, Франция и Белгия, които формират 68.6% от износа за държавите - членки на ЕС. \r\nПрез юли 2017 г. износът за ЕС се увеличава с 10.7% спрямо същия месец на предходната година и е в размер на 3 123.1 млн. лева.\r\nПри износа на България за ЕС, разпределен според Стандартната външнотърговска класификация, през периода януари - юли 2017 г. в сравнение със същия период на предходната година най-голям ръст е отбелязан в секторите „Минерални горива, масла и подобни продукти” (32.7%) и „Артикули, класифицирани главно според вида на материала” (31.4%). Най-голям спад се наблюдава в секторите „Безалкохолни и алкохолни напитки и тютюн” (16.2%) и „Необработени (сурови) материали, негодни за консумация (изкл. горивата)” (4.2%).\r\nВносът на България от ЕС през периода януари - юли 2017 г. се увеличава с 10.7% спрямо същия период на 2016 г. и е на стойност 21 064.1 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция.\r\nПрез юли 2017 г. вносът на България от държавите-членки на ЕС, нараства с 2.5% спрямо същия месец на предходната година и е в размер на 2 996.6 млн. лева. \r\nПри вноса от ЕС, разпределен според Стандартната външнотърговска класификация, през периода януари - юли 2017 г. в сравнение със същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)” (45.6%) и „Минерални горива, масла и подобни продукти” (43.8%). Намаление се наблюдава единствено в сектор „Безалкохолни и алкохолни напитки и тютюн” (2.0%).\r\n           Външнотърговското салдо (износ FOB - внос CIF) на България с ЕС за периода януари - юли 2017 г. е отрицателно и е на стойност 1 595.4 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 591.4 млн. лева.", "date": "2017.10.09", "title": "НСИ: През периода януари - юли 2017 г. износът на България за ЕС се увеличава с 11.2% спрямо същия период на 2016 г."}
{"url": "http://www.focus-news.net/news/2017/10/09/2444561/smolyan-s-tarzhestvena-zarya-i-kontsert-devin-otbelyaza-105-godishninata-ot-osvobozhdenieto-si.html", "text": "С тържествена заря и концерт Девин отбеляза 105-годишнината от освобождението си, съобщиха от пресцентъра на Областна администрация – Смолян. Заместник областният управител Владимир Гърбелов уважи събитието, като поднесе цветя от името на областния управител. Кметът Красимир Даскалов приветства гражданите и гостите на община Девин. На събитието присъстваха и директорът на служба „Военна полиция” бригаден генерал Борислав Сертов, подполковник Димитър Кацаров, полковник Борис Раков – председател на Съюза на офицерите и сержантите от запаса и резерва-Смолян, председателят на Общински съвет - Девин Руси Чаушев, заместник-кметът на Девин Владимир Солаков, ръководители и представители на държавни институции и ведомства, граждани и гости на града. \r\nВ тържествената заря-проверка взеха участие Военният духов оркестър от Пловдив и 101-ви Алпийски батальон. В знак на почит към паметта на загиналите за освобождението на Девин герои бяха поднесени цветя и венци от името на държавни институции, политически сили и граждани. Празникът продължи с концерт на Росица Пейчева.", "date": "2017.10.09", "title": "Смолян: С тържествена заря и концерт Девин отбеляза 105-годишнината от освобождението си"}
{"url": "http://www.focus-news.net/news/2017/10/09/2444562/veliko-tarnovo-trima-dushi-sa-zadarzhani-za-pritezhanie-na-narkotichni-veshtestva-pri-spetsializirana-politseyska-operatsiya.html", "text": "Криминалисти от полицейското управление в Горна Оряховица установиха местни наркоразпространители. Това се случи след провеждането на специализирана полицейска операция за противодействие разпространението на наркотични вещества, съобщиха от ОДМВР – Велико Търново. В събота, около 21.30 часа, пред заведение в Лясковец, в момент на сделка с наркотични вещества, е задържан 30-годишен мъж с инициали И. М. от Лясковец, известен като Зъба. В него са намерени и иззети 15 топчета, съдържащи глави канабис. В същото време при проверка на жилище в града, обитавано от 30-годишен мъж с инициали Д. М. са намерени и иззети 10 топчета, със същото съдържание. И. М. и Д. М. са задържани за срок до 24 часа по ЗМВР. От проведени незабавни издирвателни мероприятия са установени 15 души от Горна Оряховица, Лясковец, Долна Оряховица и Павликени, които редовно са закупвали наркотични вещества от задържаните. Вчера двамата са привлечени, като обвиняеми. И. М. е задържан за срок до 72 часа, а Д. М. е с мярка за неотклонение \"подписка\". Работата по документиране на цялостната им престъпна дейност продължава. В неделя в Д. Оряховица в неизползваема каменна шахта са намерени около 200 грама марихуана. В хода на операцията е установено, че наркотичното вещество е собственост на 42-годишен с инициали М. М. от същия град. Той е задържан за срок до 24 часа по ЗМВР. По двата случая са образувани бързи производства.", "date": "2017.10.09", "title": "Велико Търново: Трима души са задържани за притежание на наркотични вещества при специализирана полицейска операция"}
{"url": "http://www.focus-news.net/news/2017/10/09/2444563/tass-novoto-voenno-letishte-kray-kaliningrad-shte-prieme-parvite-samoleti-do-kraya-na-tekushtata-godina.html", "text": "Новото военно летище в Калининградската област, руски териториален ексклав, ще приеме първите самолети на морската авиация до края на текущата година, предава TACC, като се позовава на съобщение от Министерството на отбраната на Москва.\r\n„До края на годината новото военно летище в Калининградската област ще може да приеме въздушни съдове, благодарение на завършването на строителните дейности в рамките на мащабни реконструкции на летищните съоръжения“, се казва в съобщение от руското военно ведомство.\r\nКомплексът ще включва и складове за съхранение на ракети, морско подводно оръжие и артилерийски боеприпаси.. Тереза Герова", "date": "2017.10.09", "title": "ТАСС: Новото военно летище край Калининград ще приеме първите самолети до края на текущата година"}
{"url": "http://www.focus-news.net/news/2017/10/09/2444564/nad-dva-chasa-prodalzhava-zasedanieto-na-ksns-pri-prezidenta-rumen-radev-na-tema-neobhodimi-zakonodatelni-merki-za-protivodeystvie-na-koruptsiyata.html", "text": "Два часа и половина продължава заседанието на Консултативния съвет за национална сигурност (КСНС) при президента Румен Радев на тема „Необходими законодателни мерки за противодействие на корупцията“, предаде репортер на Агенция „Фокус“. Сред присъстващите на „Дондуков“ 2 са министър-председателят Бойко Борисов, министърът на правосъдието Цецка Цачева, главният прокурор Сотир Цацаров, зам.-председателят на ПП ГЕРБ и председател на ПГ на партията Цветан Цветанов, председателят на Народното събрание Димитър Главчев, заместникът му Явор Нотев, председателят на ДПС Мустафа Карадайъ, лидерът на БСП Корнелия Нинова, министърът на финансите Владислав Горанов и министърът на вътрешните работи Валентин Радев. \r\nПремиерът Бойко Борисов не дойде за началото на заседанието, като причината за закъснението е срещата му с протестиращите служители на оръжейния завод „Емко“ и министъра на икономиката Емил Караниколов. Протестиращите излъчиха 5 свои представители, които изложиха исканията си пред министър-председателя. Срещата им продължи близо час. След нея стана ясно, че премиерът е разпоредил утре да се реализира работна среща в държавната фирма „Кинтекс“, чийто принципал е министърът на икономиката, да се изяснят всички казуси и да му се докладва. От своя страна протестиращите настояват да се върне положението на завода, което е било до месец май.\r\nОт заседанието на КСНС по-рано си тръгнаха зам.-председателят на ПП ГЕРБ и председател на парламентарната група на партията Цветан Цветанов, министърът на финансите Владислав Горанов и лидерът на ДПС Мустафа Карадайъ. На излизане Цветанов обясни, че причината за по-ранното им напускане е среща в Брюксел. \r\nКъм момента на КСНС продължава четенето на доклади и дебатирането по антикорпционните законодателни мерки. След края на заседанието се очаква президентът да направи изявление за това как е протекло то и до какви решения са стигнали.\r\nЛюба АЛЕКСИЕВА", "date": "2017.10.09", "title": "Над два часа продължава заседанието на КСНС при президента Румен Радев на тема „Необходими законодателни мерки за противодействие на корупцията“"}
{"url": "http://www.focus-news.net/news/2017/10/09/2444565/nsi-indeksat-na-produktsiyata-v-sektor-stroitelstvo-prez-avgust-izchislen-ot-sezonno-izgladenite-danni-e-s-09-nad-ravnishteto-ot-predhodniya-mesets.html", "text": "По предварителни данни през август 2017 г. индексът на продукцията в сектор „Строителство”, изчислен от сезонно изгладените данни, е с 0.9% над равнището от предходния месец.\r\nКалендарно изгладените данни  показват нарастване от 9.0% на строителната продукция през август 2017 г. в сравнение със същия месец на 2016 година, съобщиха от Националния статистически институт.\r\nПрез август 2017 г. индексът на произведената строителна продукция, изчислен от сезонно изгладени данни, е над равнището от предходния месец, като продукцията от сградното строителство се увеличава с 1.4%, а от гражданското/инженерното строителство - с 0.2%. \r\nНа годишна база ръстът на строителната продукция през август 2017 г., изчислен от календарно изгладени данни, се определя от положителния темп на сградното строителство, където нарастването е с 16.9%, а на гражданското/инженерното строителство - с 0.1%.", "date": "2017.10.09", "title": "НСИ: Индексът на продукцията в сектор „Строителство” през август, изчислен от сезонно изгладените данни, е с 0.9% над равнището от предходния месец"}
{"url": "http://www.focus-news.net/news/2017/10/09/2444566/ministar-nikolina-angelkova-balgarskoto-predsedatelstvo-e-golyama-vazmozhnost-da-pokazhem-vazmozhnostite-na-balgariya-kato-tselogodishna-turisticheska-destinatsiya.html", "text": "Българското председателство на Съвета на ЕС е изключително голяма възможност да покажем възможностите на България като целогодишна туристическа дестинация. Това каза министърът на туризма  Николина Ангелкова по време на годишното заседание на Националния съвет по туризъм, предаде репортер на Агенция \"Фокус\". „Българското председателство е една изключително голяма възможност, която ни се предоставя не само да бъдем водещи по отношение на политиките на ЕС и да задаваме темпото, но и да покажем възможностите на България като целогодишна туристическа дестинация. В тази връзка Министерството на туризма ще участва с 6 събития, които сме представили в календара на Българското председателство, свързани с туризъм. Основното е февруари месец - събитие, което ще бъде на тема туризъм и икономика и икономически растеж“, каза тя. По думите ѝ това ще е неформална среща на министрите на туризма. „Всъщност на него ще има възможност да се дискутират както различни предложения, които можем да представим на министрите на туризма от държавите членки на ЕС, така и предложения, свързани с бъдещи законодателни промени по европейските регламенти и директиви. По думите ѝ други важни събития са свързани с конференции. „Имаме 2 събития, които са в рамките на Дунавската стратегия, която България ще има възможност да председателства“, добави Ангелкова. Тя каза още, че има среща през юни с организацията за Черноморско икономическо сътрудничество, посветена на туризма. „Освен това изключително тясно сътрудничим с министър Лиляна Павлова във връзка с рекламните материали, които ще бъдат разпространени. Както те, така и ние ще се постараем да има достатъчно, така че да покажем потенциала на България като целогодишна туристическа дестинация не само известна със своите зимни и летни курорти“, коментира Ангелкова и уточни, че трябва да се акцентира и върху всичките видове туризъм, в които страната ни може да осъществява. \r\nДеница КИТАНОВА", "date": "2017.10.09", "title": "Министър Николина Ангелкова: Българското председателство е голяма възможност да покажем възможностите на България като целогодишна туристическа дестинация"}
{"url": "http://www.focus-news.net/news/2017/10/09/2444567/obshtina-burgas-dfk-zvezdichka-kalyava-malkite-na-vazrast-futbolisti-v-parvenstvata-za-golemite.html", "text": "Смелостта не е отсъствие на страх, а победата над него, обичал да казва приживе известния политик и бунтар Нелсън Мандела. Има много други послания за безстрашие, отправени от световни лидери. Поддръжници има в изобилие, включително и в спорта. Бургаският Детски футболен клуб (ДФК) \"Звездичка\" например се реши на изключително смел ход през сезон 2017/ 18 г.  Това съобщиха от Община Бургас. Приета бе поканата за участие в първенствата за юноши младша възраст и деца \"А\", без обаче клуба да разполага все още с възпитаници от изискуемите набори. Автентичната картина по футболните терени е 13 и 14- годишни да се изправят смело срещу 15 и 16- годишни млади господа от противниковите отбори. Този ход няма аналог у нас и цели не толкова резултати, а каляване и сплотяване на дарованията. Първенствата за младша и деца \"А\" стартираха неотдавна. \r\n\"Нормално и обяснимо е изправяйки се срещу по-големи с 1- 2 години съперници, да има и загуби. \r\nРъководството и треньорите в нашият клуб сме убедени, че това е безценен опит по пътя на тяхното израстване, който неминуемо ще даде своите плодове. \r\n\"Още следващия сезон нещата ще си дойдат на мястото, когато нашите възпитаници ще се изправят и ще мерят сили с тяхната си възраст, тогава ще си проличат чисто футболните умения и качества. Доказателство за това са резултатите на останалите ни 7 селекции на клуба– всички те се представят повече от добре. Срещат се с отбори от тяхната възраст и печелят победа след победа\" каза спортния директор на \"Звездичка\" Иван Мирчев. Футболната школа е нова и тепърва надгражда т. нар. пирамида, инвестира се постоянно в бази и кадри\", посочват още от Община Бургас.", "date": "2017.10.09", "title": "Община Бургас: ДФК \"Звездичка\" калява малките на възраст футболисти в първенствата за големите"}
{"url": "http://www.focus-news.net/news/2017/10/09/2444568/daily-sabah-turskite-vaorazheni-sili-presyakoha-granitsata-na-siriyskata-provintsiya-idlib.html", "text": "Въоръжените сили на Турция съобщиха в понеделник, че военни части са започнали експедиционна дейност в сирийската провинция Идлиб, в съответствие с постигнатото в Астана споразумение за деескалация, съобщава вестник Daily Sabah.\r\nВ изявлението, публикувано на уебсайта на турската армия, се посочва, че военните елементи, които участват в мониторинговите сили, са започнали експедицията си на 8 октомври. Съгласно разпространения текст,  целите на зоните за премахване на ескалацията, обявени на 30 декември 2016 г. и гарантирани от Турция, Русия и Иран чрез Астанския процес, са да се увеличи ефективността на режима за прекратяване на огъня чрез прекратяване на въоръжените сблъсъци, предоставяне на хуманитарна помощ на нуждаещите се, създаване на подходящи условия за завръщането на разселените лица и подкрепа за създаването на условия за мирно разрешаване на конфликта.. Тереза Герова", "date": "2017.10.09", "title": "Daily Sabah: Турските въоръжени сили пресякоха границата на сирийската провинция Идлиб"}
{"url": "http://www.focus-news.net/news/2017/10/09/2444569/dobrich-literaturniyat-muzey-organizira-poreditsa-ot-sabitiya-pod-nadslov-80-godini-bezsmartie-na-yovkovoto-slovo.html", "text": "Литературният музей започва организирането на поредица от събития под надслов „80 години безсмъртие на Йовковото слово“. Това съобщи на пресконференция главният уредник на Дом-паметник „Йордан Йовков“ в Добрич д-р Кремена Митева, предаде кореспондентът на Радио „Фокус” – Варна. На 15 октомври се навършват 80 години от смъртта на писателя. На 12 октомври от 17,30 часа в Дом-паметника в Добрич ще бъде открита изложба „Йордан Йовков – живот в словото“. Организирана е с финансовата подкрепа на Министерство на културата. На 15 октомври е поклонението на гроба на Йордан Йовков, а ден по-късно в Столична библиотека в София ще бъдат представени сборникът „Йовковите архиви разказват. Документи и спомени“ и фотодокументалната изложба  „Йордан Йовков в снимки и документи от държавните архиви“. В същия ден ще бъдат поднесени цветя на бюст-паметника на писателя в Борисовата градина в столицата. \r\nНа 19 октомври от 17,00 часа отново в Дом-паметника в добруджанския град е представянето на книгата „Разкази“ от Йордан Йовков, библиотека „Музеи на българските писатели. Ще гостува литературният критик от град Пазарджик Никола Иванов. Премиерата е организирана съвместно с варненско издателство. На 24 октомври Дом-паметникът е домакин от 17,30 часа на представяне на сборник „Йовковите архиви разказват. Документи и спомени“. Гостува директорът на Държавна агенция „Архиви“ доц. Михаил Груев. На 25 октомври в 17,30 часа в литературния музей е бъде представена книгата „Страж на родината“ от Вихрен Венков. Ще гостува самият автор. Поредицата от събития, посветени на 80 години от смъртта на писателят продължава и през месец ноември. На 9 ноември от 17,00 часа в Дом-паметник „Йордан Йовков“ ще гостуват проф. Светлозар Игов и проф. дфн Антония Велкова-Гайдарджиева, автор на книгата, която ще бъде представена – „Разговори със Светлозар Игов“. \r\nПремиерата е организирана съвместно с Община град Добрич, както и едно друго събитие – на 21 ноември от 11,00 часа ще се състои поднасяне на цветя на паметника на Йордан Йовков по повод 137 години от рождението на писателя. Този и следващия месец фотодокументалната изложба „Пътуване из света на Йордан Йовков“ гостува на Историческия музей в Асеновград. При своевременно издаване на книгата на Рада Въртунинска „Усмивката – емоционален щрих в творчеството на Йордан Йовков“ тя също ще бъде представена в рамките на събитията под наслов: „80 години безсмъртие на Йовковото слово“\r\nЖулиета НИКОЛОВА", "date": "2017.10.09", "title": "Добрич: Литературният музей организира поредица от събития под надслов „80 години безсмъртие на Йовковото слово“"}
{"url": "http://www.focus-news.net/news/2017/10/09/2444570/kyustendil-izpalnyavanite-proekti-za-blagoustroyavane-na-gradskata-sreda-sa-saobrazeni-s-iziskvaniyata-za-dostapnost-na-horata-s-uvrezhdaniya.html", "text": "Изпълняваните проекти за благоустрояване на градската среда в Кюстендил са съобразени с изискванията за достъпност на хората с увреждания. Това каза пред Радио „Фокус” – Кюстендил Стояна Чавдарова, главен архитект на Община Кюстендил. По думите ѝ изпълняваните в момента проекти са част от изготвения преди години Интегриран план за градско възстановяване и развитие. „Всички благоустроявания, които Община Кюстендил прави, както и всички инвестиционни проекти са съобразени с изискванията за достъпна среда”, каза Стояна Чавдарова. Според нея не може да се издаде разрешително за строеж, без спазване на самите разпоредби. „Има достатъчно много изисквания, които да защитават правата на хората с увреждания от гледна точка на достъпност”, каза Стояна Чавдарова.\r\nВенцеслав ИЛЧЕВ", "date": "2017.10.09", "title": "Кюстендил: Изпълняваните проекти за благоустрояване на градската среда са съобразени с изискванията за достъпност на хората с увреждания"}
{"url": "http://www.focus-news.net/news/2017/10/09/2444571/ministar-lilyana-pavlova-po-globalnata-i-dalgosrochna-tsel-e-balgariya-da-bade-poznata-po-dobre-kato-turisticheska-destinatsiya-sled-evropredsedatelstvoto.html", "text": "По-глобалната и дългосрочна цел е България да бъде позната по-добре като туристическа дестинация след европредседателство. Това каза министърът за Българското председателство на Съвета на ЕС Лиляна Павлова по време на годишното заседание на Националния съвет по туризъм, предаде репортер на Агенция „Фокус“. „Всички сме съгласни с това, че трябва да се възползваме от това Българското председателство да даде нов прочит за това каква е България и като туристическа дестинация, и като държава цяло като“, допълни министър Павлова. По думите й България не е просто ползвател на европейски фондове, а тя може да бъде двустранен балансьор в европейския дневен ред. По думите й в един доста сериозен, критичен момент за бъдещето на Европа, поемайки председателството, България може да успее да зададе в дневния ред по-важни и значими теми за Европа, за Западните Балкани. „В ръцете на всички нас е да направим така, че и политическите теми, но и организационно-логистичните да бъдат направени по един добър начин“, каза още Лиляна Павлова. \r\nДеница КИТАНОВА", "date": "2017.10.09", "title": "Министър Лиляна Павлова: По-глобалната и дългосрочна цел е България да бъде позната по-добре като туристическа дестинация след европредседателството"}
{"url": "http://www.focus-news.net/news/2017/10/09/2444572/vyara-tserovska-gerb-spechelihme-izborite-v-tran-zashtoto-izbrahme-nay-tochniya-kandidat-v-koyto-imashe-doverie.html", "text": "Спечелихме изборите в Трън, защото избрахме най-точния кандидат, в който имаше доверие. Това каза за Агенция „Фокус“ областният координатор на ПП ГЕРБ в Перник Вяра Церовска, във връзка с проведените в неделя частични местни избори в Трън, на които победи кандидатът на ГЕРБ Цветислава Цветкова. „Случи се това, което аз очаквах, а и хората от Трън искаха – победи добрият кандидат, човекът, в който имаше доверие, човекът, който беше с екип. Цветислава Цветкова има приемственост и с предишния кмет, показала е с възможности, човек, който хората познават. Избрахме най-точния кандидат и затова спечелихме от първи тур, без балотаж“, обясни Церовска. \r\nТя уточни, че Цветкова е насочила всичките си усилия, към това да се подобрят условията при Ждрелото, да се работи за обновяване на градската среда, за саниране, ремонтни дейности на сградата на общината. „Много са нейните планове. Всички са свързани с програми за социална заетост на хората, по-добри условия, Трън да стане още по-добро място за отдих и туризъм. Цветкова и до сега е участвала във всички организации, свързани с фолклорните фестивали в Трън, със запазване на традициите. Има какво да направи, знае как да го направи, има опита и екипа“, каза още Вяра Церивска. \r\nМариела РУСЕВА", "date": "2017.10.09", "title": "Вяра Церовска, ГЕРБ: Спечелихме изборите в Трън, защото избрахме най-точния кандидат, в който имаше доверие"}
{"url": "http://www.focus-news.net/news/2017/10/09/2444573/nsi-oborotat-v-razdel-targoviya-na-drebno-bez-targoviyata-s-avtomobili-i-mototsikleti-po-sapostavimi-tseni-narastva-s-04-prez-avgust-spryamo-yuli.html", "text": "По предварителни сезонно изгладени данни през август 2017 г. оборотът в раздел „Търговия на дребно, без търговията с автомобили и мотоциклети” по съпоставими цени нараства с 0.4% спрямо предходния месец, съобщиха от Националния статистически институт. През август 2017 г. оборотът в търговията на дребно, изчислен въз основа на календарно изгладени данни, бележи ръст от 3.0% в сравнение със същия месец на предходната година.\r\nПрез август 2017 г. се наблюдава по-значително увеличение на оборота спрямо предходния месец при: търговията на дребно чрез поръчки по пощата, телефона или интернет - с 2.3%, търговията на дребно с автомобилни горива и смазочни материали - с 2.0%, и търговията на дребно с битова техника, мебели и други стоки за бита - с 1.4%. Намаление е регистрирано при търговията на дребно с компютърна и комуникационна техника - с 1.2%, и търговията на дребно с фармацевтични и медицински стоки - с 0.1%. \r\nПрез август 2017 г. в сравнение със същия месец на 2016 г. оборотът нараства по-значително при: търговията на дребно с разнообразни стоки - с 15.1%, търговията на дребно с компютърна и комуникационна техника - с 11.9%,  и търговията на дребно с битова техника, мебели и други стоки за бита - с 8.9%. Спад е регистриран при търговията на дребно с автомобилни горива и смазочни материали - с 11.3%, и търговията на дребно чрез поръчки по пощата, телефона или интернет - с 2.8%.", "date": "2017.10.09", "title": "НСИ: Оборотът в раздел „Търговия на дребно, без търговията с автомобили и мотоциклети” по съпоставими цени нараства с 0.4% през август спрямо юли"}
{"url": "http://www.focus-news.net/news/2017/10/09/2444574/sofiya-narodniyat-predstavitel-ot-bsp-za-balgariya-hristo-prodanov-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "На 10 октомври, от 15.00 до 17.00 часа, народният представител от \"БСП за България\" Христо Проданов и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП София. Желаещите може да се запишат предварително на телефон 02/987 20 86.", "date": "2017.10.09", "title": "София: Народният представител от \"БСП за България\" Христо Проданов и общинският съветник Борис Цветков ще проведат приемна за граждани"}
{"url": "http://www.focus-news.net/news/2017/10/09/2444575/plovdiv-vazrastna-zhena-e-zaginala-pri-pozhar-v-narechen.html", "text": "Възрастна жена от Наречен е загинала при пожар в дома ѝ. Това съобщиха от ОДМВР - Пловдив. Сигналът постъпил в РСПБЗН – Асеновград минути преди 1.00 часа в събота. След потушаване на огъня, при оглед на изгорялата къща, било открито тялото на 98-годишната ѝ обитателка. Местопроизшествието е запазено и посетено от оперативна група на РУ – Асеновград. Уведомен е дежурен районен прокурор. Причините за пожара се разследват в рамките на образувано досъдебно производство.", "date": "2017.10.09", "title": "Пловдив: Възрастна жена е загинала при пожар в Наречен"}
{"url": "http://www.focus-news.net/news/2017/10/09/2444576/orf-mnozhestvo-zaginali-pri-katastrofa-mezhdu-tuniziyski-korab-i-migrantska-lodka-v-sredizemno-more.html", "text": "„Множество“ хора са загинали при катастрофа в Средиземно море между тунизийски кораб и плавателен съд, превозващ мигранти, предава австрийската медия ORF. По данни на италианските средства за масова информация, в резултат на инцидента са загинали много хора. Броят им обаче не може да бъде конкретизиран към момента.\r\nСъгласно разпространената информация, на борда на мигрантската лодка са се намирали около 70 души. Ударът с кораба, плаващ под флага на Тунис, е бил край бреговете на столицата на северноафриканската държава. Тереза Герова", "date": "2017.10.09", "title": "ORF: „Множество загинали“ при катастрофа между тунизийски кораб и мигрантска лодка в Средиземно море"}
{"url": "http://www.focus-news.net/news/2017/10/09/2444577/plovdiv-uchastnitsi-ot-shest-darzhavi-shte-se-vklyuchat-v-mezhdunarodnata-nauchna-konferentsiya-nauka-obrazovanie-i-inovatsii-v-oblastta-na-izkustvoto.html", "text": "Над 50 участници от шест държави ще се включат в Международната научна конференция „Наука, образование и иновации в областта на изкуството”, която ще се проведе в Пловдив на 12 и 13 октомври. Това съобщиха за Радио „Фокус” – Пловдив от Академията за музикално, танцово и изобразително изкуство – Пловдив, която е домакин на форума. Конференцията се провежда с финансовата подкрепа на Фонд „Научни изследвания“ към Министерството на образованието и науката и ще протече под ръководството на проф. д-р Тони Шекерджиева – Новак. Участниците са от Германия, Израел, Русия, Украйна, Румъния, Полша и България. Сред гост-лекторите са имената на уважавани специалисти като проф. д-р Гжегож Кужински - ректор на Музикалната академия „Карол Липински“ – Вроцлав, Полша; проф. д-р Таня Вендрова от Академията за музика и танц в Израел; проф. д-р Гергана Панова – Текат от Университета по етнология и фолклор Фолкванг, Германия; проф. д.п.н. Инна Федотенко от Тулския държавен психолого-педагогически университет, Тула – Русия.\r\nОт българска страна с научни разработки ще участват представители от Национална музикална академия, Софийски университет, Великотърновски университет, Пловдивски университет, Нов български университет, Югозападен университет, училища и други организации.\r\nРеализацията на форума е резултат от обединените усилия на български и чуждестранни учени в областта на музиката, хореографията, изобразителното изкуство и педагогиката. Целта на международната научна конференция „Наука, образование и иновации в областта на изкуството“ е да се създаде и утвърди пространство, в което академизмът е водещ в споделянето на изследвания, опит и предизвикателства както пред научната общност, така и пред всички, които творят в областта на изкуствата в България и чужбина.\r\nОрганизационният екип работи върху идеята конференцията да се превърне в ежегоден форум.\r\nЦветана ТОНЧЕВА", "date": "2017.10.09", "title": "Пловдив: Участници от шест държави ще се включат в Международната научна конференция „Наука, образование и иновации в областта на изкуството”"}
{"url": "http://www.focus-news.net/news/2017/10/09/2444578/dimitar-nikolov-kmet-na-burgas-gradat-e-opredelen-za-edin-ot-pette-tsentrove-za-obuchenie-na-softuerni-spetsialisti.html", "text": "Бургас е определен за един от петте центрове за обучение на софтуерни специалисти. Това каза пред журналисти кметът на Община Бургас Димитър Николов, предаде кореспондент на Радио „Фокус“. Градът е включен в Национална програма „Обучение на ИТ кариера“. Всяка събота и неделя в продължение на три години най-добре подготвените и квалифицирани преподаватели по програмиране и софтуерно инженерство ще преподават на приблизително 80 деца от областите Бургас, Ямбол, Сливен, Хасково и Варна. Записването за програмата започва от утре и ще продължи до 8 ноември. След това кандидатите ще положат тест, а от 14 ноември ще започне сформирането на групите. Изискванията към учениците са те да имат завършен 10 клас, като след тригодишния период на обучение ще получат диплома за придобиване на професионалната квалификация „Приложен програмист“. Обучението ще се провежда в Професионалната гимназия по електроника и електротехника „Константин Фотинов“, както и в университета „Проф. д-р Асен Златаров“. То има двойно финансиране - от Министерството на образованието и науката, както и от бизнеса. След завършването си, учениците имат осигурена работа. Това е изключително важно за нас, имайки предвид, че това е професията, която е с изключително голям дефицит и с най-голямо търсене в момент сред бързо развиващите се ИТ компании. Тези, които работят в Бургас и региона, непрекъснато им съдействаме по осигуряване на бази, където те да провеждат своите обучения“, каза още кметът. Той добави, че е изключително важно да се запълнят и четирите групи. „Запълним ли групите с 80 деца, покажем ли устойчивост на тази програма, Бургас ще има възможност догодина да кандидатства пред МОН и да се утвърди като постоянен такъв център. Сега тестват дали имаме възможностите, капацитетът, инфраструктурата, преподаватели и атмосферата да се извършва такова обучение. Ползите са изключително много“, каза още кметът Николов.\r\nНа пресконференцията присъстваха още зам.-кметът Йорданка Ананиева, ректорът на университета „Проф. д-р Асен Златаров“, доц. д-р Магдалена Миткова, Коста Папазов, директор на Професионалната гимназия по електроника и електротехника „Константин Фотинов“.\r\nМария РУСЕВА", "date": "2017.10.09", "title": "Димитър Николов, кмет на Бургас: Градът е определен за един от петте центрове за обучение на софтуерни специалисти"}
{"url": "http://www.focus-news.net/news/2017/10/09/2444579/plovdiv-narodno-chitalishte-sv-prep-paisiy-hilendarski-v-asenovgrad-praznuva-20-godishen-yubiley.html", "text": "Народно читалище „Св. преп. Паисий Хилендарски” - Асеновград празнува 20-годишен юбилей. Това съобщиха за Радио „Фокус” - Пловдив от Община Асеновград. Десет дни от Есенните празници на изкуствата в община Асеновград ще бъдат посветени на най-младото читалище в общината и неговите дейци. Празникът започва с авторския рецитал „Изповед” на поетесата Елена Славкова тази вечер в Градска библиотека „Паисий Хилендарски” - съименик на читалището, от 17.30 часа. Библиотеката ще бъде домакин на всички събития от празничната програма. Тя включва още премиери на книги, изложби, рецитали. На 17 октомври, от 18.00 часа, също в Градската библиотека ще се състои Юбилеен концерт.\r\nЦветана ТОНЧЕВА", "date": "2017.10.09", "title": "Пловдив: Народно читалище „Св. преп. Паисий Хилендарски” в Асеновград празнува 20-годишен юбилей"}
{"url": "http://www.focus-news.net/news/2017/10/09/2444580/afp-amerikanetsat-richard-talar-specheli-nobelovata-nagrada-za-ikonomika.html", "text": "Американецът Ричард Талър е тазгодишният носител на Нобеловата награда за икономика, предава AFP. Той бе отличен за пионерската си работа по преодоляването на пропастта между икономиката и психологията. \r\n„Чрез изследване на последиците от ограничената рационалност, социалните предпочитания и липсата на самоконтрол той показа, че тези човешки черти систематично засягат индивидуалните решения, както и пазарните резултати\", се казва в изявление на журито на Нобеловия комитет. Тереза Герова", "date": "2017.10.09", "title": "AFP: Американецът Ричард Талър спечели Нобеловата награда за икономика"}
{"url": "http://www.focus-news.net/news/2017/10/09/2444581/ministar-lilyana-pavlova-ochakvame-nad-32-hil-noshtuvki-minimum-da-badat-realizirani-po-vreme-na-balgarskoto-predsedatelstvo.html", "text": "Очакваме над 32 хил. нощувки минимум да бъдат реализирани по време на Българското председателство. Това каза министърът за Българското председателство на Съвета на ЕС Лиляна Павлова по време на заседанието на Националния съвет по туризъм, предаде репортер на Агенция \"Фокус\". Павлова коментира, че това означава изключително голям брой нощувки да бъдат реализирани на територията на София. „Притеснението, което имахме и го виждаме вече на практика е как точно ще успеем да посрещнем тези гости, поради две причини. От една страна важен момент, който държа да споделя е, че ние не заплащаме като страна домакин, нощувките на нашите гости. Изключая вип делегатите“, каза Павлова и поясни, че те са 2000 души. По думите й останалите идват за своя сметка. Тя поясни, че Министерството трябва да препоръча хотелите. „Мога да потвърдя две неща. Към днешна дата след открита обществена поръчка за избор на хотели на нашите вип гости имаме избран хотел, който да ги обслужва“, заяви Павлова. По думите й за останалите делегати се водят разговори и има получена обратна връзка и заявки от 21 хотели в София, които ще бъдат препоръчани като хотели на председателството.\r\nДеница КИТАНОВА", "date": "2017.10.09", "title": "Министър Лиляна Павлова: Очакваме над 32 хил. нощувки минимум да бъдат реализирани по време на Българското председателство"}
{"url": "http://www.focus-news.net/news/2017/10/09/2444582/kyustendil-lekoatletichesko-sastezanie-za-detsa-i-esenen-turnir-po-snukar-sa-vklyucheni-v-obshtinskiya-sporten-kalendar-za-mesets-oktomvri.html", "text": "Лекоатлетическо състезание за деца и есенен турнир по снукър са включени в общинския спортен календар на Кюстендил за месец октомври. Това съобщи за Радио „Фокус” – Кюстендил Стоян Стоянов, експерт „Младежки дейности” към Община Кюстендил. Едно от състезанията, включени в спортния календар, вече е проведено. Това е Национално състезание по стрелба с лък за хора с увреждания, организирано от клуба на хората със зрителни увреждания „Пауталия спорт”. Тази седмица предстоят инициативите за Деня на интензивното ходене. През месец октомври се провежда и третото лекоатлетическо състезание „Децата на Кюстендил”. Община Кюстендил ще подпомогне и още една спортна проява за месеца – есенен открит турнир по снукър.\r\nВенцеслав ИЛЧЕВ", "date": "2017.10.09", "title": "Кюстендил: Лекоатлетическо състезание за деца и есенен турнир по снукър са включени в общинския спортен календар за месец октомври"}
{"url": "http://www.focus-news.net/news/2017/10/09/2444583/pregled-na-mezhdunarodnite-novini-do-13-chasa-agentsiya-fokus.html", "text": "Българският филм „Слава\" на Кристина Грозева и Петър Вълчанов спечели голямата награда на VIII Фестивал на европейското и средиземноморското кино, който бе проведен в югозападния словенски град Пиран, съобщава вестник  The Slovenia Times.\r\nБългаро-гръцката продукция е социално натоварена драма за корупцията. „Слава“ е отлична критика за корумпираното общество и медии\", категорично бе тричленното жури, което отреди голямата награда за лентата.\r\n„Това е филм с отличен сценарий и актьорско майсторство, който успява да изгради една голямата история за балканския манталитет от малко събитие от периферията\", допълни още журито.\r\n*** Американецът Ричард Талър е тазгодишният носител на Нобеловата награда за икономика. Той бе отличен за пионерската си работа по преодоляването на пропастта между икономиката и психологията. \r\n„Чрез изследване на последиците от ограничената рационалност, социалните предпочитания и липсата на самоконтрол той показа, че тези човешки черти систематично засягат индивидуалните решения, както и пазарните резултати\", се казва в изявление на журито на Нобеловия комитет.\r\n*** Ще има битка за Каталуния и тя ще бъде спечелена, защото е честна битка, правна битка, и това иска и чувства огромно мнозинство от испанците. Това заяви министър-председателят на Испания Мариано Рахой.\r\nНа въпрос дали кризата в Каталуния заплашва с разделение Испания, премиерът увери, че националното единство на страната ще бъде запазено. „За тази цел ще използваме всички инструменти, които законодателството ни дава. Правителството трябва да вземе решението и да го направи в точното време. Изслушахме много хора. Вярваме, че знаем какво мисли испанския народ. И той трябва да знае, че правителството също знае какво трябва да бъде направено“. \r\nРахой бе категоричен, че няма да се стигне до едностранно обявяване на независимост на Каталуния. „Мога да ви кажа искрено, че това няма да се случи. Очевидно е, че ще вземем всички решения, които законът позволява, според начина, по който събитията се развиват. Искам да кажа едно нещо с пълна яснота: докато заплахата от обявяване на независимост не изчезне от политическата панорама, ще бъде много трудно правителството да не взема решения“, обясни испанският премиер.\r\n*** Преди провеждането на изборите за регионален парламент в провинция Долна Саксония, Съюзът (ХДС/ХСС) няма да води предварителни преговори за съставяне на коалиция със „Зелени“ и Свободната демократическа партия (СвДП).\r\nСлед трудните преговори между двете сестрински партии, които приключиха в късните часове на неделя, бе съобщено, че Съюзът (ХДС/ХСС) ще започне преговори със свободните демократи на Кристиан Линднер за съставяне на правителство.\r\n*** Въоръжените сили на Турция съобщиха в понеделник, че военни части са започнали експедиционна дейност в сирийската провинция Идлиб, в съответствие с постигнатото в Астана споразумение за деескалация.\r\nВ изявлението, публикувано на уебсайта на турската армия, се посочва, че военните елементи, които участват в мониторинговите сили, са започнали експедицията си на 8 октомври. Съгласно разпространения текст,  целите на зоните за премахване на ескалацията, обявени на 30 декември 2016 г. и гарантирани от Турция, Русия и Иран чрез Астанския процес, са да се увеличи ефективността на режима за прекратяване на огъня чрез прекратяване на въоръжените сблъсъци, предоставяне на хуманитарна помощ на нуждаещите се, създаване на подходящи условия за завръщането на разселените лица и подкрепа за създаването на условия за мирно разрешаване на конфликта.\r\n*** Министър-председателят на Гърция Алексис Ципрас се подготвя за обсъждането на редица важни въпроси с президента на САЩ Доналд Тръмп в рамките на среща, която ще се проведе в Белия дом на 17 октомври. Очаква се сред водещите теми в преговорите между двамата лидери да бъдат позицията на Международния валутен фонд (МВФ) по отношение на третия спасителен план на Гърция, както и двустранното сътрудничество в областта на отбраната. \r\nПреди началото на визитата правителствен източник от Вашингтон подчерта значението на посещението на лидер на лява партия като СИЗИРА  в Белия дом.\r\nПо всичко личи, че Вашингтон продължава да се интересува от по-нататъшното развитие на сътрудничеството с Гърция в отбранителния сектор. През уикенда алтернативният министър на отбраната Димитрис Витсас ще пътува до САЩ, за да присъства на конференция по отбраната и да проучи възможностите за оръжейната компания Hellenic Defense Systems (EAS).\r\nПриоритет за EAS е модернизирането на гръцката въздушна флотилия, но поради бюджетните ограничения все още не е ясно кога това ще бъде възможно. Във всеки случай посещението на Витас се очаква да подготви почвата за по-високи преговори във военната сфера, които трябва да се проведат в рамките на посещението на Ципрас във Вашингтон.\r\nОсновният проблем на гръцкия премиер обаче остава  осигуряването на по-гъвкава позиция от страна на МВФ, за да се гарантира, че до края на тази година ще бъде завършен третият преглед на спасителния план за Гърция.\r\nПреди очакваното пристигане на Ципрас във Вашингтон, външният министър Никос Кодзиас се очаква да посети САЩ за разговори с съветника по националната сигурност Хърбърт Реймънд Макмастър по въпроси от двустранна геополитическа значимост.\r\n*** Съдът в Босна и Херцеговина оправда защитника на Сребреница Насер Орич за извършването на престъпления срещу военнопленници.\r\nПрокуратурата на Босна и Хергеговина обвини Орич, възприеман от мнозина като герой, в извършването на военни престъпления през 1992 г. в района на Сребреница. Заедно с Сабахудин Мухич бившият командир бе уличен в убийството на трима сръбски военнопленници.\r\nПредседателят на съдебният състав Сабан Макусмич заяви, че Прокуратурата на Босна и Херцеговина не е доказала безусловно вината на Орич и Мухич за смъртта на затворниците.\r\n*** Президентът на Турция Реджеп Тайип Ердоган, който пристига в понеделник вечер на официално двудневно посещение в Сърбия, ще бъде пазен от най-малко 50 лични телоохранители. В голямата турска делегация, която ще пристигне в Белград с няколко самолета, освен 185 бизнесмени, са включени и осем министри на Анкара. \r\nПосещението на високопоставения турски гост ще премине под знака на безпрецедентни мерки за сигурност. Освен личните охранители на Ердоган, за сигурността на турския президент ще се грижат и около три хиляди сръбски полицаи. \r\nПреди около десетина дни Анкара изпрати екип, който бе натоварен със задачата да провери всички точки и маршрути, по които ще премине държавният глава на Турция при посещението си в Сърбия.\r\n***", "date": "2017.10.09", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/09/2444584/api-puska-se-dvizhenieto-prez-prohoda-troyan-karnare.html", "text": "В 13.00 ч. се пуска движението през прохода Троян - Кърнаре за всички превозни средства. Това съобщиха от пресцентъра на Агенция \"Пътна инфраструктура\" (АПИ). Екипите на пътноподдържащите фирми, Гражданска защита и горските стопанства продължават работата за разчистване на „Петрохан“ - от билото до с. Бързия. Целта е до края на деня и по него да бъде възстановено движението. \r\nАгенция „Пътна инфраструктура“ апелира отново всички шофьори, на които им предстои пътуване през високопланинските проходи да не тръгват с летни гуми. Поради високата надморска височина е възможно при падане на температурите да има заледявания и хлъзгавост на настилката.", "date": "2017.10.09", "title": "АПИ: Пуска се движението през прохода Троян - Кърнаре"}
{"url": "http://www.focus-news.net/news/2017/10/09/2444585/ministar-lilyana-pavlova-byudzhetat-za-noshtuvkite-na-vip-gostite-za-balgarskoto-predsedatelstvoto-e-malko-nad-400-hil-lv.html", "text": "Бюджетът за нощувките на вип гостите за Българското председателството е малко над 400 хил. лв. Това каза пред журналисти министърът за Българското председателство на Съвета на ЕС Лиляна Павлова, предаде репортер на Агенция \"Фокус\". Министър Павлова поясни, че общо нощувките за председателството са над 32 хил., като 2000 от тях са за вип гости. По думите й общо 22 хотели са заявили готовност и партньорство. „Тези хотели са три, четири и пет звезди. Минималните изисквания са първо хотелите да са официалната категоризация, въведена в страната и поддържана в Министерство на туризма. Трябва да са минимум три до пет звезди съответно като разположение. Да имат добра локация. Тук не правим разграничения, защото имаме добри хотели около Летище „София“. Само за вип гостите имахме ограничение от гледна точка на звезди и локация. За вип гостите трябваше да са четири или пет звезди и на разстояние 2 км от двете основни сгради на председателството. За останалите, тъй като ние не ги плащаме, не предплащаме, а само препоръчваме, за тях сме по-гъвкави, могат да са в по-голяма отдалеченост“, допълни министър Павлова. \r\nДеница КИТАНОВА", "date": "2017.10.09", "title": "Министър Лиляна Павлова: Бюджетът за нощувките на вип гостите за Българското председателството е малко над 400 хил. лв."}
{"url": "http://www.focus-news.net/news/2017/10/09/2444586/plovdiv-nad-750-uchastnitsi-sa-zayavili-uchastie-v-svetovnoto-parvenstvo-po-borba-za-veterani-koeto-shte-se-provede-v-grada.html", "text": "Над 750 участници от 50 страни са заявили до момента участие в Световното първенство по борба за ветерани, което започва в Пловдив утре. Това съобщиха на пресконференция днес организаторите, предаде репортер на Радио „Фокус” – Пловдив. Състезанието ще се проведе в Многофункционалната спортна зала „Колодрума“ в Пловдив. Шампионатът ще се проведе от 10 до 15 октомври 2017 година, като церемонията по официалното откриване е на 10 октомври, от 18.00 часа, в „Колодрума“. Елиминациите в различните категории са от 9.00 до 14.00 часа, а финалите – от 18.00 до 21.30 часа. Входът е свободен.\r\nПубликата ще има възможност да наблюдава схватки между световни сили в борбата като Съединените щати, Русия, Турция, Иран и др. Гостите пристигат с големи отбори, които включват олимпийски, световни и европейски медалисти.\r\nПредседателят на Организационния комитет Ангел Ангелов и вицепрезидентът на Световната федерация по борба (UWW) и президент на Европейската федерация по борба Цено Ценов благодариха за подкрепата на кмета на Пловдив Иван Тотев, заместник-кмета Георги Титюков и екипа от Общината. Те изразиха увереност, че това първенство ще бъде едно от най-добрите в календара на Световната федерация по борба, което ще даде възможност на града да кандидатства и за домакинството на други престижни събития.\r\nЦветана ТОНЧЕВА", "date": "2017.10.09", "title": "Пловдив: Над 750 участници са заявили участие в Световното първенство по борба за ветерани, което ще се проведе в града"}
{"url": "http://www.focus-news.net/news/2017/10/09/2444587/the-times-of-malta-nay-malko-osem-dushi-sa-zaginali-pri-katastrofa-na-tuniziyski-korab-i-migrantska-lodka-v-sredizemno-more.html", "text": "Най-малко осем души са загинали при сблъсъка в Средиземно море между кораб, плаващ под тунизийски флаг, и лодка с около 70 мигранти на борда, съобщава вестник The Times of Malta. След инцидента, случил се край бреговете на столицата на северноафриканската държава, съдбата на десетки хора остава в неизвестност.\r\nПо предварителни данни голяма част от хората са спасени. Плавателният съд, превозвал мигрантите, е потънал след удара с тунизийския кораб.\r\nГоворите на Въоръжените сили на Малта потвърди, че морското произшествие се е случило в зоната, в която островната държава извършва координирани спасителни операции. На мястото на инцидента е изпратен самолет, който да проучи ситуацията.\r\nСъщевременно италианските медии съобщиха, че от пристанището Лампедуза е изпратен кораб на бреговата охрана. Има данни и за военен кораб, насочващ се към зоната на инцидента. Тереза Герова", "date": "2017.10.09", "title": "The Times of Malta: Най-малко осем души са загинали при катастрофа на тунизийски кораб и мигрантска лодка в Средиземно море"}
{"url": "http://www.focus-news.net/news/2017/10/09/2444588/kyustendil-okrazhniyat-sad-postanovi-7-godini-zatvor-za-turski-grazhdanin-opital-da-prenese-prez-granitsa-91-kilograma-marihuana.html", "text": "Окръжният съд в Кюстендил е постановил 7 години затвор за турски гражданин, опитал да пренесе през граница 91 килограма марихуана. Това съобщиха за Радио „Фокус” – Кюстендил от деловодството на съдебната институция. Окръжният съд е одобрил постигнато споразумение, между прокуратурата и подсъдимия турски гражданин. Подсъдимият се е признал за виновен в това, че на 14 юни 2017 година е опитал да пренесе през ГКПП „Гюешево” 91 килограма марихуана, укрита в 48 пакета в гумите на управляван от него тежкотоварен автомобил. По данни на обвинението стойността на марихуаната е над 364 хиляди лева. Съдът е наложил и глоба в размер на 50 хиляди лева.\r\nВенцеслав ИЛЧЕВ", "date": "2017.10.09", "title": "Кюстендил: Окръжният съд постанови 7 години затвор за турски гражданин, опитал да пренесе през граница 91 килограма марихуана"}
{"url": "http://www.focus-news.net/news/2017/10/09/2444589/pazardzhik-narodniyat-predstavitel-desislava-todorova-ot-gerb-e-pokanena-na-sreshta-s-zhiteli-na-selo-malo-konare.html", "text": "Народният представител Десислава Тодорова от ГЕРБ е поканена на среща с жители на село Мало Конаре, съобщи за Радио „Фокус“ – Пазарджик Иван Кабуров, земеделски производител от селото и инициатор на срещата. Основният въпрос, който ще бъде представен пред депутата, е свързан с желанието на хората от селото да бъде изградено кръгово кръстовище на разклона от главния път Пазарджик - Пловдив. Мотивите на хората са свързани с множеството пътни инциденти в този участък, който е и път към Стоковата борса в село Огняново, от която зареждат търговци от цялата страна. Земеделските стопани от Мало Конаре ще могат да поставят и своите въпроси, които да бъдат отнесени до Народното събрание. Началото на срещата е в 18.00 часа в малката зала на читалището в селото.\r\nАлбена ЖИЛЕКОВА", "date": "2017.10.09", "title": "Пазарджик: Народният представител Десислава Тодорова от ГЕРБ е поканена на среща с жители на село Мало Конаре"}
{"url": "http://www.focus-news.net/news/2017/10/09/2444590/focus-angela-merkel-opredeli-kompromisa-mezhdu-hds-i-hss-kato-mnogo-dobra-osnova-za-sondazhite-za-koalitsiya-v-berlin.html", "text": "В Берлин започна пресконференцията, на която Християндемократическият съюз на Ангела Меркел и Християнсоциалният съюз на Хорст Зеехофер ще представят подробности за бежанския компромис, постигнат в неделя след близо 10-часови преговори, съобщава изданието Focus.\r\nПри откриването на пресконференцията канцлерът Меркел определи споразумението между двете сестрински партии като „много добра основа“ за началото на сондажите за съставяне на новото германско правителство. „Наистина не беше лесно постигането му“, подчерта лидерът на ХДС.\r\nПървоначално бе съобщено, че в понеделник Съюзът (ХДС/ХСС) ще покани официално „Зелени“ и свободните демократи на преговори за формирането на „ямайска коалиция“. По-късно източници от политическите кръгове в Берлин обясниха, че сондажите по всяка вероятност няма да започнат преди изборите за регионален парламент на провинция Долна Саксония. Те ще се проведат следващата седмица. Тереза Герова", "date": "2017.10.09", "title": "Focus: Ангела Меркел определи компромиса между ХДС и ХСС като „много добра основа“ за сондажите за коалиция в Берлин"}
{"url": "http://www.focus-news.net/news/2017/10/09/2444591/poslanikat-na-maroko-zakiya-el-midaui-mezhdu-republika-balgariya-i-kralstvo-maroko-sashtestvuvat-dalgogodishni-vrazki-v-oblastta-na-obrazovanieto-i-ikonomikata.html", "text": "Новият посланик на Кралство Мароко Закия Ел Мидауи посети Пловдив, предаде репортер на Радио „Фокус” – Пловдив. Тя се срещна със зам.-кмета по култура и туризъм на Община Пловдив Александър Държиков. По време на срещата бяха обсъдени съвместни културни инициативи, които да бъдат подкрепени от посолството и от почетното консулство и които биха могли да влязат в културния афиш на Община Пловдив през следващите 2018 г. и 2019 г. „Между Република България и Кралство Мароко съществуват дългогодишни ползотворни връзки и сътрудничество в областта на образованието и икономиката. В резултат на изградените приятелски взаимоотношения и активното партньорство между Посолството в София и с активното съдействие на Почетното консулство на Мароко в Пловдив вече са реализирани няколко интересни инициативи, съвместно с Регионалната занаятчийска камара в града“, каза почетният консул Светослав Глосов. Една от тях е била свързана с представяне на традициите в занаятите, втората – с представяне на мароканското филмово изкуство, а третата с представяне на мароканската кулинария – една от най-известните и популярни кухни по целия свят. „Двете държави имат много общи черти. На първо място е интересът като туристически дестинации, които предлагат атрактивни почивки на море, почивка на планина и богато културно-историческо наследство. И в двете държави различните етноси съжителстват в мир и разбирателство от векове. В 12–вековната история на Мароко двата основни етноса – араби и бербери, никога не са имали конфликт“, каза посланикът на Мароко Закия Ел Мидауи. Тя заяви своята готовност да продължи линията на сътрудничество и активно партньорство от страна на Посолството в сферата на културата. „Вратите на посолството са широко отворени. Готова съм да продължа създадената традиция от моята предшественичка и да работя още по-активно, за да покажем най-доброто от богатството на културно-историческото наследство на Мароко в Пловдив и на Пловдив в Мароко“, каза още посланик Закия Ел Мидауи.\r\nЗаместник-кметът инж. Александър Държиков представи на гостите факти от историята на първия български град, спечелил титлата Европейска столица на културата 2019 г., който продължава да се развива успешно като водеща дестинация за култура, културно-исторически и религиозен туризъм. Важна тема в представянето на града бе и водената политика от страна на община Пловдив и усилията, които се полагат за разкриване, социализиране и експониране на културно-историческото наследство в града. Заместник-кметът даде пример с реставрацията на Епископската базилика – най-голямата раннохристиянска базилика на Балканите, с която градът кандидатства за включването й в списъка на обектите, признати за културно наследство от ЮНЕСКО. Заместник-кметът инж. Александър Държиков представи детайли за богатия събитиен календар на Пловдив, който включва повече от 150 престижни прояви от всички жанрове на изкуството. Беше постигната договореност за участие в Международния фолклорен фестивал в Пловдив, организиране на изложби, продължение на инициативите по линия на Регионалната занаятчийска камара – Пловдив, както и за следващи действия в областта на културния обмен между Посолството в София и Община Пловдив, със съдействието и участието на Почетното консулство в Пловдив.\r\nЦветана ТОНЧЕВА", "date": "2017.10.09", "title": "Посланикът на Мароко Закия Ел Мидауи: Между Република България и Кралство Мароко съществуват дългогодишни връзки в областта на образованието и икономиката"}
{"url": "http://www.focus-news.net/news/2017/10/09/2444592/lovech-29-godishen-mazh-e-pochinal-sled-nanesen-mu-zhestok-poboy-izvarshitelite-sa-zadarzhani.html", "text": "Трима мъже са задържани за извършено от тях тежко криминално престъпление в Ловеч. Това съобщиха от пресцентъра на МВР. На 6 октомври от филиала за спешна медицинска помощ в града бил получен сигнал за починал в дома си 29-годишен мъж. При първоначалния оглед било установено, че фаталният край е настъпил в следствие на нанесен му жесток побой. В хода на разследването криминалистите установили, че мъжът е бит с дървени колове. В резултат на проведените оперативно – издирвателни действия били установени и задържани трима местни мъже - на възраст 22, 24 и 35 години, криминално проявени. Те са привлечени в качеството им на обвиняеми и с прокурорско постановление са задържани за 72 часа. Работата по образуваното досъдебно производство продължава.", "date": "2017.10.09", "title": "Ловеч: 29-годишен мъж е починал след нанесен му жесток побой, извършителите са задържани"}
{"url": "http://www.focus-news.net/news/2017/10/09/2444593/angela-merkel-sondazhite-sas-zeleni-i-svdp-za-sastavyane-na-novoto-germansko-pravitelstvo-shte-zapochnat-na-18-oktomvri.html", "text": "Сондажите с партията „Зелени“ и свободните демократи на Кристиан Линднер за съставяне на новото германско правителство ще започнат следващата сряда, 18 октомври. Това заяви канцлерът на ФРГ Ангела Меркел в рамките на пресконференция в Берлин, предава телевизионният канал ZDF.\r\nПри откриването на пресконференцията канцлерът Меркел определи споразумението между двете сестрински партии като „много добра основа“ за началото на сондажите за съставяне на новото германско правителство. „Наистина не беше лесно постигането му“, подчерта лидерът на ХДС.\r\nПървоначално бе съобщено, че в понеделник Съюзът (ХДС/ХСС) ще покани официално „Зелени“ и свободните демократи на преговори за формирането на „ямайска коалиция“. По-късно източници от политическите кръгове в Берлин обясниха, че сондажите по всяка вероятност няма да започнат преди изборите за регионален парламент на провинция Долна Саксония. Те ще се проведат следващата седмица. Тереза Герова", "date": "2017.10.09", "title": "Ангела Меркел: Сондажите със „Зелени“ и СвДП за съставяне на новото германско правителство ще започнат на 18 октомври"}
{"url": "http://www.focus-news.net/news/2017/10/09/2444594/pazardzhik-6800-kasa-tsigari-bez-banderol-sa-izzeti-ot-chasten-dom-v-selo-sinitovo.html", "text": "Голямо количество цигари без бандерол са иззети от частен дом. Това съобщиха от пресцентъра на МВР. Служители на сектор „Противодействие на икономическата престъпност“ при областната дирекция проверили къща, собственост на 59-годишния Г.Д. от пазарджишкото село Синитово. Там били открити общо 6800 къса цигари от три различни марки, всичките без бандерол. Срещу мъжа е образувано бързо производство.", "date": "2017.10.09", "title": "Пазарджик: 6800 къса цигари без бандерол са иззети от частен дом в село Синитово"}
{"url": "http://www.focus-news.net/news/2017/10/09/2444595/veliko-tarnovo-zadarzhan-e-37-godishen-mazh-otkradnal-mazhka-chantichka-s-10-000-lv-ot-avtomobil-v-gorna-oryahovitsa.html", "text": "За броени часове криминалисти от полицейското управление в Горна Оряховица разкриха кражба на чанта с пари от лек автомобил. Това съобщиха от пресцентъра на МВР. В петък, около 19.40 часа, в полицията сигнализирал 34-годишен мъж, че минути по-рано от автомобила му, паркиран на паркинг в района на спортна зала, била открадната мъжка чантичка с 10 000 лв. и документи. По случая било образувано досъдебно производство. В резултат на предприети незабавни действия по разследването, около 20.20 часа, при обход в района на болницата, автопатрул забелязал паркиран микробус, от който при появата на полицейския автомобил, била изхвърлена чантичка. В превозното средства полицаите установили В.Б. /37 г./, известен на полицията и многократно осъждан, и спътника му - 31-годишния Т.Б., и двамата от Горна Оряховица, също известен на полицията. До возилото била намерена изхвърлената чанта с пари.  В хода на разследването било изяснено, че извършител на кражбата е В.Б., който бил задържан с полицейска мярка за 24 часа. Вчера той е привлечен като обвиняем и с прокурорско постановление мярката му за задържане е удължена на 72 часа.", "date": "2017.10.09", "title": "Велико Търново: Задържан е 37-годишен мъж, откраднал мъжка чантичка с 10 000 лв. от автомобил в Горна Оряховица"}
{"url": "http://www.focus-news.net/news/2017/10/09/2444596/plovdiv-rayonna-prokuratura-karlovo-iska-zadarzhane-pod-strazha-na-sobstvenika-na-serviz-v-karlovo-arestuvan-sled-palezha-na-avtomobil-na-zhurnalist.html", "text": "Районна прокуратура - Карлово внася в съда искане за определяне на мярка за неотклонение „задържане под стража“ спрямо собственика на сервиз в Карлово Пламен Димитров за измама на клиент. Това съобщи за Радио „Фокус” - Пловдив говорителят на Апелативна прокуратура в Пловдив. Той е привлечен като обвиняем за извършена в Карлово измама на клиент, относно качеството на услугата, предлагана от обвиняемия, в периода м. май – м. юни 2016 г. Разследването по делото продължава. Същият бе задържан във връзка с палежа на автомобил на разследващия репортер Зорница Акманова. След излъчен неин репортаж, в който е бил разобличен, автосервизът е бил запечатан.\r\nЦветана ТОНЧЕВА", "date": "2017.10.09", "title": "Пловдив: Районна прокуратура - Карлово иска \"задържане под стража\" на собственика на сервиз в Карлово, арестуван след палежа на автомобил на журналист"}
{"url": "http://www.focus-news.net/news/2017/10/09/2444597/stara-zagora-noviyat-obshtestven-posrednik-nadezhda-chakarova-nikolova-ofitsialno-vstapi-v-dlazhnost.html", "text": "Длъжността Обществен посредник за община Стара Загора от днес заема Надежда Чакърова – Николова. Това съобщиха от пресцентъра на Община Стара Загора. Символично тя прие ключовете от офиса, от досегашния омбудсман Павлина Делчева. Официалното представяне на Надежда Чакърова - Николова направи председателят на Общинския съвет Таньо Брайков, в присъствието на председателя на Временната комисия по избор на нов омбудман и общински съветник Милена Желева и медиите в града. Той пожела успешен мандат и напомни, че в този вид работа няма „рецепта“ и всеки един въпрос ще изисква специално внимание и отношение. \r\n„Поемайки длъжността заявявам, че ще следвам принципите на хуманността, справедливостта и безпристрастността при решаването на всеки казус. Ще надграждам постигнатото до тук и ще положа усилия институцията, която представлявам, да е надежден гарант за спазването на правата и интересите на гражданите“, каза Надежда Чакърова-Николова. „Администрациите трябва да работят за всеки един отделен човек, а тяхната дейност трябва да е в синхрон със спазването на законовите разпоредби и в полза на гражданите. Убедена съм, че когато има правилен и градивен диалог между различните страни – то тогава работата на обществения посредник ще бъде изпълнена добре“, допълни още тя.  \r\n„Горда съм, че институцията, която представлява общественият посредник, в Стара Загора бе затвърдена. В рамките на тези осем години, в които работих, нямаше сериозни конфликти и  спорове какво точно и как върши омбудсманът, каквито имаше в национален мащаб. За пореден път Стара Загора показа, че тук се работи добре“, подчерта досегашният омбудсман Павлина Делчева. Тя се обърна и към новоизбрания посредник  с думите – „Бъдете мъдра, смела, имайте търпение и никога не губете чувствителност към спазването на човешките права“.  \r\nНадежда Чакърова - Николова бе избрана с решение на Общинския съвет на 28 септември 2017 година. Тя е магистър по финанси в УНСС София. Има над 20-годишен стаж в тази област. Владее немски и английски език. Председател е на „Зонта клуб - Стара Загора“.", "date": "2017.10.09", "title": "Стара Загора: Новият обществен посредник Надежда Чакърова – Николова официално встъпи в длъжност"}
{"url": "http://www.focus-news.net/news/2017/10/09/2444598/lovech-45-godishna-zhena-e-v-tezhko-sastoyanie-sled-kato-e-prostrelyana-v-teteven-s-gazov-pistolet-v-slepoochieto-ot-mazh-s-kogoto-zhiveela-na-semeyni-nachala.html", "text": "45-годишен мъж е задържан в Районно управление на МВР-Тетевен. Това съобщиха от пресцентъра на МВР. По случая е образувано досъдебно производство. В хода на разследването било установено, че на 8 октомври при семеен скандал мъжът прострелял с газов пистолет в областта на слепоочието 45-годишна жена, с която живеел на семейни начала. Пострадалата е транспортирана за лечение в плевенска болница в тежко състояние. Работата по случая продължава.", "date": "2017.10.09", "title": "Ловеч:  45-годишна жена е в тежко състояние, след като е простреляна в Тетевен с газов пистолет в слепоочието от мъж, с когото живеела на семейни начала"}
{"url": "http://www.focus-news.net/news/2017/10/09/2444599/priklyuchi-zasedanieto-na-ksns-po-temata-za-antikoruptsionnite-zakonodatelni-merki-ochakva-se-prezidentat-da-napravi-izyavlenie-v-1345-chasa.html", "text": "Приключи заседанието на КСНС по темата за антикорупционните законодателни мерки, очаква се президентът да направи изявление в 13.45 часа, предаде репортер на Агенция „Фокус“. Срещата продължи около 3 часа, като на нея присъстваха министър-председателят Бойко Борисов, правосъдният министър Цецка Цачева, главният прокурор Сотир Цацаров, зам.-председателят на ПП ГЕРБ и председател на ПГ на партията Цветан Цветанов, председателят на НС Димитър Главчев, заместникът му Явор Нотев, председателят на ДПС Мустафа Карадайъ, лидерът на БСП Корнелия Нинова, финансовият министър Владислав Горанов и вътрешният министър Валентин Радев, председателя на ВОЛЯ Веселин Марешки. \r\nОт заседанието на КСНС по-рано си тръгнаха зам.-председателят на ПП ГЕРБ и председател на парламентарната група на партията Цветан Цветанов, финансовият министър Владислав Горанов и лидерът на ДПС Мустафа Карадайъ. На излизане Цветанов обясни, че причината за по-ранното напускане е среща в Брюксел. Лидерът на ВОЛЯ Веселин Марешки също си тръгна преди края на заседанието. Пред журналисти той обясни, че мнението му е, че в момента е свидетел на безпрецедентен и безплоден, ялов опит за създаване, от корумпираната политическа класа, на нов орган, с който да имитират противокорупционна дейност. „За това нашето становище, като същото становище беше изказано и от Лозан Панов, че е абсолютно безсмислено създаването на нов орган, създаден от същите тези хора, които преди това са създали БОРКОР, КОНПИ, ДАНС и прокуратурата, и в момента казват, че тези институции работят много слабо. Обединихме се около това с г-н Панов, че няма логика следващият орган, който ще създадат тези хора, заради, които България е най-корумпираната в Европа, да започне да работи“, заяви Марешки и подчерта, че от ВОЛЯ ще гласуват против и по двата законопроекта – на ГЕРБ и БСП.\r\nЛюба АЛЕКСИЕВА", "date": "2017.10.09", "title": "Приключи заседанието на КСНС по темата за антикорупционните законодателни мерки, очаква се президентът да направи изявление в 13.45 часа"}
{"url": "http://www.focus-news.net/news/2017/10/09/2444600/haskovo-nad-13-000-kasa-kontrabandni-tsigari-sa-izzeli-politsai-ot-dimitrovgrad-haskovo-i-harmanli.html", "text": "Над 13 000 къса контрабандни цигари са иззели през почивните дни полицаи от Димитровград, Хасково и Харманли. Това съобщиха от пресцентъра на МВР. Полицейската операция е проведена на територията на Крепост, Долно Големанци и Иваново. От проверените  автомобили,  домове, магазини, били открити общо 13 314 къса безакцизни папироси и 800 грама нарязан тютюн. Акцизната стока била иззета с протоколи от собствениците си, съставени са им актове по Закона за акциза и данъчните складове.", "date": "2017.10.09", "title": "Хасково: Над 13 000 къса контрабандни цигари са иззели полицаи от Димитровград, Хасково и Харманли"}
{"url": "http://www.focus-news.net/news/2017/10/09/2444601/varna-v-tezhko-sastoyanie-e-46-godishniyat-mazh-koyto-beshe-prostrelyan-v-glavata-pri-loven-izlet-v-mestnostta-yaykana.html", "text": "46-годишният мъж от село Трескавец е в тежко състояние, след като беше прострелян в главата при ловен излет в местността Яйкъна в землището на село Любичево. Той е настанен в реанимация на болница „Света Анна“ във Варна в тежко състояние. Това съобщиха за Радио „Фокус“ – Варна от болничното заведение. Мъжът е в кома, на командно дишане, добавиха от болницата.„Фокус“ припомня, че 46-годишният мъж от село Трескавец, община Антоново, е бил намерен прострелян в областта на главата при ловен излет в местността Яйкъна в землището на село Любичево. Сигнал за инцидента е получен на 8 октомври, в 12.25 часа, на тел. 112. Мъжът е откаран в интензивното отделение на МБАЛ - Търговище с опасност за живота, а впоследствие е транспортиран в окръжна болница „Св. Анна“ в град Варна, където му е направена операция. По случая е образувано досъдебно производство и е докладван в Районна прокуратура-Омуртаг.\r\nМарияна ВАЛЕНТИНОВА", "date": "2017.10.09", "title": "Варна: В тежко състояние е 46-годишният мъж, който беше прострелян в главата при ловен излет в местността Яйкъна"}
{"url": "http://www.focus-news.net/news/2017/10/09/2444602/afp-turtsiya-nastoyava-sasht-da-otmenyat-vremennoto-prekratyavane-na-vizoviya-rezhim.html", "text": "Турското външно министерство привика в понеделник заместник-началника на мисията на САЩ  в страната, настоявайки Вашингтон да отмени решението си временно прекратяване на всички визови услуги, предава AFP b>.\r\nФилип Коснът бе призован в министерството, където му бе казано, че Турция очаква САЩ да обявят отмяна на мярката, влязла в сила в неделя за всички американски мисии в страната. \r\nАнкара реагира почти веднага на предприетия от Вашингтон ход, като прекрати „всички визови услуги\" за американците.  Тереза Герова", "date": "2017.10.09", "title": "AFP: Турция настоява САЩ да отменят временното прекратяване на визовия режим"}
{"url": "http://www.focus-news.net/news/2017/10/09/2444603/diskusiya-predizvikatelstvata-pred-es-v-nachaloto-na-noviya-evropeyski-politicheski-sezon-pogled-ot-sofiya-shte-se-provede-na-13-oktomvri-v-sofiya.html", "text": "На 13 октомври 2017 г. от 10.00 ч. в Дома на Европа в София ще се проведе дискусия под надслов „Предизвикателствата пред ЕС в началото на новия европейски политически сезон: Поглед от София“, организирана от Европейското движение и Съюзът на европейските федералисти съвместно с Информационното бюро на ЕП в България. Събитието има за цел да допринесе към дебата за основните въпроси, засягащи бъдещето на ЕС и за формирането на национална позиция относно предложенията за обновление на европейския проект, се казва в съобщение от пресслужбата на ЕП.\r\nСвоето виждане по темата ще споделят членовете на Европейския парламент Андрей Ковачев (ЕНП), Петър Курумбашев (С&Д), Светослав Малинов (ЕНП) и Илхан Кючюк (АЛДЕ) (очаква се потвърждение). За патрон на мероприятието е поканен президентът Румен Радев.Основните теми на дискусията са:\r\n‒         Към обща европейска отбрана и европейски решения на проблемите с миграцията, граничния контрол и вътрешната сигурност; \r\n‒         Реформа на европейските институции и политики и укрепване на европейската демокрация; \r\n‒         Солидарност чрез сближаване на социалните и данъчни модели между страните-членки или реформиране на кохезионната политика; \r\n‒         Как да използваме предстоящото българско председателство на Съвета на ЕС,  за да поставим България в центъра на дебата за Бъдещето на Европа.", "date": "2017.10.09", "title": "Дискусия „Предизвикателствата пред ЕС в началото на новия европейски политически сезон: Поглед от София“ ще се проведе на 13 октомври в София"}
{"url": "http://www.focus-news.net/news/2017/10/09/2444604/d-r-borislav-tsekov-deystvashtoto-konstitutsionno-pravo-zadalzhava-ostavkata-na-deputat-da-bade-glasuvana-ot-parlamenta.html", "text": "Действащото конституционно право задължава оставката на депутат да бъде гласувана от парламента. Това каза д-р Борислав Цеков, доктор по конституционно право, университетски преподавател по сравнително конституционно право, основател на Института за модерна политика. На въпрос дали е трябвало да има гласуване от Народното събрание по оставката на народния представител Делян Добрев, д-р Цеков заяви: „Краткият отговор е „да“, гласуването на оставката е задължително според действащото конституционно право“. „Отделен е въпросът с нейното неприемане, което вече излиза от стриктното разбиране за института на предсрочното прекратяване на пълномощията на народен представител на основание подадена от него оставка“, обясни той.\r\n„Не е въпрос на предпочитание, интерпретация или личен възглед, а на действащо конституционно право. Разбира се, теоретични възгледи и аргументи в друга посока може да се изразяват, но е вън от всякакво съмнение, че действащото в момента конституционно право изисква гласуване в пленарната зала, тоест изразяване на воля от парламентарната институция“, коментира д-р Борислав Цеков. „Оставката има свой адресат – Народното събрание, и то следва да се произнесе по нея. А парламентът „говори“ с предвидените от Конституцията актове – закони, решения, декларации. В случая е необходимо решение на парламента. Всичко това е обосновано и в цитираното тълкувателно решение на КС, което е действащо право и може да бъде критикувано, но е задължително за прилагане“, допълни той.", "date": "2017.10.09", "title": "Д-р Борислав Цеков: Действащото конституционно право задължава оставката на депутат да бъде гласувана от парламента"}
{"url": "http://www.focus-news.net/news/2017/10/09/2444605/smolyan-s-kontsert-na-grupa-signal-zapochvat-proyavite-posveteni-na-105-godini-ot-osvobozhdenieto-na-rodopite.html", "text": "С концерт на Група „Сигнал“ тази вечер от 19.00 часа в Родопския драматичен театър „Николай Хайтов” започват проявите в Смолян посветени на 105 години от Освобождението на Родопите от Османско владичество. Това съобщи за Радио „Фокус” – Смолян Валентина Василева, директор на дирекция „Обществени дейности и заетост” в Община Смолян. По думите ѝ тази година програмата също е наситена с разнообразни инициативи, посветени на празника на Общината. Следващата проява е на 14 октомври. В СУ „Св. св. Кирил и Методий” – Смолян, от 10.00 часа, ще се проведе Областно математическо състезание „Стоян Попратилов”. В 10.30 часа, по повод Световния ден на ходенето ще се проведе поход в чест на 105 години от Освобождението на Родопите от площад „Свобода” до Резерват „Амзово“. На 16 октомври, от 14.00 часа, в Регионалната библиотека „Николай Вранчев” – Смолян ще се открие изложбата „Освобождението на Средните Родопи, отразено в литературата и изкуството”, от 18.00 часа в Народно читалище „Орфееви гори - 1870” в Райково ще се открие Традиционната изложба базар „Родопски занаятчии” – ХІІІ-то издание, а от 18.30 часа в РДТ „Николай Хайтов” – Смолян, ще има концерт на Николина Чакърдъкова. На 17 октомври, от 18.00 часа, в изложбената зала „Петър Стайков” на Клуба на дейците на културата ще бъде представена изложба от традиционния Фотопленер „Планината на Орфей - 2017“ – „Есенен фотосалон”. Традиционната Ученическа лекоатлетическа щафета „105 години от Освобождението на Родопите” ще се проведе на 18 октомври от 14.00 часа. Стартът ще бъде даден на пл. „България”, финалът на пл. „Свобода”. Още няколко прояви ще има на 18 октомври. От 16.00 часа в Родопския драматичен театър „Николай Хайтов” – Смолян, ще бъде представен спектакълът „Хък Фин”, в 17.00 часа в Регионална библиотека „Николай Вранчев” – Смолян ще се проведе среща с проф. Милияна Каймаканова на тема „Родопите и средновековната българска история”, в 18.00 часа в Изложбена зала „Петър Стайков” на Клуба на дейците на културата ще бъде представена новата книга на Светозар Казанджиев „Милост“ – сборник разкази, в същия час в Народно читалище „Орфееви гори - 1870” в \"Райково\" ще бъде Премиерата на Младежки театър “Ирис” на постановката „Междучасия” от Кънчо Стойчев. На 19 октомври 101-ви Алпийски батальон, който е наследник на славния 21 Средногорски полк, освободил Смолянския край, ще чества своя празник. Проявите започват в 9.00 часа в Поделение 28330 с откриване на паметна плоча на алпиниста Христо Проданов (1943-1984), първият българин, покорил Еверест, служил в поделение 28330. В 10.30 часа във Военен клуб – Смолян ще се отслужи молебен за здраве и водосвет на знамената, а в 11.00 часа във Военен клуб – Смолян започва тържествено събрание-концерт. В 12.00 часа, в РДТ „Николай Хайтов” – Смолян, във фоайето ще се проведе XIV Международно туристическо изложение „Планините на България – гостоприемство в четири сезона“ – Смолян. В 17.00 часа, в РИМ „Стою Шишков” – Смолян ще се открие изложба и ще се обявят резултатите, както и награждаването от Национален преглед на музейния плакат. В Регионална библиотека „Николай Вранчев” – Смолян, от 17.30 часа, ще се състои концерт на Димитър Неделчев и дует „ Кристали” – „Поезия и музика”. В 18.00 часа в Народно читалище  „Орфееви гори – 1870” в кв. \"Райково\", ще се честват 100 години от създаването на организирано туристическо движение в Смолянско, а от 19.00 часа, в РДТ „Николай Хайтов” – Смолян, ще бъде представен спектакълът „Три сестри”. На 20 октомври в зала 1 ще има концерт на Васил Найденов.  Кулминацията на честванията са в самия ден на празника – 21 октомври. От 10.00 часа в звездната зала на Планетариума ще се проведе Празник на науката. В 11.00 часа в театъра ще има Детско утро, а в 14.00 часа на връх Средногорец, ще се извърши поклонение пред Паметника костница. В 17.00 часа, на новия център ще се поднесат венци и цветя пред паметника на полк. Владимир Серафимов, а в 18.00 часа, на площад „България” започва концерт на Струнен дует „Вейл“ и Формация „Тъпани и гайди“ – „Смолян празнува Свободата”. Тържествената проверка-заря, посветена на 105 години от Освобождението на Родопите ще започне в  20.00 часа. На следващия ден, в неделя, от 11.00 часа, в село Стойките ще се открие паметник на Апостол Кисьов, създател на оркестър „100 каба гайди“. Василева посочи, че при лошо време и дъжд, мероприятията, предвидени за площад „България” ще се проведат в театъра.\r\nДаниела БОЙКОВА", "date": "2017.10.09", "title": "Смолян: С концерт на Група „Сигнал“ започват проявите, посветени на 105 години от Освобождението на Родопите"}
{"url": "http://www.focus-news.net/news/2017/10/09/2444606/noviyat-obsht-zdraven-portal-s-informatsiyata-za-vsichki-obshtinski-lechebni-zavedeniya-v-sofiya-shte-bade-predstaven-na-preskonferentsiya-v-stolichna-obshtina-na-11-oktomvri.html", "text": "Новият общ здравен портал, който събира информацията за всички общински лечебни заведения в София, ще бъде представен на пресконференция в Столична община от 11.00 часа на 11 октомври. Това съобщиха от пресцентъра на Столична община. През портала пациентите могат да си записват часове при специалисти, да проверяват резултатите на направените от тях изследвания и др. \r\nВ пресконференцията ще участва зам-кметът на Столична община Дончо Барбалов и Детелин Кръстев, управител на Global System Solution. \r\nПресконференцията ще се състои в зала Официална на Столична община.", "date": "2017.10.09", "title": "Новият общ здравен портал с информацията за всички общински лечебни заведения в София ще бъде представен на пресконференция в Столична община на 11 октомври"}
{"url": "http://www.focus-news.net/news/2017/10/09/2444607/d-r-stanimir-sirakov-umbal-sv-ivan-rilski-motivatsiyata-na-mladiya-lekar-da-ostane-v-balgariya-e-che-po-neutapkaniya-pat-mozhe-da-sazdade-neshto.html", "text": "Мотивацията е, че можеш да се докажеш тук. По неутъпкания път можеш да създадеш нещо. Уникално е да видиш, че това създадено нещо работи. Това може да бъде мотивация на всеки да иска да се докаже тук. Това каза в интервю за Агенция „Фокус“ д-р Станимир Сираков от УМБАЛ „Св. Иван Рилски“ за това какво мотивира младия лекар да работи в България. „Имал съм десетки предложения да остана в чужбина, в двата центъра, в които съм се обучавал, както и с много висока заплата в най-добрите клиники за ендоваксуларно лечение в САЩ и университетът „Ръш“ в Чикаго“, посочи той. „Лесно е да отидеш по утъпканата пътека, където всичко е регулирано и създадено. То работи в много добър порядък и ти просто да отидеш и да станеш част от него. Много по-добре би се почувствал младият лекар да го постигне тук в България“, коментира д-р Сираков. „Ако сме достатъчно мотивирани и системата започне да ни подкрепя, защото тя в момента не подкрепя нищо новаторско, камо ли младите хора, можем да се докажем тук и да прилагаме модерните процедури и терапии, за каквото се сетите, и в България“, заяви той. „Смятам, че това е много голяма мотивация, поне за мен беше. Да тръгнем от абсолютната нула и с подкрепата на д-р Дечев, на началника на отделението и на всички колеги да успеем да създадем нещо, което наистина работи. Резултатите накрая ни го показаха“, каза още той. \r\nБиляна ИВАНОВА", "date": "2017.10.09", "title": "Д-р Станимир Сираков, УМБАЛ „Св. Иван Рилски“: Мотивацията на младия лекар да остане в България е, че по неутъпкания път може да създаде нещо"}
{"url": "http://www.focus-news.net/news/2017/10/09/2444608/haskovo-na-gkpp-kapitan-andreevo-ima-5-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" има 5 км колона от товарни автомобили на изход. Това сочат данни към 13.30 часа, публикувани в сайта на ГД \"Гранична полиция. На българо-румънската граница на ГКПП \"Дунав мост-Видин\" има 2 км колона от товарни автомобили на изход. На границите със Сърбия, Македония и Гърция трафикът е нормален на всички гранични контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.10.09", "title": "Хасково: На ГКПП \"Капитан Андреево\" има 5 км колона от товарни автомобили на изход"}
{"url": "http://www.focus-news.net/news/2017/10/09/2444609/varna-shofyor-s-324-promila-alkohol-e-predizvikal-tezhka-katastrofa-po-patya-za-kv-vinitsa.html", "text": "Шофьор с 3.24 промила алкохол е предизвикал тежка катастрофа по пътя за кв. „Виница“ във Варна тази сутрин. Това съобщиха от ОДМВР – Варна. В 10.43 часа е съобщено, че по пътя за кв. \"Виница\", в района до строителните борси и автосервизите, е възникнало пътно произшествие между два автомобила. По първоначални данни водачът на лек автомобил „Сеат“ е навлязъл в лентата за насрещно движение и се е блъснал в лек автомобил „Тойота“. Установено е, че водачът на лек автомобил „Сеат“ е управлявал автомобила след употреба на алкохол – 3.24 промила в издишания въздух. Лицето е транспортирано до болница, където е установена и фрактура на две ребра. 57-годишната водачка на лек автомобил „Тойота“ не е пострадала при произшествието. Работата по случая продължава.", "date": "2017.10.09", "title": "Варна: Шофьор с 3.24 промила алкохол е предизвикал тежка катастрофа по пътя за кв. „Виница“"}
{"url": "http://www.focus-news.net/news/2017/10/09/2444610/korneliya-ninova-bsp-kvorumat-se-provali-i-zasedanieto-na-ksns-ne-mozha-da-priklyuchi-s-reshenie.html", "text": "Кворумът се провали и заседанието на КСНС не можа да приключи с решение. Това каза пред журналисти лидерът на БСП Корнелия Нинова след края на Консултативния съвет по национална сигурност при президента, предаде репортер на Агенция \"Фокус\".\r\n\"Г-н Борисов дойде с час и половина закъснение. Ключови министри ги нямаше като г-жа Екатерина Захариева, която отговаря за реформата. Ключови фигури и членове на Консултативния съвет си тръгнаха предварително като г-н Горанов, г-н Цветанов, поради което кворумът се провали и заседанието не можа да свърши с решение. Т.е тези, които не искат да се борят с корупцията, постъпват по този начин - бягат от отговорността за вземане на решение\", заяви Нинова.\r\n\"Правителството представи своя законопрокет, г-жа Цачева го представи. Аз представих нашия законопроект. Проведохме дискусия и когато се стигна до вземане на решения, кворумът се разпадна\", добави тя.\r\nНинова обясни, че в законопроекта на Министерски съвет проект все още пише, че парламентът трябва да избира директора на единния антикорупционен орган. \"В нашия - че президентът трябва да назначава директора, а заместниците му да се избират от парламента с обикновено мнозинство\", отбеляза лидерът на БСП.\r\nЛюба АЛЕКСИЕВА", "date": "2017.10.09", "title": "Корнелия Нинова, БСП: Кворумът се провали и заседанието на КСНС не можа да приключи с решение"}
{"url": "http://www.focus-news.net/news/2017/10/09/2444611/agentsiya-fokus-izlachva-na-zhivo-vav-feysbuk-brifing-na-prezidenta-rumen-radev-sled-zasedanieto-na-konsultativniya-savet-za-natsionalna-sigurnost-ksns.html", "text": "Агенция „Фокус“ излъчва на живо във „Фейсбук“ брифинг на президента Румен Радев след заседанието на Консултативния съвет за национална сигурност (КСНС) на тема „Необходими законодателни мерки за противодействие на корупцията“. В заседанието взеха участие премиерът Бойко Борисов, правосъдният министър Цецка Цачева, главният прокурор Сотир Цацаров, зам.-председателят на ПП ГЕРБ и председател на ПГ на партията Цветан Цветанов, председателят на НС Димитър Главчев, председателят на ДПС Мустафа Карадайъ, председателят на БСП и председател на ПГ на „БСП за България“ Корнелия Нинова, финансовият министър Владислав Горанов, вътрешният министър Валентин Радев. \r\nВидеото може да гледате на живо в страницата на ИА „Фокус“ във „Фейсбук“ .", "date": "2017.10.09", "title": "Агенция „Фокус“ излъчва на живо във „Фейсбук“ брифинг на президента Румен Радев след заседанието на Консултативния съвет за национална сигурност (КСНС)"}
{"url": "http://www.focus-news.net/news/2017/10/09/2444612/minka-salagyorova-zamestnikkmet-na-obshtina-petrich-vzeli-sme-merki-za-pochistvane-na-zelenite-ploshti-i-rechnoto-korito-v-grada.html", "text": "Взели сме мерки за почистване на зелените площи около речното корито и самото речно корито в град Петрич. Това каза за Радио „Фокус“ – Пирин Минка Салагьорова, заместник–кмет на общината. „Това не е правено от доста време, затова се е получило едно затлачване и обрасване с растителност, което от една страна крие рискове, от друга страна не е естетично“, каза още Салагьорова. Тя коментира, че като цяло зелените площи в Петрич се поддържат от общинска фирма по озеленяване, но освен за озеленяване на вече създадените зелени площи, се работи и по изграждането на нови такива. „Веднага мога да посоча за пример проект на кметство Марикостиново, който се финансира по конкурса на Министерството на околната среда и водите за проекти за чиста околна среда. Проектът е финансира от ПУДОС е по него ще се изградят зелени площи в селото. Също така както знаете предстои изграждането на градски парк, който ще бъде разположен на площ от 54 дка и ще бъдат изградени много нови зелени площи в него. Проектът се финансира по Оперативна програма „Региони в растеж“ и в момента тече процедурата по избор на изпълнител“, добави Салагьорова. Заместник-кметът на Община Петрич поясни, че в момента се очаква и реализацията на големия проект за градски парк.\r\nЛивия НИНОВА", "date": "2017.10.09", "title": "Минка Салагьорова, заместник–кмет на Община Петрич: Взели сме мерки за почистване на зелените площи и речното корито в града"}
{"url": "http://www.focus-news.net/news/2017/10/09/2444613/prezidentat-rumen-radev-zaradi-lipsa-na-kvorum-prekratih-ksns-i-nasrochih-novo-zasedanie-na-17-oktomvri-ot-1300-chasa.html", "text": "Заради липса на кворум прекратих КСНС и насрочих ново заседание на 17 октомври от 13.00 часа. Това каза президентът Румен Радев след заседанието на Консултативния съвет за национална сигурност (КСНС) на тема „Необходими законодателни мерки за противодействие на корупцията“, предаде репортер на Агенция „Фокус“. „Днес се проведе заседание на КСНС. Бяха изслушани доклади на ръководителите на ключови институции. Започнаха задълбочени дебати, които не продължиха заради отсъствието и напускането на част от членовете в Съвета заради международни ангажименти въпреки предварително потвърденото участие. Това доведе до загуба на кворум. Прекратих заседанието на КСНС и насрочих заседание на същата тема на 17 октомври от 13.00 часа“, заяви Радев. \r\nЛюба АЛЕКСИЕВА", "date": "2017.10.09", "title": "Президентът Румен Радев: Заради липса на кворум прекратих КСНС и насрочих ново заседание на 17 октомври от 13.00 часа"}
{"url": "http://www.focus-news.net/news/2017/10/09/2444614/deutsche-welle-sled-208-dni-pregovori-v-niderlandiya-be-postignato-koalitsionno-sporazumenie.html", "text": "Цели 208 дни след изборите четири партии постигнаха споразумение за съставяне на новото правителство на Нидерлания, предава Deutsche Welle. В него ще влизат Народната партия за свобода и демокрация (НПСД) на премиера Марк Рюте, „Християнско-демократичен апел“, „Демократи 66“, и „Християнски съюз“.\r\nНовата коалиция ще контролира само 76 от общо 150 места в долната камара на парламента. \r\nСлед края на преговорите премиерът Рюте сподели пред журналисти: „Наистина съм щастлив.  Точно в деня, в който преговорите за коалиция щеше да надмине предишния рекорд за формиране на правителство, постигнахме споразумение ... Ще го споделим с нашите депутати този следобед\", добави премиерът на Нидерландия. \r\nПреговорите за съставяне на новото правителство продължиха рекордните 208 дни – точно толкова, колкото бяха необходими за съставяне на коалиционен кабинет през далечната 1977 г. Тереза Герова", "date": "2017.10.09", "title": "Deutsche Welle:  След 208 дни преговори – в Нидерландия бе постигнато коалиционно споразумение"}
{"url": "http://www.focus-news.net/news/2017/10/09/2444615/zapochna-sreshtata-na-ministrite-na-vanshnite-raboti-vav-format-bukuresht-b-9-vav-varshava-v-koyato-uchastva-i-vitsepremierat-ekaterina-zaharieva.html", "text": "Започна срещата на министрите на външните работи във формат Букурещ – Б 9 във Варшава, в която участва и заместник министър-председателят по правосъдната реформа и министър на външните работи Екатерина Захариева. Това съобщиха от пресцентъра на Министерствоto на външните работи.\r\nВ полската столица се срещат първите дипломати на държавите членки на НАТО от Източния фланг - България, Естония, Латвия, Литва, Полша, Румъния, Словакия, Унгария и Чехия. \r\nВъншните министри обсъдждат подготовката за срещата на най-високо равнище на Алианса през 2018 г. и изпълнението на решенията от Срещата на върха във Варшава през 2016 г. Сред другите акценти на дискусията са предизвикателства пред сигурността, включително темата за кибер сигурността, и въпроси на Общата политика за сигурност и отбрана на ЕС. \r\nВ програмата на посещението във Варшава на вицепремиера Екатерина Захариева е включена и двустранна среща с нейния полски колега Витолд Вашчиковски по теми от областта на двустранното и регионалното сътрудничество, както и предстоящото Българско председателство на Съвета на ЕС.", "date": "2017.10.09", "title": "Започна срещата на министрите на външните работи във формат Букурещ – Б 9 във Варшава, в която участва и вицепремиерът Екатерина Захариева"}
{"url": "http://www.focus-news.net/news/2017/10/09/2444616/korneliya-ninova-bsp-upravlyavashtite-boykotiraha-zasedanieto-na-ksns.html", "text": "Управляващите бойкотираха заседанието на КСНС. Това каза пред журналисти лидерът на БСП Корнелия Нинова след края на Консултативния съвет по национална сигурност при президента, предаде репортер на Агенция \"Фокус\". \"Фактът, че КСНС не успя да излезе с решение по темата за корупцията е знак за несъстоятелността на управляващите и политическата класа да излъчи такъв закон и такъв орган, който да се пребори с корупцията. Оценявам това като бойкот. Не може толкова хора от управляващите да не присъстват, макар и да имат причини\", заяви Нинова. Тя коментира, че премиерът Бойко Борисов не е говорил по време на заседанието на КСНС и не е дал аргументи защо го напуска по-рано и отбеляза, че министърът на отбраната Красимир Каракачанов също не е присъствал.\r\nНа въпрос дали КСНС се е обезсмислил Нинова отговори: \"Това президентът трябва да реши, защото свикването и работата на КСНС е в неговите правомощия. Когато реши да ни извика, отново ние ще дойдем тук и ще си държим на нашия законопроект. Това трябва г-н президентът да го определи кога ще се случи\". \r\nВъв връзка със сроковете за приемане на Антикорупционното законодателство лидерът на БСП заяви: „Не мисля, че тук е мястото, където това трябва да се определи. Има законодателна процедура. И двата законопроекта са внесени в деловодството на Народното събрание. По правилник за работа на парламента, ние си имаме срокове. Не е в правомощията на президента да определя как ще върви законодателният процес в Народното събрание“. \r\nЛЮБА АЛЕКСИЕВА", "date": "2017.10.09", "title": "Корнелия Нинова, БСП: Управляващите бойкотираха заседанието на КСНС"}
{"url": "http://www.focus-news.net/news/2017/10/09/2444617/kyustendil-ezhemesechni-dni-na-rabotodatelya-se-provezhdat-v-grada.html", "text": "Ежемесечни Дни на работодателя се провеждат в Кюстендил. Това каза за Радио „Фокус” – Кюстендил инженер Юлиана Хаджиева, директор на Дирекция „Бюро по труда” – Кюстендил. По думите ѝ инициативата дава резултати. На нея се срещат на едно място работодатели и безработни лица, търсещи работа в определена сфера. „В тези дни работодателят представя своите изисквания за заемане на определена длъжност, дава информация за възнагражденията, планирани обучения и други. От своя страна безработните лица имат пряк контакт с работодателите и задават своите въпроси”, каза Юлиана Хаджиева. Според нея това е един от начините, чрез които има възможност да се намали равнището на безработица в цялата страна.\r\nВенцеслав ИЛЧЕВ", "date": "2017.10.09", "title": "Кюстендил: Ежемесечни Дни на работодателя се провеждат в града"}
{"url": "http://www.focus-news.net/news/2017/10/09/2444618/prof-mario-monti-shte-iznese-publichna-lektsiya-v-unss-na-10-oktomvri.html", "text": "Утре, 10 октомври (вторник), от 14.00 часа в зала „Тържествена“ на Университета за национално и световно стопанство (УНСС) проф. Марио Монти ще изнесе публична лекция, съобщиха от пресцентъра на УНСС. Лекцията е на тема „Могат ли националните политики да продължат да подкрепят международната интеграция? Случаят „Европейски съюз“.", "date": "2017.10.09", "title": "Проф. Марио Монти ще изнесе публична лекция в УНСС на 10 октомври"}
{"url": "http://www.focus-news.net/news/2017/10/09/2444619/izvlichane-na-polzite-ot-globalizatsiyata-stremezh-da-ne-se-prenebregva-nikoy-i-podkrepa-za-strukturnite-reformi-noviyat-doklad-za-sblizhavaneto-podhranva-diskusiyata-za-fondovete-na-es-sled-2020-g.html", "text": "Европейската комисия публикува седмия Доклад за сближаването, в който се извличат поуки от разходите за сближаване между регионите през кризисните години, се казва в съобщение от пресслужбата на ЕК.\r\nЕвропейската икономика се възстановява, но разликите във и между държавите членки се запазват, показват данните от Доклада. \r\nПубличните инвестиции в ЕС все още са под равнищата от преди кризата, но регионите и държавите членки се нуждаят от още по-голяма подкрепа, за да се справят с предизвикателствата, посочени в дискусионния документ относно бъдещето на финансите на ЕС: цифровата революция, глобализацията, демографските промени и социалното сближаване, икономическата конвергенция и изменението на климата. \r\nДокладът не предопределя окончателното предложение на Комисията, а подхранва дискусията относно политиката на сближаване след 2020 г. В него се предлага обща за целия ЕС политика, която обслужва три основни цели: извличане на ползите от глобализацията, стремеж да не се пренебрегва никой и подкрепа за структурните реформи. \r\nПрез последните две десетилетия политиката на сближаване даде резултати във всички региони на ЕС и бе важен източник на инвестиции. По този начин в ЕС директно бяха създадени 1,2 млн. работни места през последните 10 години, когато подкрепящите растежа публични инвестиции спаднаха в много държави членки. \r\nИкономическите различия между регионите отново започват бавно да намаляват. Регионите бележат растеж, показва Докладът за сближаването, но не с едни и същи темпове. Много региони, чието богатство е близко до средното за ЕС, изглеждат приковани в „капана на средните доходи“. \r\nНякои от тях плащат цената на глобализацията, без да извличат никаква полза от този процес, като често пъти понасят значителни загуби на работни места и не са в състояние да преобразуват промишлеността си. Те ще имат нужда от по-нататъшна финансова подкрепа за насърчаване на създаването на работни места и структурните промени. \r\nОсвен това в Доклада се подчертава, че настоящите равнища на инвестиции са недостатъчни за постигане на целите за 2030 г. във връзка с дела на възобновяемата енергия и намаляването на емисиите на парникови газове. Поради това всички региони на ЕС ще се нуждаят от повече финансиране, за да постигнат декарбонизация. \r\nВ началото на 2018 г. ще бъде дадено начало на обществена консултация относно бъдещата политика на сближаване. През май 2018 г. ще бъде представено предложението на Комисията за многогодишната финансова рамка. То ще бъде последвано от предложения за политиката на сближаване след 2020 г.", "date": "2017.10.09", "title": "Извличане на ползите от глобализацията, стремеж да не се пренебрегва никой и подкрепа за структурните реформи: Новият Доклад за сближаването подхранва дискусията за фондовете на ЕС след 2020 г."}
{"url": "http://www.focus-news.net/news/2017/10/09/2444620/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин в рубриката „Минутите на заместник-кмета“ ще разговаряме с Илияна Попова, заместник-кмет по култура и хуманитарни дейности към Община Петрич. От нея ще научим повече за дейността на Туристическия информационен център, но и за самото развитие на туризма като цяло. Ще продължим и поредицата „Духовност, просвета и култура“, в която ви представяме детските градини и училищата, които се намират на територията на Петрич и малките населени места. За историята, актуалното състояние, проектите, по които работи Профилирана гимназия „П. К. Яворов“  – Петрич, но и по-други важни въпроси ще разговарям с Таня Георгиева, директор на учебното заведение. Във времето от 15.00 до 16.00 часа ще продължим и рубриката, „Кметовете в историята на Петрич“. Кой поема управлението на Общината след Януш Стойчев, който е вторият управник на Петрич след 1912 година, ще научим от Сотир Иванов, директор на Исторически музей – Петрич. Бъдете с нас, за да опознаете община Петрич.\r\nТелефоните за връзка със студиото са: 0885 303 373 и 073/ 88-55-81, е-мейлът е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2017.10.09", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/10/09/2444621/yambol-vav-voennoto-okrazhie-v-grada-se-priemat-dokumenti-za-kandidatstvane-za-voenna-sluzhba-v-suhopatnite-voyski-na-republika-balgariya.html", "text": "До 7 ноември 2017 г. във Военно окръжие-Ямбол се приемат документи за кандидатстване за военна служба в Сухопътните войски на Република България. Това съобщиха от пресцентъра на Община Ямбол.\r\nТърсят се кандидати за следните места:\r\n-\tВъв в.ф. 54100 – Ямбол, 15 длъжности;\r\n-\tВъв в.ф. 28330 – Смолян, 73 длъжности\r\n-\tВъв в.ф. 24490 – Асеновград, 20 длъжности\r\n-\tВъв в.ф. 28610 – София, 20 длъжности;\r\n-\tВ гарнизони Благоевград и Враца, 60 длъжности.\r\nКандидатите трябва да отговарят на следните общи изисквания за прием на военнослужещи:\r\n-       да имат средно или по-високо образование;\r\n-       да са годни за военна служба;\r\n-\tда не са осъждани и следствени;\r\n-\tсрещу тях да няма образувано наказателно производство за умишлено престъпление от общ характер;\r\n-\tда нямат друго гражданство освен българско;\r\n-\tда покриват нормативите за физическа годност, определени с акт на министъра на отбраната;\r\n-\tда са психологично пригодни\r\nМогат да кандидатстват и граждани освободени от военна служба / кадрова / отговарящи на следните условия:\r\n-\tда не са  уволнени с наложено дисциплинарно наказание „уволнение”;\r\n-\tда не са по възрастни от 41 г.;\r\n-\tда не са минали повече от 10 г. от уволнението.\r\nЗа справки и повече информация - в Офиса за водене на военен отчет на община Ямбол  в гр. Ямбол, ул. Търговска №11, и на телефони \r\n66 22 41 и 66 22 56 или GSM 089 55 99 687, Петър Петров.", "date": "2017.10.09", "title": "Ямбол: Във Военното окръжие в града се приемат документи за кандидатстване за военна служба в Сухопътните войски на Република България"}
{"url": "http://www.focus-news.net/news/2017/10/09/2444622/korneliya-ninova-bsp-porednoto-litsemerie-e-che-ot-gerb-nyama-da-vlizat-v-konfrontatsiya-s-prezidenta-igrata-na-dobro-i-losho-chenge-dovede-do-proval.html", "text": "Поредното лицемерие е, че от ГЕРБ няма да влизат в конфронтация с президента – играта на добро и лошо ченге доведе до провал. Това каза лидерът на БСП Корнелия Нинова пред журналисти след проведеното заседание на КСНС във връзка с антикурупцията, предаде репортер на Агенция “Фокус“.\r\nНинова заяви, че премиерът и лидер на ГЕРБ Бойко Борисов днес разпорежда на партията си да не споменават президента, а утре от парламентарната трибуна се леят тежки обиди към президентската институция. „Мисля, че това е игра на доброто и лошото ченге, която доведе до това, което виждате днес - провал. Така не се прави политиката. Или всички ще осъзнаем, че трябва безкомпромисна борба с корупцията и да приемем законодателство, или е имитация. В първия случай политиците все още имаме последен шанс да узреем за това и да го свършим. В другия случай думата ще има народът и тази дума ще бъде срещу политиците“, заяви лидерът на БСП. Нинова поясни, че по време на дискусията в КСНС за антикорупционното законодателство са останали на различни мнения по две теми-  дали органът трябва да има разследващи функции или само трябва да проверява декларации и да прави административни процедури и наказания. „Тук нямаше отстъпления от двете страни. Ние смятаме, че без разследване, обвинителен акт и присъда, няма никакъв смисъл да говорим за борба с корупцията. Те смятат, че трябва да се ограничат до проверка на декларации, превенция, събиране на информация и административни наказания. Второто, което остана недовършено е кой да назначава органа. Дали да има разделение на властите, или само мнозинството в парламента, което всъщност е пак изпълнителната власт, т.е. този който най -много генерира корупция да си назначи хората, които ще го проверяват. Няма как да се съгласим на такова нещо. Това ще е имитация“, посочи Нинова. По думите й след една-две години народът пак ще  пита: „Какво направихте? Нищо. Значи всички сте едни и същи“.  „Не искам БСП да получава този епитет, че сме едни и същи с другите“, подчерта Корнелия Нинова.\r\nЛюба АЛЕКСИЕВА", "date": "2017.10.09", "title": "Корнелия Нинова,  БСП: Поредното лицемерие е, че от ГЕРБ няма да влизат в конфронтация с президента – играта на добро и лошо ченге доведе до провал"}
{"url": "http://www.focus-news.net/news/2017/10/09/2444623/prezidentat-rumen-radev-probiv-v-borbata-s-koruptsiyata-shte-stane-kogato-antikoruptsiyata-stane-prioritet-za-polititsite-pred-vatreshnite-i-mezhdunarodnite-im-angazhimenti.html", "text": "Считам, че пробив в борбата с корупцията ще стане възможен едва тогава, когато антикорупцията стане приоритет за българските политици пред техните вътрешни и международни ангажименти. Това каза президентът Румен Радев след заседанието на Консултативния съвет за национална сигурност (КСНС) на тема „Необходими законодателни мерки за противодействие на корупцията“, предаде репортер на Агенция „Фокус“. „За остротата на проблема с корупцията можем да съдим по многобройните скандали в медиите, по срива на чуждестранните инвестиции, по незавидното място на България в множество престижни международни класации по темата, по препоръките и оценките на нашите европейски партньори. Корупцията сред лицата, заемащи висши държавни длъжности е заплаха за националната сигурност, защото тя руши устойте на правовата държава, срива доверието на гражданите в българските институции, възпрепятства развитието на икономиката и повишаването на благосъстоянието на българските граждани“, заяви Радев. По думите му корупцията пряко или косвено бърка в джоба на всеки български гражданин и го поставя в унизително положение. \r\nЛюба АЛЕКСИЕВА", "date": "2017.10.09", "title": "Президентът Румен Радев: Пробив в борбата с корупцията ще стане, когато антикорупцията стане приоритет за политиците пред вътрешните и международните им ангажименти"}
{"url": "http://www.focus-news.net/news/2017/10/09/2444624/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия” по Радио „Фокус” - Пловдив днес отново отправяме поглед към работата на Центъра за обществена подкрепа в Садово. Ще се опитаме да разберем взе ли отношение центъра след случая на агресия в Селскостопанската гимназия  и какви още са целевите групи за работа. Какво се прави в Центъра за обществена подкрепа за предотвратяване на изоставянето на децата и настаняването им в специализирани институции, работи ли се за превенция на насилието и отпадане от училище. За всичко това ще ни разкаже директорът на Центъра Даниела Мандева.\r\nВ днешното предаване ще разберем още колко родители от Садовска община се възползваха от помощите за първокласници и колко социално слаби хора очакват помощи за отопление. За това ще ни информира Таня Налбантова, директор Дирекция „Социално подпомагане”.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка със студиото е 032/65 25 65. Водещ на предаването е Цветана Тончева.", "date": "2017.10.09", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2017/10/09/2444625/vap-52-obshtini-v-stranata-zaplashtat-taksi-za-bitovi-otpadatsi-za-obshtinski-i-darzhavni-imoti-vmesto-polzvatelite.html", "text": "От ВАП е организирана поредна проверка по реда на надзора за законност спрямо норми от подзаконовите актове, приети от общинските съвети и посветени на определянето и администрирането на местните такси и цени на услуги. Това съобщиха от пресцентъра на Прокуратурата на Р България.\r\nПредмет на тези действия са случаите, в които се предвижда, че таксата за битови отпадъци за общински и държавни имоти, ползвани или наети от други лица, се заплаща от общината, съответно от държавата, за сметка на наемателя, съответно на ползвателя. \r\nПри тази уредба от ВАП е съобразено, че според чл.64, чл.11, ал.1 и ал.3 от Закона за местните данъци и такси заплащането е в тежест на ползвателя - при учредено вещно право и за имот - държавна или общинска собственост задължено е лицето, на което имотът е предоставен за управление. \r\nПо този начин разрешенията на общинските съвети противоречат и на чл.60 от Конституцията на РБ, според който законът въвежда таксата и посочва за какво, за какви действия и услуги и кому следва да се плаща. \r\nНа практика със стореното от местните органи на власт се достига до положение на противозаконно и без основание увеличаване на финансовата тежест за общината и държавата. \r\nПри проверката на ВАП са разкрити незаконосъобразни разпоредби в 52 общини. \r\nДо настоящия момент от териториалните прокуратури са подадени 16 протести до административните съдилища против разпоредбите, приети от общински съвети Варна, Сливен, Хасково, Димитровград, Самоков и др. \r\nЕфектът от проверката се изразява в предприемането на мерки за изключване на основания за незаконосъобразно разходване на публични финанси. \r\nПроверката на ВАП продължава.", "date": "2017.10.09", "title": "ВАП: 52 общини в страната заплащат такси за битови отпадъци за общински и държавни имоти, вместо ползвателите"}
{"url": "http://www.focus-news.net/news/2017/10/09/2444626/tass-nad-140-edinitsi-vaorazhenie-sa-dostaveni-prez-septemvri-na-ruskite-voenni-v-zapadniya-voenen-okrag.html", "text": "Повече от 140 единици ново и модернизирано въоръжение и военна техника, включително 30 модернизирани танкове Т-72Б3, са предадени през месец септември на руската войска в Западния военен окръг. Това съобщи в понеделник началникът на пресслужбата на окръга Игор Мугинов, предава TACC.\r\n„От началото на годината на войската от Западния военен окръг са предадени 750 единици нови и модернизирани единици въоръжение, военна и специализирана техника. Само през месец септември войската е получила повече от 140 нови образци, включително 30 модернизирани танкове Т-72Б3“, обясни Мугинов.. Тереза Герова", "date": "2017.10.09", "title": "ТАСС: Над 140 единици въоръжение са доставени през септември на руските военни в Западния военен окръг"}
{"url": "http://www.focus-news.net/news/2017/10/09/2444627/dobrich-mezhduvedomstvena-komisiya-e-zapochnala-proverka-na-sastoyanieto-na-yazoviri-rechni-korita-i-vodosbori-v-oblastta.html", "text": "Междуведомствена комисия е започнала проверка на състоянието на язовири, речни корита и водосбори в областта, съобщиха от пресцентъра на Областна администрация – Добрич. Комисия, назначена със заповед на областния управител Красимир Кирилов, председателствана от заместник областния управител Красимир Николов,  е започнала проверка на проводимостта на речни легла и водосборни дерета. В рамките на обхода в областта ще се инспектират и пътните съоръжения, попадащи в обхвата на деретата, както и състоянието на хидротехническите съоръжения. Комисията ще извърши оглед на съоръженията и речните легла на територията на цялата област в рамките на 10 дни, след което ще бъде изготвен доклад за проводимостта и състоянието на речните легла, водосборни дерета и хидротехническите съоръжения.", "date": "2017.10.09", "title": "Добрич: Междуведомствена комисия е започнала проверка на състоянието на язовири, речни корита и водосбори в областта"}
{"url": "http://www.focus-news.net/news/2017/10/09/2444628/georgi-tronkov-gerb-blagodarya-za-doverieto-koeto-mi-glasuvaha-moite-sagrazhdani-na-chastichnite-mestni-izbori-vav-valchi-dol-priemam-izborniya-rezultat-kato-otgovornost.html", "text": "Кандидатът на ГЕРБ за кмет на Вълчи дол Георги Тронков спечели частичните местни избори в общината. Той получи подкрепата на близо 60% от избирателите (2661 гласа). Това съобщиха от пресцентъра на ПП ГЕРБ – Варна. „Благодаря за доверието, което ми гласуваха моите съграждани. Ще дам всичко от себе си, за да го оправдая. Приемам изборния резултат като отговорност. Проведохме много позитивна кампания, която фокусирахме върху срещите с хората. Знам колко е важно да си в непрекъснат контакт с гражданите. Винаги съм се вслушвал в техния глас като общински съветник и председател на Общинския съвет вече втори мандат. Ще продължа да го правя и като кмет”, коментира Георги Тронков. В оставащите две години до края на мандата той се ангажира да продължи започнатото, като реализира успешно предприетите проекти за обновяване на инфраструктурата и подобряване на средата за живот във всички населени места в общината.\r\nКандидатът на ГЕРБ за кмет на село Генерал Киселово, община Вълчи дол – Калина Христова също спечели изборната надпревара с опонента си от БСП.", "date": "2017.10.09", "title": "Георги Тронков, ГЕРБ: Благодаря за доверието, което ми гласуваха моите съграждани на частичните местни избори във Вълчи дол, приемам изборния резултат като отговорност"}
{"url": "http://www.focus-news.net/news/2017/10/09/2444629/horst-zeehofer-kompromisat-za-bezhantsite-vliza-v-sila-ot-sledvashtata-godina.html", "text": "Председателят на Християнсоциалния съюз (ХСС) Хорст Зеехофер поясни, че постигнатият с християндемократите компромис за бежанците ще влезе в сила още през следващата година, предава телевизионният канал ZDF. \r\nБаварският министър-председател поясни, че ще бъде направено изключение в случай на влошаване на ситуацията с войните или с безработицата в Германия. Съответното заявление Зеехофер направи в рамките на съвместна пресконференция в Берлин с канцлера на ФРГ Ангела Меркел. Тереза Герова", "date": "2017.10.09", "title": "Хорст Зеехофер: Компромисът за бежанците влиза в сила от следващата година"}
{"url": "http://www.focus-news.net/news/2017/10/09/2444630/ministar-tsetska-tsacheva-za-prekratenoto-zasedanie-na-ksns-kategorichno-ne-stava-duma-za-boykot.html", "text": "Категорично не става дума за бойкот. Това каза правосъдният министър Цецка Цачева във връзка с прекратеното заседание на Консултативния съвет по национална сигурност при президента, предаде репортер на Агенция „Фокус\". „Днес проведохме свиканото от президента на Републиката г-н Румен Радев заседание на Консултативния съвет по национална сигурност, посветено на темата за корупцията и противодействието й. Бяха представени докладите, които са изготвени от различни институции. Дебатът закона, но се оказа, че от членовете на КСНС има лица, които са в служебни командировки зад граница“, обясни Цачева. Тя обясни, че по-рано от заседанието са си тръгнали Цветан Цветанов и Мустафа Карадайъ. „Те участваха в представянето на докладите, взеха отношение по тях. Имат полет около 13.00 часа, заедно с парламентаристи от останалите парламентарни групи са в Брюксел на заседание на Интерпол, доколкото разбрах“, заяви Цачева. „Беше ясно предварително, че вицепремиера и министър на външните работи г-жа Екатерина Захариева е на международен форум на НАТО във Варшава, предварително поет ангажимент. Г-н Каракачанов като вицепремиер и министър на отбраната е във Франция, по покана на президента Макрон, изпълнява задължение поето от визитата на френския президент по-рано лятото тази година“, коментира тя. \r\n„При това положение президентът предложи заседанието да продължи следващия вторник на 17 октомври от 13.00 часа. Министър-председателят г-н Бойко Борисов категорично заяви, че тогава дори да има предварителни ангажименти на министри, които по право са членове на КСНС, ще бъдат тук, за да продължи дискусията. Категорично оспорвам появилите се в тази посока изказвания. Изненадана съм, че подобни не бяха направени в залата, където се проведе КСНС. Категорично не става дума за бойкот, още повече, че всички, които имаха отношение изложиха докладите си“, заяви правосъдният министър. \r\nЦачева каза, че не може да коментира кое е било първо във времето за членовете на кабинета, които не присъстваха на днешното заседание - международните ангажименти извън страната или КСНС. \"Няма категорично и сянка, камо ли съмнение за някакъв бойкот. Всички бяха добронамерени и коментирахме, дебатирахме проблеми, които се дебатират не от месеци, а от години в българското общество\". \r\nЛюба АЛЕКСИЕВА", "date": "2017.10.09", "title": "Министър Цецка Цачева за прекратеното заседание на КСНС: Категорично не става дума за бойкот"}
{"url": "http://www.focus-news.net/news/2017/10/09/2444631/minka-salagyorova-zam-kmet-na-petrich-protsedurata-po-vazlaganeto-na-snegopochistvaneto-i-zimno-poddarzhane-v-obshtinata-veche-e-v-hod.html", "text": "Процедурата по възлагането на снегопочистването и зимно поддържане в община Петрич вече е в ход. Това коментира за Радио „Фокус“ – Пирин заместник-кметът на Община Петрич Минка Салагьорова. По думите й миналата зима, която бе изключително тежка за цяла България, е показала, че Петрич не бива да се успокоява, че е застрахован от обилен снеговалеж. „Така че на първо място процедурата по възлагането на снегопочистването и зимно поддържане вече е в ход. Тоест опитахме се да изпреварим времето, за да имаме избран изпълнител доста преди да настъпи зимния сезон. Изборът на изпълнител, който очакваме, е една част от подготовката. Другата част е поставянето на мантинели по общинските пътища, маркировки, както и кърпежи на асфалтовата настилката“, каза още Салагьорова. Тя добави, че на места има доста нарушени настилки, като в момента се стремят да ги оправят.\r\nЛивия НИНОВА", "date": "2017.10.09", "title": "Минка Салагьорова, зам.-кмет на Петрич: Процедурата по възлагането на снегопочистването и зимно поддържане в общината вече е в ход"}
{"url": "http://www.focus-news.net/news/2017/10/09/2444632/akad-hristo-grigorov-vnuk-na-revolyutsionera-ichko-boychev-tova-che-shte-bada-otlichen-sas-zvanieto-pocheten-grazhdanin-na-simitli-e-simvol-na-uvazhenie-kam-deloto-na-dyado-mi.html", "text": "Това, че ще бъда отличен със званието „Почетен гражданин на Симитли“ е символ на уважение към делото на дядо ми. Това каза за Радио „Фокус“ – Пирин акад. Христо Григоров, председател на Български червен кръст и внук на легендарния български революционер Ичко Бойчев. По думите му самият факт, че името Ичко Бойчев се е наложило в Благоевград, където има улица, хубав паметник, а вече и училище на неговото име е показателен, че България помни своите герои. „Ние си отиваме от този свят, но всичките тези неща остават. Най-важното е, че това което остава, ще бъде тук и за бъдещите поколения, но също така ще носи положителната енергия, които ние сме получили от нашите предци. Благодарение именно на нашите предци ние успяхме да запази България такава, каквато е. Желателно е да бъде още по-добра, но това си зависи от нас“, каза още акад. Григоров.„Фокус“ припомня, че днес, от 17.30 часа, в Народно читалище „Св. Климент Охридски“, град Симитли ще се проведе тържествена сесия на Общинският съвет, на която акад. Христо Григоров ще бъде удостоен със званието „Почетен гражданин на Симитли“ по повод 105-ата годишнина от избухването на Балканската война и освобождението на Симитли от турско робство.\r\nЛивия НИНОВА", "date": "2017.10.09", "title": "Акад. Христо Григоров, внук на революционера Ичко Бойчев: Това, че ще бъда отличен със званието „Почетен гражданин на Симитли“ е символ на уважение към делото на дядо ми"}
{"url": "http://www.focus-news.net/news/2017/10/09/2444633/stara-zagora-zam-ministar-tanya-mihaylova-otkriva-dni-na-uchilishtnata-psihologiya-v-grada.html", "text": "Образователни институции, училищни психолози и педагогически съветници от 19 населени места ще вземат участие в първата Национална среща, посветена на училищната психология, която ще бъде открита от 11.00 ч. на 10 октомври от зам.-министъра на образованието и науката Таня Михайлова. Това съобщиха от пресцентъра на Община Стара Загора. Срещата е посветена на обмена на добри практики за преодоляване на проблемите сред подрастващите ученици и деца, обявиха на пресконференция организаторите днес.\r\nВ общинската зала „П. Р. Славейков“ ще се съберат представители на Стара Загора, Казанлък, Асеновград, Пловдив, Раднево, Гурково, Разград, Ямбол, Варна, Търговище, Гълъбово, Шумен, Чирпан, Нова Загора, с. Руен, с. Ругош, с. Скалица, с. Старо Оряхово и с. Ветрен. \r\n„Новото време налага и нови подходи в отношенията между ученици, родители и преподаватели. Това определя небоходимостта от училищни психолози и екипи за подпомагане на личностното развитие на децата, както и за приобщаването им към образователния процес“, каза по време на проведената днес пресконференция Пенка Чавдарова, началник отдел „Образование“ в Община Стара Загора.\r\n„В срещата ще участват и експерти по приобщаващо образование. В област Стара Загора има общо 121 училища, в които работят 29 педагогически съветници - (24%) и 15 психолози (12%). Този процент е недостатъчен и има какво ще да се желае, особено в малките населени места, къдет ое още по-нисък“, коментира началникът на РУО – Стара Загора Татяна Димитрова.\r\nОрганизатори на събитието, посветено на Световния ден на психичното здраве - 10 октомври, са инициативна група от училищни специалисти в партньорство с Община Стара Загора и Регионалното управление по образованието, организират Национална среща „Дни на училищната психология“. \r\nВ срещата, която ще се проведе в периода от 10 октомври 2017 г. до 13 октомври 2017 г., ще вземат участие представители на образователните институции от цялата страна. В рамките на формата ще се обменят добри практики за преодоляване на проблемите сред подрастващите.\r\nДимка Кънева, педагогически съветник в ПГСАГ „Л. Байер“, отправи покана към всички желаещи родители да се включат в работата на срещата.\r\nСрещата ще се проведе в четири последователни дни по следните теми:\r\n-\t10 октомври 2017 г. – Тема: „Училищната психология – реалности и перспективи“ - Зала №2, Община Стара Загора, начален час - 11.00;\r\n-\t11 октомври 2017 г. – Тема: „Добри практики в съвременната училищна психология“ - ЕГ „Р. Ролан“, зала, начален час - 11.00;\r\n-\t12 октомври 2017 г. – Тема: „Приобщаващо образование“ - СУ „Г. Райчев“, зала, начален час - 11.00;\r\n-\t13 октомври 2017 г. – Тема: „Ученическо самоуправление“ - Библиотека „Захарий Княжески“, зала, начален час - 11.00.", "date": "2017.10.09", "title": "Стара Загора: Зам.-министър Таня Михайлова открива „Дни на училищната психология“ в града"}
{"url": "http://www.focus-news.net/news/2017/10/09/2444634/varna-priklyuchva-priemat-na-dokumenti-na-mladezhi-s-visshe-obrazovanie-za-uchastie-v-programa-start-na-karierata.html", "text": "Приключва приемът на документи на младежи до 29 години с висше образование за участие в програма „Старт на кариерата“. Това каза за Радио „Фокус“ – Варна Божидар Михайлов, директор на Регионалната служба по заетостта във Варна. До края на деня в бюрата по труда се приемат документи на младежи на възраст до 29 години, ненавършени до тази дата, с висше образование, които желаят да започнат работа в централни институции, министерства, агенции, областни и общински администрации. Условието за участие е тяхното образование и квалификация да съответстват на изискванията на заявените работни места по програмата и да нямат трудов стаж по специалността. „Програмата дава възможност на младежи до 29 години, които имат придобита специалност, но нямат стаж, да се включат в държавната администрация. Те имат право да работят 9 месеца по тази програма и така да натрупат първоначалния си опит по специалността. За област Варна има обявени 86 работни места от държавната администрация – 56 в териториални структури на централни ведомства, две работни места в Областна администрация – Варна и 28 общо в общините в областта. Желаещите младежи могат да изразят своето желание да кандидатстват за работните места, обявени по тази процедура“, добави Божидар Михайлов.\r\nВъв всички бюра по труда на територията на областта продължават да се приемат заявки по ОП „Развитие на човешките ресурси“ и Схема „Младежка заетост“, която осигурява стажуване на млади хора до 29 години, които имат специалност, но нямат стаж, или обучение на работното място.\r\nМарияна ВАЛЕНТИНОВА", "date": "2017.10.09", "title": "Варна: Приключва приемът на документи на младежи с висше образование за участие в програма „Старт на кариерата“"}
{"url": "http://www.focus-news.net/news/2017/10/09/2444635/sadat-shte-razgleda-protesta-na-varhovna-administrativna-prokuratura-sreshtu-uvelichavane-tsenata-na-prirodniya-gaz.html", "text": "Съдът ще разгледа протеста на Върховна административна прокуратура срещу увеличаване цената на природния газ, съобщиха от пресцентъра на Прокуратурата на Р България. На 21 април 2017 г. Върховна административна прокуратура протестира пред Административен съд София – град решение № Ц-5/31.03.2017 г. на Комисията за енергийно и водно регулиране, с което считано от 01.04.2017 г. цената на природния газ се повишава с 29,6%. По протеста е образувано административно дело № 4304/2017 г. по описа на Административен съд София – град, насрочено за разглеждане за 10 октомври 2017 г от 11.00 часа.", "date": "2017.10.09", "title": "Съдът ще разгледа протеста на Върховна административна прокуратура срещу увеличаване цената на природния газ"}
{"url": "http://www.focus-news.net/news/2017/10/09/2444636/anton-todorov-podade-ostavka-kato-naroden-predstavitel.html", "text": "Антон Тодоров подаде оставка като народен представител от ПП ГЕРБ. Това стана ясно от писмо на Антон Тодоров до ръководството на ГЕРБ, съобщиха от пресцентъра на ПП ГЕРБ. \"Заради опитите репликата ми да бъде превърната в етикет на партията, от която съм избран, на нейния лидери милионите хора, гласували за мен, моля да приемете оставката ми като народен представител\" се посочва с писмото\".", "date": "2017.10.09", "title": "Антон Тодоров подаде оставка като народен представител"}
{"url": "http://www.focus-news.net/news/2017/10/09/2444637/ministar-tsetska-tsacheva-debatite-zapochnaha-sledvashtiya-vtornik-shte-finalizirame-rabotata-na-ksns.html", "text": "Дебатите започнаха, просто следващия вторник ще финализираме работата на КСНС. Това каза пред журналисти министърът на правосъдието Цецка Цачева след заседанието на Консултативния съвет по национална сигурност при президента по темата за борба с корупцията, предаде репортер на Агенция \"Фокус\". \"В Народното събрание вече има два законопроекта с най-кратко наименование \"антикорупционни\". Те обаче са много различни, тъй като регулират различни обществени групи от правоотношения. Сега думата имат народните представители. Знаете каква е законодателната техника - докладите се разпределят на водещи и съпътстващи комисии и тази тема вече ще се изнесе в българския парламент\", обясни Цачева. \r\n\"Приветствам усилията на президента да има дебат в Консултативния съвет\" каза министърът. По думите ѝ въпреки, че по време на заседанието са се очертали безспорни позиции за необходимостта от подобен закон и имало и изявления в посока на липса от нужда от такъв антикорупционен закон, така че дебатите продължават.\r\n\"Народното събрание следва да бъде органът, който ще излъчи ръководството на една независима специализирана комисия, която ще бъде равно отдалечена от властите. Приветствам обстоятелството, че в законопроекта на левицата вече не се говори за държавна агенция. съобразили са се колегите, че държавната агенция винаги е под ръководството на Министерски съвет и става дума за част от изпълнителната влас, която има за задача да решава въпроси, за които няма министерство. Явно и там има някаква динамика в преосмисляне на предварително заявени позиции\", каза още министър Цачева.\r\nЛюба АЛЕКСИЕВА", "date": "2017.10.09", "title": "Министър Цецка Цачева: Дебатите започнаха, следващия вторник ще финализираме работата на КСНС"}
{"url": "http://www.focus-news.net/news/2017/10/09/2444638/kyustendil-izvarshvat-se-savmestni-proverki-v-oblastta-vav-vrazka-s-lovniya-sezon.html", "text": "Извършват се съвместни проверки във връзка с ловния сезон в Кюстендил. Това каза пред журналисти инж. Здравчо Тодоров, директор на Регионална дирекция по горите – Кюстендил, предаде репортер на Радио „Фокус” – Кюстендил. Проверките са започнали с началото на ловния сезон за едър дивеч. „Всяка година ние проверяваме как започва лова, дали се спазват всички изисквания”, каза Здравчо Тодоров. Според него се проверяват членските карти, разрешителните за лов, заверени ловни билети, спазване на указанията за безопасност. Проверките се извършват по график, заедно със служители на Областна дирекция на МВР – Кюстендил. Представители на полицията проверяват разрешителните за оръжия.\r\nВенцеслав ИЛЧЕВ", "date": "2017.10.09", "title": "Кюстендил: Извършват се съвместни проверки в областта във връзка с ловния сезон"}
{"url": "http://www.focus-news.net/news/2017/10/09/2444639/anton-todorov-ostavam-s-gerb-i-shte-prodalzha-da-rabotya-za-razvitieto-na-partiyata-i-neynite-politiki.html", "text": "Антон Тодоров подаде оставка като народен представител от ПП ГЕРБ. Това стана ясно от писмо на Антон Тодоров до ръководството на ГЕРБ, съобщиха от пресцентъра на ПП ГЕРБ. Агенция \"Фокус\" публикува писмото без редакторска намеса:", "date": "2017.10.09", "title": "Антон Тодоров: Оставам с ГЕРБ и ще продължа да работя за развитието на партията и нейните политики"}
{"url": "http://www.focus-news.net/news/2017/10/09/2444640/afp-ispanskiyat-opozitsionen-lider-pedro-sanches-prizovava-katalunskiya-lider-da-spre.html", "text": "Председателят на опозиционната Социалистическа партия Педро Санчес призова в понеделник каталунския лидер Карлес Пучдемон да „спре всичко“, предава AFP.\r\n„Ако той ни гледа, ако слуша, нека спре всичко и не декларира едностранна независимост\", призова Санчес пред репортери в Барселона, ден преди обръщението на Пучдемон в регионалния парламент. Мнозина са уверени, че във вторник, 10 октомври, правителството на Каталуния ще приеме Декларация за независимост от Испания.  Тереза Герова", "date": "2017.10.09", "title": "AFP: Испанският опозиционен лидер Педро Санчес призовава каталунския лидер да „спре“"}
{"url": "http://www.focus-news.net/news/2017/10/09/2444641/inzh-ivan-ivanov-darzhavno-gorsko-stopanstvo-varna-izgotvili-sme-grafitsi-za-zasileno-prisastvie-v-rayonite-s-visoka-kontsentratsiya-na-narusheniya.html", "text": "Държавно горско стопанство „Варна“ има изготвени графици за засилено присъствие в районите с висока концентрация на нарушения. Това каза в интервю за Радио „Фокус“ – Варна инж. Иван Иванов, директор на Държавно горско стопанство (ДГС)  „Варна“. Той отбеляза, че на територията на стопанството системно се извършва обход. „Организираме съвместни проверки с РДГ, полиция и мобилни екипи на съседните горски стопанства. От началото на годината сме съставили 108 акта по Закона за горите. Конфискували сме общо около 45 куб. м незаконно добити дърва за огрев, 17 каруци, 4 коня, 2 моторни превозни средства. Задържани са още две брадви, един ръчен и три моторни триона“, посочи инж. Иван Иванов.\r\nМарияна ВАЛЕНТИНОВА", "date": "2017.10.09", "title": "Инж. Иван Иванов, Държавно горско стопанство „Варна“: Изготвили сме графици за засилено присъствие в районите с висока концентрация на нарушения"}
{"url": "http://www.focus-news.net/news/2017/10/09/2444642/ministar-tsetska-tsacheva-angazhimentat-za-izrabotvane-na-antikoruptsionno-zakonodatelstvo-do-kraya-na-2017-g-dokazva-volyata-na-pravitelstvoto-za-spravyane-s-nepriemlivite-za-obshtestvoto-yavleniya.html", "text": "Записаното в управленската програма да се изработи антикорупционно законодателство до края на 2017 г. доказва волята на правителството за справяне с неприемливите за обществото явления. Това каза министърът на правосъдието Цецка Цачева пред журналисти след провелото се заседание на Консултативния съвет за национална сигурност при президента по темата за антикорупционното законодателство, предаде репортер на Агенция „Фокус“. Попитана дали липсата на кворум е лош знак от страна на политиците по отношение на борбата с корупцията, Цачева заяви, че няма връзка между темата на заседанието и фактите, такива каквито са се случили. „Онези институции, които бяха поканени да изготвят доклади, сме го сторили в срок. Представили сме докладите си в КСНС и обстановката и ситуацията беше делова. Чуха се, застъпиха се различни позиции. Те не са нови за вас, тъй като това се позициите, които се дебатират в обществото“, коментира Цачева. \r\nМинистърът отчете, че премиерът Бойко Борисов е влязъл в заседателната зала в достатъчно рано, за да присъства на част от докладите и дебатите в КСНС.\r\nЛюба АЛЕКСИЕВА", "date": "2017.10.09", "title": "Министър Цецка Цачева: Ангажиментът за изработване на антикорупционно законодателство до края на 2017 г. доказва волята на правителството за справяне с неприемливите за обществото явления"}
{"url": "http://www.focus-news.net/news/2017/10/09/2444643/der-kurier-samolet-na-tarkish-earlayns-izvarshi-avariyno-katsane-na-letishteto-vav-viena.html", "text": "Самолет на авикомпания „Търкиш Еърлайнс“ бе принуден да извърши аварийно кацане на международното летище „Швехат“ в австрийската столица заради дим на борда на машината, съобщава националният ежедневник Der Kurier. \r\nМашината е приземена на столичното летище около 11 часа сутринта. Съгласно разпространените данни, голям отряд на противопожарните служби и полицейски хеликоптер са били изпратени на място. \r\nУточнява се, че самолетът се е движел по направление Истанбул-Брюксел. По предварителна информация няма пострадали. Остава неясно дали самолетът е имал техническа повреда или тревогата е била фалшива. Към момента служителите на „Търкиш Еърлайнс“ не са на разположение за коментар. Тереза Герова", "date": "2017.10.09", "title": "Der Kurier: Самолет на „Търкиш Еърлайнс“ извърши аварийно кацане на летището във Виена"}
{"url": "http://www.focus-news.net/news/2017/10/09/2444644/stoyan-stoyanov-obshtina-kyustendil-ideyata-na-denya-na-intenzivnoto-hodene-e-populyariziraneto-na-dvigatelnata-aktivnost.html", "text": "Идеята на Деня на интензивното ходене е популяризирането на двигателната активност. Това каза пред Радио „Фокус” – Кюстендил Стоян Стоянов, експерт „Младежки дейности” към Община Кюстендил. По думите му проявата цели популяризиране на ходенето като ефективна и лесна за практикуване двигателна активност за всички, както великолепна възможност за участие на хора от всички възрастови и социални групи. „Тази проява ежегодно привлича много хора за целенасочено използване на интензивното ходене като едно от най-достъпните универсални естествено-приложни движения на човека, за поддържане на здравето и подобряване на неговата физическа дееспособност”, каза Стоян Стоянов. Според него ходенето е чудесно средство за поддържане на здравето и добрата форма, защото то е най-естествената форма на движение, може да се практикува от всеки и свободно, може да се практикува навсякъде и по всяко време и не на последно място – не изисква финансови средства. \"Награди и томбола са подготвени за участниците в инициативите, посветени на Деня на интензивното ходене в Кюстендил\", каза още Стоянов. По думите му съвместно с Обединен детски комплекс, Туристическо дружество „Осогово“ и клуба на спортиста ветеран сме планували походи, които са с различна трудност и продължителност, с цел същите да бъдат достъпни за всички желаещи, без ограничение във възраст, пол, ниво на физическа подготвеност, както и за хора в неравностойно положение. На 15 октомври предстои поход от стадион „Осогово” до местността „Чешмето”, в който ще се включат членове на клуб на спортиста ветеран „Осогово 2009“, на същата дата, заедно с Туристическо дружество „Осогово” се организира и велосипеден поход, който е до Босилеград и ще се проведе заедно с велоклуб „Гайда”, създаден към туристическото дружество. Участниците в похода ще преминат 90 километра в двете посоки. „От Община Кюстендил и Българска асоциация „Спорт за всички“ са осигурени поощрителни награди за участие, които ще бъдат разпределени чрез томбола”, каза Стоян Стоянов.\r\nВенцеслав ИЛЧЕВ", "date": "2017.10.09", "title": "Стоян Стоянов, Община Кюстендил: Идеята на Деня на интензивното ходене е популяризирането на двигателната активност"}
{"url": "http://www.focus-news.net/news/2017/10/09/2444645/varna-politsiyata-e-otkrila-elvira-pankova-dimitrova-koyato-be-obyavena-za-izdirvane.html", "text": "Прекратява се издирването на Елвира Панкова Димитрова. Това съобщиха от ОДМВР – Варна. Полицейски служители са установили лицето, същата е в добро здравословно състояние, а близките ѝ са уведомени и издирването ѝ се прекратява.", "date": "2017.10.09", "title": "Варна: Полицията е открила Елвира Панкова Димитрова, която бе обявена за издирване"}
{"url": "http://www.focus-news.net/news/2017/10/09/2444646/sofiya-30-godishen-lovets-prostrelyan-v-s-kalugerovo-vposledstvie-e-pochinal.html", "text": "Около 13.35 часа на 8 октомври в Районно управление на МВР-Правец се получил сигнал за прострелян ловец в с. Калугерово, който впоследствие е починал. Това съобщиха от ОДМВР-София. Оглед на местопроизшествието е извършен от дежурен следовател. По първоначални данни е установено, че 30-годишният мъж е бил прострелян по време на ловен излет. Установен  и задържан е извършителят на деянието- 36- годишен от Ботевград. По случая е образувано следствено дело.", "date": "2017.10.09", "title": "София: 30-годишен ловец, прострелян в с. Калугерово, впоследствие е починал"}
{"url": "http://www.focus-news.net/news/2017/10/09/2444647/sport-viktoriya-tomova-se-klasira-za-osnovnata-shema-na-turnira-v-lints.html", "text": "Виктория Томова преодоля квалификациите и се класира в основната схема на турнира по тенис на твърди кортове в австрийския град Линц. \r\nПървата ракета на България при жените постигна победа над руската тенисистка София Жук с 6:4, 6:4 в решаващ двубой, продължил 83 минути. \r\nЖребият за попълване на основната схема ще бъде изтеглен по-късно днес.", "date": "2017.10.09", "title": "Спорт: Виктория Томова се класира за основната схема на турнира в Линц"}
{"url": "http://www.focus-news.net/news/2017/10/09/2444648/sliven-34-godishen-mazh-e-zaginal-sled-kato-e-blasnat-ot-vlak-kray-garata-v-nova-zagora.html", "text": "34-годишен мъж е загинал, след като е блъснат от влак край гарата в Нова Загора. Инцидентът станал на 6 октомври на жп линията край гарата на Нова Загора. Това съобщиха за Радио „Фокус“ – Сливен от полицията. Часове след настаняването му в реанимация на сливенската областна болница е починал от раните си. Мъжът е от ромски произход. Причините за гибелта му се изясняват. По случая е образувано досъдебно производство.\r\nЛюдмила ЙОРГОВА", "date": "2017.10.09", "title": "Сливен: 34-годишен мъж е загинал, след като е блъснат от влак край гарата в Нова Загора"}
{"url": "http://www.focus-news.net/news/2017/10/09/2444649/botevgradchanin-e-obvinen-za-nezakonno-pritezhanie-na-orazhie.html", "text": "Ботевградчанин е обвинен за незаконно притежание на оръжие, съобщиха от пресцентъра на ОДМВР - София. В РУ - Ботевград било образувано досъдебно производство срещу местния жител В.М. (35 г.) за това, че държи в дома си гладкоцевна пушка надцевка със заличен сериен номер, без да има съответното разрешително. След приключване на разследването и събрани достатъчно доказателства за виновността му В.М. е привлечен в качеството на обвиняем за извършено престъпление по чл. 339, ал.1 от НК. Делото е изпратено в районната прокуратура с мнение за предаване обвиняемия на съд.", "date": "2017.10.09", "title": "Ботевградчанин е обвинен за незаконно притежание на оръжие"}
{"url": "http://www.focus-news.net/news/2017/10/09/2444650/minka-salagyorova-zam-kmet-na-petrich-eksperimentalnite-kragovi-krastovishta-koito-byaha-pusnati-v-grada-imat-za-tsel-da-oblekchat-trafika.html", "text": "Експерименталните кръгови кръстовища, които бяха пуснати в Петрич, имат за цел да облекчат трафика, защото движението в участъците между улиците „Рокфелер” и „Полк. Дрангов” (при Дипа) и „Рокфелер” и „Цар Борис III” е много натоварено. Това коментира за Радио „Фокус“ – Пирин заместник-кметът на Община Петрич Минка Салагьорова. По думите ѝ тъй като това е пресичане на път от Републиканска пътна мрежа, предварително са били изготвени проекти за тази временна организация, съгласувани с Пътно управление – Благоевград. „Единственото, което трябва да знаят водачите, е, че е необходимо да спазват знаците, там където има указано предимство да се спазва, за да може движението да се извършва плавно и безопасно. Засега няма лоши отзиви за двете кръстовища, но все още има някои неща, които трябва да се доработят“, каза още Салагьорова. Като пример тя посочи, че трябва да се направи скосяване на тротоарите в ъглите на кръстовищата, за да може да се осигури малко по-голям радиус за колите, които завиват. „В момента тези неща, които трябва да бъдат направени, ги правим. Също така поставяме допълнителна маркировка и знаци, където виждаме, че е необходимо. Смятам, че движението ще се нормализира. Тъй като това са много натоварени кръстовища, преди това ние имахме идеята да направим светофарите със секция за ляв завой, но се оказа, че това не проработи“, добави Салагьорва. Тя каза още, че всичко това, което е направено като инвестиции за светофарните уредби, няма да бъде загубено, тъй като те ще бъдат преместени на други натоварени кръстовища.\r\nЛивия НИНОВА", "date": "2017.10.09", "title": "Минка Салагьорова, зам.-кмет на Петрич: Експерименталните кръгови кръстовища, които бяха пуснати в града, имат за цел да облекчат трафика"}
{"url": "http://www.focus-news.net/news/2017/10/09/2444651/narodniyat-predstavitel-ot-gerb-plamen-manushev-e-izbran-za-zamestnik-predsedatel-na-politicheskiya-komitet-na-nato.html", "text": "Народният представител от ГЕРБ Пламен Манушев е избран единодушно за зам.-председател на политическия комитет на НАТО по време на  61-вата годишна сесия на парламентарната асамблея на Алианса. Това съобщиха от пресцентъра на ПП ГЕРБ. Заедно с Манушев участие в конгреса взе и друг депутат от ГЕРБ Христо Гаджев.\r\nСред участниците във форума бяха генералният секретар на НАТО Йенс Столтенберг, президентът на Румъния Клаус Йоханис, председателите на двете камари на румънския парламент Калин Таричану и Ливиу Драгнеа, министърът на отбраната и началникът на отбраната на Румъния, както и делегати от над 40 парламента от НАТО и страни партньори. \r\nПо време на асамблеята бяха обсъдени теми като сътрудничеството между ЕС и НАТО, развитието на европейската отбранителна индустрия, стабилността и сигурността на Черноморския регион. \r\n\"НАТО казва какво прави и прави каквото казва. Ние се адаптираме към новите заплахи и предизвикателства, но оставаме отбранителен съюз, който не заплашва никого. НАТО е съюз, който не иска да изолира, който се опитва да предотврати, не да провокира война\", заяви генералният секретар на НАТО Йенс Столтенберг. Той благодари на страните от източния и югоизточния фланг на НАТО, сред които и България, за тяхната отдаденост и активност в гарантирането на сигурността на Алианса.", "date": "2017.10.09", "title": "Народният представител от ГЕРБ Пламен Манушев е избран за заместник-председател на политическия комитет на НАТО"}
{"url": "http://www.focus-news.net/news/2017/10/09/2444652/sofiya-blizo-10-000-kasa-kontrabandni-tsigari-sa-otkriti-v-doma-na-76-godishen-mazh-ot-s-vlado-trichkov.html", "text": "Мъж от с. Владо Тричков е обвинен за държане на значително количество контрабандни цигари. Това съобщиха от ОДМВР-София. В Районно управление на МВР-Своге е образувано досъдебно производство срещу Х. П. /76 г./ от с. Владо Тричков, държал в дома си  9560 къса цигари от различни търговски марки без български акцизен бандерол. След приключване на разследването извършителят е привлечен в качеството на обвиняем за престъпление по чл. 234, ал.1 от НК и делото е изпратено в районната прокуратура с мнение за съд.", "date": "2017.10.09", "title": "София: Близо 10 000 къса контрабандни цигари са открити в дома на 76-годишен мъж от с. Владо Тричков"}
{"url": "http://www.focus-news.net/news/2017/10/09/2444653/miroslav-iliev-agrometeorolog-osnovnite-deynosti-na-poleto-prez-oktomvri-shte-badat-podgotovkata-na-ploshti-za-seitbata-na-echemik-i-pshenitsa.html", "text": "Основните дейности на полето през октомври ще бъдат подготовката на площи за сеитбата на ечемик и пшеница. Това заяви за  Радио „Фокус” - Варна Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна. Крайните подходящи срокове за сеитбата на тези култури изтичат в края на месеца, допълни Мирослав Илиев. „Ще продължат беритбите на късните сортове ябълки“, каза още Мирослав Илиев. Според прогнозата през месец октомври средномесечните температури се очаква да бъдат около 12 градуса, а валежите до нормата – за Североизточна България около 35 – 40 л/кв. м. „В началото от първото десетдневие на месеца ще има превалявания, които ще подобрят влагозапасa, силно редуциран от дългия безвалежен летен период. Стойностите на пределната полска влагоемност към дата 10 септември в агростанция – град Долни чифлик, област Варна до 50 см почвен хоризонт при стърнище е 30 - 40%, а в село Царев брод, област Шумен 50-60%, което е понижение на влагозапаса с около 30% от последните два месеца, достигайки на места до гранични стойности на влагата, необходима за покълване и поникване на засетите семена“, посочи Мирослав Илиев.\r\nМарияна ВАЛЕНТИНОВА", "date": "2017.10.09", "title": "Мирослав Илиев, агрометеоролог: Основните дейности на полето през октомври ще бъдат подготовката на площи за сеитбата на ечемик и пшеница"}
{"url": "http://www.focus-news.net/news/2017/10/09/2444654/stara-zagora-dneven-tsentar-sv-sv-kozma-i-damyan-organizira-den-na-psihichnoto-zdrave.html", "text": "Дневен център “Св. св. Козма и Дамян“ в Стара Загора ще отбележи Световния ден на психичното здраве – 10 октомври, с практически семинар на тема: “Запознаване с особеностите на психозата – страхове и митове. Техники за справяне с психотични потребители“. Това съобщиха от пресцентъра на Община Стара Загора. Семинарът е обучителен и ще бъде от полза за служителите, които директно работят с граждани. „Контактите с тях често ги въвеждат  в неизяснен спор или конфликти, прерастващи в агресия. В работното им ежедневие е честа срещата с  агресивно настроени хора или такива неадекватно общуващи, при което се създава атмосфера на страх, напрежение, водещо до стрес“, обясняват специалисти, които са посветили живота си на тази кауза. Те ще дадат знания и практични съвети на нуждаещите се.\r\nС оптимален брой участници, от 5 до 8 човека, в обучението ще участват служители от  дирекциите „Социално подпомагане“ и „Бюро по труда“, информационните центрове при община Стара Загора и при ВиК, салона на EVN, офисите на НАП, на НОИ, паспортни служби, хипермаркети, МОЛ-ове, граждани, студенти и др., които са в ежедневен непосредствен контакт  с хора и имат нужда от това обучение.\r\nСъбитието ще се проведе на 10 октомври 2017 г. (вторник) от 12:00 до 17:30 часа в залата на Регионална  библиотека „Захарий Княжески“ – Стара Загора.\r\nВ началото на тази година се навършиха 10 години от създаването на Дневен център за възрастни с ментални увреждания и хронични психични проблеми “Св.Св.Козма и Дамян“ в Стара Загора. Първоначално стартирал като проект на „Отворено общество“, днес центърът предоставя услуги като държавно делегирана дейност на Община Стара Загора. Годишната издръжка на дейността му е 190 000 лв., при капацитет 30 души. С тях работят психолози, психиатри, медицински специалисти, музико- и арт-терапевти. Провеждат се занимания по цветарство и градинарство, трудотерапия и т.н. Осигурени са консултанти по правна грамотност и юридическа защита, спорт и рехабилитация. Към центъра е изграден малък параклис, в който служи отец Йордан Карагеоргиев.\r\nПредвидена е следната програма:\r\n- От 12:30  – 15:30 ч. - Работен семинар “Запознаване с особеностите на психозата – страхове и митове. Техники за справяне с психотични потребители“. Консултанти по темата са: „ Запознаване с особеностите на психозата – страхове и митове“ –  д-р Златка Димитрова; „Техники за справяне с психотични потребители“ – Ваня Бухчева, Николай Петров, Екатерина Зафирова; „Права и защити по силата на закона за психичното здраве“ – Кристина Василева и Милен Христов;\r\n- Във фоайето на РБ “Захари Княжески“ ще се експонират  изработени от потребителите пана в заниманията  им по изобразително изкуство и живота в Дневния център;\r\n- От 15:30  – 17:00 ч. - с гостите и участниците в семинара ще се организира работилница за създаване на самостоятелни произведения по тема с налични материали.  Ще се проведе и конкурс за най-интересна идея и награда;\r\n- 17:30  – 18:30  ч. – през целия ден по време на работа ще се възлага на участниците да си напишат послания за психично здраве – вид препоръки за душевен мир, здраве и радост. От 17:30 до 18:30 ч. те ще бъдат завързани с  дълги връзки за бели балони, напълнени с хелий и под звуците на терапевтираща музика ще се четат и ще се пускат балоните с пожелания за здраве.", "date": "2017.10.09", "title": "Стара Загора: Дневен център „Св. св. Козма и Дамян“ организира Ден на психичното здраве"}
{"url": "http://www.focus-news.net/news/2017/10/09/2444655/reuters-kremal-e-v-kontakt-s-eliseyskiya-dvorets-za-eventualna-vizita-na-emanyuel-makron-v-rusiya.html", "text": "Говорителят на Кремъл Дмитрий Песков потвърди, че Москва е в контакт с Париж за организирането на възможна визита на френския президент Еманюел Макрон в Руската федерация, предава Reuters.\r\nИнформацията бе разпространена най-напред от вестник „Комерсант“, който съобщи, че Париж има готовност да приеме покана за участие на Макрон на следващото издание на Международния икономически форум в Санкт Петербург.\r\n„Участието на френската страна (на форума) е в интересите на Москва“, потчерта Песков. „Както знаете, Франция е много важен партньор на Руската федерация“, припомни говорителят на Кремъл. \r\nДържавният глава на Русия Владимир Путин проведе първа среща с френския си колега през май тази година в Париж, която бе определена като „много позитивен момент“, припомня агенцията. Тереза Герова", "date": "2017.10.09", "title": "Reuters: Кремъл е в контакт с Елисейския дворец за евентуална визита на Еманюел Макрон в Русия"}
{"url": "http://www.focus-news.net/news/2017/10/09/2444656/veliko-tarnovo-rabotna-sreshta-na-mestnite-komisii-za-borba-sreshtu-protivoobshtestveni-proyavi-na-maloletni-i-nepalnoletni-ot-4-obshtini-se-provede-v-svishtov.html", "text": "В община Свищов се проведе обмяна на опит и добри практики между специалистите работещи в различните институции, участващи в съставите на местните комисии за борба срещу противообществени прояви на малолетни и непълнолетни на общините Добрич, Асеновград, Велинград и Свищов, съобщиха от пресцентъра на Община Свищов. Кметът на община Свищов Генчо Генчев, който е и председател на комисията, приветства присъстващите и пожела ползотворна работа в превенцията на деца в риск от извършване на престъпления. От домакините в Зала 1 на общината присъстваха гл. инспектор Момчил Златев – началник на РУП – Свищов, инспектор Лора Георгиева – ИДПС-РУП – Свищов, Ренета Чобанова – началник отдел „Закрила на детето“ към ДСП – Свищов, Ася Михайлова – директор ЦОП, Цветелина Димитрова – юрист на местната комисия, Вера Блажева – секретар на местната комисия, Надежда Бандова – общественик. Обсъдени бяха проблемите свързани с детското правосъдие, измененията касаещи законодателството на детската престъпност, превенцията по различните направления – агресия, толерантност, трафик на хора, наркотици, интернет опасности и др. В края на работната среща, представителите на всички институции в МКБППМН от участващите общини изведоха като общ приоритет толерантността и спокойствието на нашите деца.", "date": "2017.10.09", "title": "Велико Търново: Работна среща на Местните комисии за борба срещу противообществени прояви на малолетни и непълнолетни от 4 общини се проведе в Свищов"}
{"url": "http://www.focus-news.net/news/2017/10/09/2444657/plovdiv-osadiha-na-29-godini-zatvor-donka-petkova-obvinena-za-ubiystvo-v-s-dalbok-izvor.html", "text": "Осъдиха на 29 години затвор Донка Петкова, обвинена за убийство в с. Дълбок извор, съобщиха от пресцентъра на Съдебна палата - Пловдив. Окръжен съд – Пловдив призна подсъдимата Донка Петкова за виновна в това, че на 1.02.2017 г. в с. Дълбок извор, община Първомай, област Пловдивска, при условията на опасен рецидив – след като е била осъждана за тежко умишлено престъпление на лишаване от свобода не по-малко от една година, изпълнението на което не е било отложено по чл. 66 от НК и след като е била осъждана два пъти на лишаване от свобода за умишлени престъпления от общ характер, като изпълненията на наказанията не са били отложени по чл. 66 от НК, умишлено е умъртвила другиго – И. К., като деянието е извършено по особено мъчителен начин за убитата и с особена жестокост – престъпление по чл.116, ал.1, т.6 и т.12, вр. чл. 115, вр. чл.29, ал.1, б. „А“ и б. „Б“ от НК и я осъди на лишаване от свобода в размер на двадесет и пет години.\r\nОкръжен съд – Пловдив призна Донка Петкова за виновна и в това, че на същата дата в с. Дълбок извор, след като е била осъждана за тежко умишлено престъпление на лишаване от свобода не по-малко от една година, изпълнението на което не е било отложено по чл. 66 от НК и след като е била осъждана два пъти на лишаване от свобода за умишлени престъпления от общ характер, като изпълненията на наказанията не са били отложени по чл. 66 от НК, е отнела чужди вещи, всички на обща стойност 152,50 лв., от владението на А.К. и Д. Г., без тяхното съгласие, с намерение противозаконно да ги присвои – престъпление по чл. 196, ал.1, т.1, вр. с чл. 194, ал.1, вр. чл. 29, ал.1, б. „А“ и б. „Б“ от НК и я осъди на лишаване от свобода в размер на четири години.\r\nНа основание чл. 23, ал.1 от НК наложи на подсъдимата Донка Петкова едно общо най-тежко измежду определените й наказания, а именно – лишаване от свобода в размер на двадесет и пет години.\r\nНа основание чл. 24, ал.1 от НК увеличава размера на определеното общо най-тежко наказание лишаване от свобода с четири години, или крайното наказание, което подсъдимата Донка Петкова следва да изтърпи, е в размер на двадесет и девет години лишаване от свобода при първоначален строг режим.\r\nОкръжният съд осъди на основание чл. 45 от ЗЗД подсъдимата Донка Петкова да заплати на пострадалата Д. Г. обезщетение за претърпени от нея неимуществени и имуществени вреди в резултат на престъплението по чл. 116 от НК в размер на 20 000 лева неимуществени вреди и 1100 лева имуществени вреди, ведно със законната лихва върху тези суми, считано от датата на увреждане 1.02.2017 г. до окончателното изплащане на сумата.\r\nОкръжният със осъди на основание чл. 45 от ЗЗД подсъдимата Донка Петкова да заплати на пострадалия А. К. обезщетение за претърпени от него неимуществени и имуществени вреди в резултат на престъплението по чл. 116 от НК в размер на 20 000 лева неимуществени вреди, ведно със законната лихва върху тези суми, считано от датата на увреждане 1.02.2017 г. до окончателното изплащане на сумата.\r\nПрисъдата подлежи на протест и обжалване пред Апелативен съд – Пловдив в 15-дневен срок.\r\nНаказанието за първото престъпление беше определено съобразно изискванията при провеждане на съкратено съдебно следствие, като съдът замени наказанието „доживотен затвор“ с лишаване от свобода.\r\nЗа второто престъпление първоначално определеното наказание „лишаване от свобода“ бе намалено с една трета заради проведеното съкратено съдебно следствие.", "date": "2017.10.09", "title": "Пловдив: Осъдиха на 29 години затвор Донка Петкова, обвинена за убийство в с. Дълбок извор"}
{"url": "http://www.focus-news.net/news/2017/10/09/2444658/prof-aleksandar-marinov-blokiraneto-na-ksns-e-gruba-politicheska-greshka.html", "text": "Блокирането на КСНС е груба политическа грешка. Това каза политологът проф. Александър Маринов в интервю за Агенция „Фокус“ във връзка с липсата на кворум на заседанието на КСНС при президента Румен Радев по темата за антикорупционното законодателство. „По принцип като всеки консултативен орган и този съвет, независимо, че има особена роля, е зависим от добрата воля на участниците. Самата идея за консултация предполага готовност за съгласуване на позиции, за размяна на мнения и постигане на общи становища. Ако една част от политиците в България са решили да блокират или бламират работата на този орган, това означава, че те се отказват от постигане на съгласие. Това е голяма политическа отговорност, тъй като става дума за саботаж на един законово регламентиран орган. От това вече следват съответните последици. Смятам, че това е груба политическа грешка. Тези политически сили и дейци, които постъпят по този начин ще инкасират сериозни политически загуби“, коментира проф. Маринов. \r\nДеница КИТАНОВА", "date": "2017.10.09", "title": "Проф. Александър Маринов: Блокирането на КСНС е груба политическа грешка"}
{"url": "http://www.focus-news.net/news/2017/10/09/2444659/sport-izabella-shinikova-specheli-turnira-po-tenis-v-hamamet.html", "text": "Изабелла Шиникова спечели турнира по тенис на червени кортове в тунизийския град Хамамет. На финала поставената начело в основната схема българка победи с 6:1, 6:2 японската тенисистка Сацуки Такамура в мач, продължил 70 минути. \r\nТака Шиникова спечели 19-та си титла от турнир на Международна тенис федерация и първа за сезона.", "date": "2017.10.09", "title": "Спорт: Изабелла Шиникова спечели турнира по тенис в Хамамет"}
{"url": "http://www.focus-news.net/news/2017/10/09/2444660/dha-sriv-na-istanbulskata-fondova-borsa-sled-preustanovenoto-vizovo-obsluzhvane-mezhdu-turtsiya-i-sasht.html", "text": "Напрежението между Турция и САЩ, материализирано с преустановяване за неопределен срок на визовото обслужване между двете държави, предизвика истински срив на Истанбулската фондова борса, предаде информационната агенция Догу хабер ажансъ (ДХА). Сутрешният сеанс започна със спад от 3.66% с борсов индекс 100 324 пункта, а за кратко време спадна още на нивото от 99 271 пункта, или общо с 4.67%. Преди това турската лира регистрира рекордно обезценяване спрямо щатския долар и еврото, посочва още ДХА. Георги Димов", "date": "2017.10.09", "title": "ДХА: Срив на Истанбулската фондова борса след преустановеното визово обслужване между Турция и САЩ"}
{"url": "http://www.focus-news.net/news/2017/10/09/2444661/dots-georgi-yordanov-bsp-gotovi-sme-s-ekshan-plan-za-bolnitsata-vav-vratsa-taka-che-zaplatite-da-badat-plateni.html", "text": "„Притеснени сме от от това, което направи министър Москов в правителството на „Борисов 2“. Тогава за първи път се чуха гласове, че ще бъде унищожена една съществена част от здравеопазването, а именно областните болници“. Това заяви на извънредна пресконференция във Враца народният представител от „БСП за България“ и зам.-председател на комисията по здравеопазване в НС доц. Георги Йорданов, съобщиха от пресцентъра на ПП БСП. Пресконференцията бе провокирана от ситуацията с болницата във Враца, която е заплашена от фалит. „Приватизирана е първичната, специализираната извънболнична помощ, денталната помощ, сега наред са областните и някои от университетските болници, които са последен бастион на здравеопазването“, каза доцентът. Пред медиите той обясни, че преди пресконференцията народни представители от „БСП за България“ са се срещнали със съвета на директорите на болницата, персонала и протестиращите. „Допуснато е на територията на болницата да функционират други болници, в нарушение на закона, които обаче работят с онези дейности, които носят печалба. Тези, които не носят печалба са останали в държавната болница“, обясни зам.-председателят на здравната комисия в НС.  \r\nДоц. Йорданов изрази изумление от сключен от болницата договор, свързан с отделение по инвазивна кардиология, който носи само задължения и загуби за болницата, а всички приходи отиват в частни болници, включително заплащането на труда на лекарите. „Готови сме с екшън-план за болницата, която се нуждае от кредитиране, така че заплатите на персонала да бъдат платени. Защото, какво като бъдат изплатени задълженията на болницата за юли? Има опасност да да останем с болница, с легла и апаратура, но без лекари“, заяви той.  \r\nГеорги Йорданов каза още, че хватката на частните болци, задушаваща държавната болница, трябва да бъде разхлабена. „Защото в противен случай тя е обречена, независимо дали ще бъде кредитирана“, заяви той. Доц. Йорданов обясни, че трябва да бъде променена и цената на клиничните пътеки, защото е фиксирана от 2006 г. Той обясни, че министърът на здравеопазването е заявил, че болницата във Враца няма да бъде закрита, но ако се наложело щяла да работи с основните медицински потребности само с няколко отделения – вътрешни болести, хирургия, родилно отделение и неврология. „Това означава предаване на медицинската система за Враца – град и област. Най – отговорно ви заявяваме, че ако тази болница рухне, тя ще повлече по ефекта на доминото всички областни болници. А това е много опасно. Ще направим всичко възможно да я спасим“, заключи доц.Йорданов. \r\n„Болницата е с огромна значимост за регион от над 200 000 души и всяко говорене за закриване и фалиране е посегателство върху сигурността на хората. Допуснати са серия управленски грешки, защото е позволено в държавната болница да бъдат внедрени частни, които осъществяват високоплатена дейност“. Това заяви народният представител от „БСП за България“ проф. Георги Михайлов. На практика държавната болница е на загуба заради частните. „Финансирането на болницата трябва да надвишава запора, който е направен на сметките й, за да може да се изплатят заплатите на служителите“, посочи професорът. „Този проблем с частни и държавни болници, работещи на една територия, го има и в Благоевград, и в Бургас. Той създава дебаланс и е неработещ. Това на всяка цена трябва да бъде ликвидирано“, отсече професорът. \r\n„Преди години предупреждавахме че „моделът Москов“ ще доведе до тук. От години  клиничните пътеки не са променяни, а стандартът се промени драстично“, каза пред медиите народният представител от „БСП за България“ д-р Илиян Тимчев. Той припомни и високите изисквания към стандартите за болниците, които доведоха до обявяване на финансова несъстоятелност на някои от тях. „Здравната карта, ограничи броя на леглата в болниците. Това доведе до фалити“, припомни докторът. Народният представител обясни, че има отделения в болниците в страната, в които работят брой лекари на критичен минимум и напускането само на един от тях води до закриване на цели отделения. „Застрашена е националната ни сигурност заради срива в здравеопазването“, предупреди д-р Тимчев.\r\nПо-рано народните представители се срещнаха с част от борда на директорите на МБАЛ „Христо Ботев“ Враца. Те получиха информация за финансовото състояние на лечебното заведение и причините, заради които то е доведено до ръба на фалита. По-късно депутатите от левицата се срещнаха  и с протестиращи лекари, медицински сестри и пациенти.  \r\nНа срещите и пресконференцията във Враца присъстваха и народните представители от Пловдив – област Веска Ненчева, от Ловеч д-р Валентина Александрова, от София – област Лало Кирилов, от Видин Цветан Топчиев и от Враца Иван Генов и Николай Иванов.", "date": "2017.10.09", "title": "Доц. Георги Йорданов, БСП: Готови сме с екшън-план за болницата във Враца, така че заплатите да бъдат платени"}
{"url": "http://www.focus-news.net/news/2017/10/09/2444662/kyustendil-do-kraya-na-godinata-grazhdanite-i-firmite-v-obshtinata-mogat-da-podadat-deklaratsiya-za-osvobozhdavane-ot-komponenti-na-taksata-za-bitovi-otpadatsi.html", "text": "До края на годината гражданите и фирмите на територията на община Кюстендил могат да подадат декларация за освобождаване от компоненти на таксата за битови отпадъци. Това каза пред Радио „Фокус” – Кюстендил Надя Каратова, зам.-кмет на Община Кюстендил. по думите ѝ става въпрос за имоти, които не се ползват от страна на данъчно задължените лица. Освобождаването от заплащане на таксата се извършва след подписана от всички съсобственици декларация по образец, в която данъчно задължените лица описват партидния номер, вида и точния адрес на имота, както и годината, през която той няма да се ползва. В декларацията се дава и изрично съгласие за извършване на проверки на място от органите на общинската администрация и на потреблението на електроенергия и вода в имота. Подалите декларации се освобождават само от една част от компонентите, формиращи таксата за битови отпадъци.\r\nВенцеслав ИЛЧЕВ", "date": "2017.10.09", "title": "Кюстендил: До края на годината гражданите и фирмите в общината могат да подадат декларация за освобождаване от компоненти на таксата за битови отпадъци"}
{"url": "http://www.focus-news.net/news/2017/10/09/2444663/varna-3-godini-i-4-mesetsa-zatvor-i-20-000-lv-globa-poluchi-narkodilar.html", "text": "По обвинителен акт на Окръжната прокуратура във Варна състав на Варненския окръжен съд призна за виновен и осъди на 5 години лишаване от свобода и глоба в размер на 20 000 лева подсъдимия Спас Т. Подсъдимият поиска делото срещу него да се гледа при условията на съкратено съдебно следствие. Заради процедурата наказанието му бе редуцирано с една трета и 51-годишният мъж ще изтърпи наказание лишаване от свобода за срок от 3 години и 4 месеца при строг режим. Освен глобата от 20 000 лева той трябва да плати и разноските по делото. Това съобщиха от пресцентъра на Апелативна прокуратура – Варна.\r\nНа 31 юли 2016 г. при условията на продължавано престъпление и опасен рецидив Спас Т. разпространил на двама германски туристи дози с марихуана в курорта Златни пясъци.\r\nКъм наркоразпространителя туристите били насочени от неустановен по делото човек. Той обяснил на германците, че мъж в инвалидна количка продава марихуана по 30 лева за грам в района на заведението „Малибу“ в курорта. \r\nСлед като намерили продавача на дрога, той ги отвел до намираща се наблизо пристройка. Спрял в тъмното инвалидната си количка и извадил изпод седалката пакетчетата с марихуана. В момента на покупко-продажбата полицейски служители задържали 51-годишния мъж, срещу когото започнало досъдебно производство. \r\nПрисъдата на Варненския окръжен съд подлежи на обжалване пред Апелативния съд във Варна.", "date": "2017.10.09", "title": "Варна: 3 години и 4 месеца затвор и 20 000 лв. глоба получи наркодилър"}
{"url": "http://www.focus-news.net/news/2017/10/09/2444664/smolyan-darzhavniyat-arhiv-shte-otbelezhi-profesionalniya-si-praznik-s-predstavyane-na-sbornik-i-izlozhba-s-dokumenti-za-zhivota-i-deloto-na-dimitar-pashov.html", "text": "Държавен архив – Смолян ще отбележи професионалния си празник с представяне на сборник и изложба с документи за живота и делото на Димитър Пашов. Това съобщи за Радио „Фокус” – Смолян Милка Матушева, главен експерт в Държавен архив – Смолян. В изложбената зала на Архива на 10 октомври, от 17.00 часа, ще бъде представена премиера на документалния сборник „Димитър Пашов (1913-1962) – житейска и творческа биография, публицистика, философски мисли и размисли”. Изданието включва материали, съхранявани в личния фонд на сина му Никола Пашов, който е и автор на документалния сборник и е подготвено изцяло със съдействието на Архива. Документите за живота и делото на Димитър Пашов са дарени от Никола Пашов и на негово име е открит личен фонд. Матушева обясни, че професионалният празник на архивистите започва да се чества на 10 октомври през 60-те години на ХХ век. „С указ 515 от 10 октомври 1951 година на президиума на Народното събрание се създава архивното управление в структурата на министерството на вътрешните работи, с което се поставя началото на националната архивна система. Постановление 344 на министерския съвет от 18 април 1952 година пък регламентира изграждането на мрежата на държавните български архиви”, посочи Матушева. По думите ѝ с изменението на закона за Държавния архивен фонд, прието на 1 април 1977 г. от 3 май 1977 г., се създава Главно управление на архивите при министерския съвет с ранг на комитет. Създават се Централен държавен исторически архив, Централен държавен архив на Република България, Централен държавен технически архив и Център за микрофилмиране, които се преобразуват от 1 януари 1993 година в Централен държавен архив към Главно управление на Архивите при министерски съвет. През 1999 година към Главно управление на архивите преминава и държавния военен архив. От 2000 година Главно управление на архивите при министерския съвет получава статут на Държавна агенция, а с приемането на Закона за националния архивен фонд от 2007 година се преименува в Държавна агенция „Архиви”.\r\nДаниела БОЙКОВА", "date": "2017.10.09", "title": "Смолян: Държавният архив ще отбележи професионалния си празник с представяне на сборник и изложба с документи за живота и делото на Димитър Пашов"}
{"url": "http://www.focus-news.net/news/2017/10/09/2444665/vatan-v-sarbiya-erdogan-shte-bade-ohranyavan-ot-tri-hilyadi-politsai.html", "text": "По време на утрешната си визита в Сърбия президентът на Турция Реджеп Тайип Ердоган ще бъде охраняван от три хиляди сръбски полицаи, както и от 50 специални охранители, пише вестник „Ватан”. Двудневното му посещение на 10 и 11 октомври е по покана на сръбския президент Александър Вучич. Ердоган е придружаван от много турски министри и внушителна група от 185 бизнесмени. В рамките на визитата ще се проведе турско-сръбски бизнес форум. Очаква се да бъдат подписани конкретни споразумения в редица области, посочва още „Ватан”. Георги Димов", "date": "2017.10.09", "title": "\"Ватан\": В Сърбия Ердоган ще бъде охраняван от три хиляди полицаи"}
{"url": "http://www.focus-news.net/news/2017/10/09/2444666/lovech-ot-1600-chasa-se-vazstanovyava-dvizhenieto-prez-prohoda-shipkovo-ribaritsa.html", "text": "От 16.00 часа се възстановява движението през прохода Шипково-Рибарица. Това съобщиха от пресцентъра на Агенция \"Пътна инфраструктура\".", "date": "2017.10.09", "title": "Ловеч: От 16.00 часа се възстановява движението през прохода Шипково-Рибарица"}
{"url": "http://www.focus-news.net/news/2017/10/09/2444667/varna-apelativniyat-sad-otkaza-ekstradiraneto-na-polski-grazhdanin-osaden-za-svodnichestvo-sutenyorstvo-i-grabezh.html", "text": "Състав на Варненския апелативен съд днес отмени решение на Окръжен съд – Добрич, с което е допусната екстрадицията на полския гражданин Томас Пиелах в родината му, за да изтърпи присъда, наложена от Районен съд – Варшава за сводничество, сутеньорство и за грабеж. Това съобщиха от пресцентъра на Варненския апелативен съд. Апелативният съд прие да приведе в изпълнение наказание в размер на 2 години 4 месеца и 1 ден, което е остатък от наложена 3 годишна присъда на полския съд, влязла в сила през февруари 2012 година.\r\nПресслужбата на съда припомня, че полякът бе задържан с Европейска заповед за арест(ЕЗА), издадена от Окръжен съд – Варшава. Компетентните власти в Република Полша настояваха за предаването на своя сънародник, за да изтърпи наказанието по наложената му ефективна присъда за престъпления, извършени  през 2005 и 2006 година. Полският съд е признал вината му затова, че с други лица и с употреба на сила и заплахи склонявали жени към проституция, както и за грабеж.\r\nДнес полякът поиска от българския съд да откаже екстрадицията в родината му и да му позволи да търпи наложеното му наказание в български затвор. Основният му аргумент е, че семейството и близките му са тук, няма да прекъсва връзките си  с тях и те ще могат да го посещават.\r\nЗа да откаже предаването му на полските власти, днес Варненският апелативен съд се мотивира, че Пиелах е гражданин на държава – членка на ЕС и той, както и семейството му се ползва с признатата свобода на движение в рамките на съюза. Съдът прие писмени доказателства, които свидетелстват за трайната му интеграция в българското общество и разпита задържаният с ЕЗА поляк. Той живее от близо 2 години в с.Оброчище, Добричка област със своето семейство и е в процес на придобиване на свой собствен дом. Детето му посещава българско учебно заведение. Семейството има регистрирана фирма в България и развива икономическа дейност, с която се издържа и декларира доходите си пред българските власти. \r\nКато прецени събраните гласни и писмени доказателства, днес Варненският апелативен съд намери, че Томас Пиелах със своето семейство е създал фактически и икономически връзки в България, които биха увеличили в значителна степен шансовете му за социална реализация след изтърпяването на наказанието, наложено му от полския съд. Възможността да бъде посещаван в затвора от близките си роднини изхожда от правото му по чл. 8 от ЕКПЧОС.\r\nАпелативният съд във Варна потвърди мярката му за неотклонение „задържане под стража“. Решението на апелативната инстанция ще бъде върнато на ОС – Добрич, за да адаптира полската присъда към българския НК и да приведе в изпълнение остатъка от наказанието в размер на 2 години 4 месеца и 1 ден, което Томас Пиелах ще търпи в Затвора Варна.\r\nРешението на Варненския апелативен съд, с което отказваме да екстрадираме в Полша техния сънвародник и приемаме той да изтърпи наказанието си в България е окончателно.", "date": "2017.10.09", "title": "Варна: Апелативният съд отказа екстрадирането на полски гражданин, осъден за сводничество, сутеньорство и грабеж"}
{"url": "http://www.focus-news.net/news/2017/10/09/2444668/veliko-tarnovo-zapochnaha-testovete-na-novoto-osvetlenie-na-stadion-ivaylo.html", "text": "Започнаха 72-часовите тестове на новите 168 прожектора над стадион „Ивайло“, съобщиха от пресцентъра на Община Велико Търново. Върху всеки от четирите стълба са поставени по 42 осветителни тела, които са енергоспестяващи. Пробите са финал на втория етап от основния ремонт на осветлението на спортния комплекс. Захранването на прожекторите е осигурено от две трафомашини, които също са с ново оборудване.\r\nРеконструкцията на осветлението на стадион „Ивайло“ бе финансирана от Министерството на младежта и спорта и стана факт след конструктивни разговори между кмета на Велико Търново Даниел Панов и спортния министър Красен Кралев. Изпълнител на дейностите е фирма „ХИТ“ ООД, която спечели обявената от министерството обществена поръчка.\r\nПо време на първия етап от работата бяха премахнати досегашната инсталация и останалото старо оборудване, корозирало покритие на мачтите, а стълбовете бяха боядисани с два слоя нова боя. Още при предварителните проверки се оказа, че състоянието им е много добро. Не бяха констатирани дефекти нито по метала, нито по връзките между отделните конструктивни елементи.", "date": "2017.10.09", "title": "Велико Търново: Започнаха тестовете на новото осветление на стадион „Ивайло“"}
{"url": "http://www.focus-news.net/news/2017/10/09/2444669/kyustendil-obshtinata-shte-otpusne-okolo-114-hilyadi-leva-za-preboyadisvane-na-fasadata-na-osnovniya-korpus-na-prirodo-matematicheskata-gimnaziya.html", "text": "Община Кюстендил ще отпусне около 114 хиляди лева за пребоядисване на фасадата на основния корпус на Природо-математическата гимназия. Това съобщи за Радио „Фокус” – Кюстендил директорът на учебното заведение Ани Кюркчиева. Вече са на финала изпълнението на строително-ремонтните дейности за прилагане на мерки за енергийна ефективност и подобряване на базата по проект „Ефективно подобряване на материално техническата база в образователната инфраструктура на Община Кюстендил“. В техническия проект са включени само предписаните в обследванията за енергийна ефективност строително- ремонтни дейности. По тази причина не са предвидени никакви интервенции в основния корпус на училището. Приключващия ремонт създава изцяло нова визия на другите корпуси на училището, които контрастират с недостатъчно естетичния външен вид на основния корпус. За цялостно пребоядисване на фасадата на корпуса, която е около 2 100 кв. м по предварителни разчети са необходими около 114 700 лева, които ще бъдат отпуснати от общинския бюджет.\r\nВенцеслав ИЛЧЕВ", "date": "2017.10.09", "title": "Кюстендил: Общината ще отпусне около 114 хиляди лева за пребоядисване на фасадата на основния корпус на Природо-математическата гимназия"}
{"url": "http://www.focus-news.net/news/2017/10/09/2444670/das-rheinische-post-ear-berlin-mozhe-da-prekrati-poletite-si-oshte-ot-kraya-na-oktomvri.html", "text": "Обявилата несъстоятелност в края на август германска авиокомпания „Еър Берлин“ може да преустанови изпълнението на планираните полети в края на октомври, съобщава вестник Das Rheinische Post. \r\n„Към настоящия момент данните показват, че най-късно след 28 октомври няма да бъде възможно“ изпълнението на полетите на втората по големина авиокомпания в Германия. \r\nУточнява се, че полетите на дъщерните „Ники“ и „Ел Джи Валтер“ ще продължат без промени.  Тереза Герова", "date": "2017.10.09", "title": "Das Rheinische Post: „Еър Берлин“ може да прекрати полетите си още от края на октомври"}
{"url": "http://www.focus-news.net/news/2017/10/09/2444671/sliven-v-regionalniya-istoricheski-muzey-e-predstavena-mobilna-izlozhba-posvetena-na-zhivota-i-deloto-na-georgi-rakovski.html", "text": "27 табла в мобилна изложба илюстрират живота и делото на Георги Раковски. Изложбата бе открита пред гроба с тленните останки на възрожденеца в пантеона на Раковски в Котел. Експозицията е по повод 150-ата годишнина от смъртта на Георги Ст. Раковски, съобщи за Радио „Фокус“ – Сливен д-р Росица Събева, от Историческия музей в града. Изложбата „Аз като българин си изпълних народная си длъжност“ и фото документалната изложба „Пътят към вечния покой на Раковски“ илюстрират личността, жизнения път, делото и последователите на Раковски. Акцентът този път е върху книжовността на именития котленец. Според д-р Събева е важно да се отбележи, че Георги Раковски е интелектуалецът и идеологът на Освобождението. „Без Раковски не би имало Левски. Свикнали сме да говорим за Ботев, за Левски, но забравяме, че именно Раковски е в началото“, подчерта историкът. Тя допълни, че изложбата е мобилна, и при заявен интерес, би могла да гостува и в други градове. 150-тата годишнина от смъртта на Георги Ст. Раковски бе отбелязана в Котел със заупокойна молитва и поднасяне на венци и цветя на централния площад „Възраждане“ пред паметника на възрожденеца.\r\nЛюдмила ЙОРГОВА", "date": "2017.10.09", "title": "Сливен: В Регионалния исторически музей е представена мобилна изложба, посветена на живота и делото на Георги Раковски"}
{"url": "http://www.focus-news.net/news/2017/10/09/2444672/poslanikat-na-belarus-poseti-sinodnata-palata.html", "text": "Негово Преосвещенство Мелнишкият епископ Герасим, главен секретар на Св. Синод, се срещна днес в Синодната палата с Негово Превъзходителство извънредния и пълномощен посланик на Република Беларус в Р България Владимир Ал. Воронкович, съобщиха от пресцентъра на Светия Синод на БПЦ. Срещата бе по повод 140-годишнината от Освобождението на България и планираното официално посещение на Минския и Заславски митрополит Павел, Патриаршески екзарх на цяла Белорусия в България, за честването на Освобождението на София, което ежегодно отбелязваме на 4 януари.\r\nБяха уточнени формалностите и реда за реализирането на това посещение.\r\nВ хода на срещата посланикът сподели прекрасните си впечатления от България и българския народ, свързан с народа на Беларус със сходен език, култура и трагичен исторически опит, който ни кара да ценим мира и да правим всичко по възможностите ни, за разрешаване на конфликтите чрез диалог в името на мирното съвместно съществуване между страните.", "date": "2017.10.09", "title": "Посланикът на Беларус посети Синодната палата"}
{"url": "http://www.focus-news.net/news/2017/10/09/2444673/prof-aleksandar-marinov-ne-si-spomnyam-da-se-e-sluchvalo-ksns-da-bade-provalen-po-sashtestvo.html", "text": "Не си спомням да се е случвало КСНС да бъде провален по същество. Това каза политологът проф. Александър Маринов в интервю за Агенция „Фокус“ във връзка с липсата на кворум на заседанието на КСНС при президента Румен Радев по темата за антикорупционното законодателство.  По думите му никакви обяснения и оправдания нямат сила, защото това е един от висшите държави форуми. „Той е оповестен достатъчно предварително и никакви международни ангажименти не биха могли да имат  приоритет пред това заседание. Като отчитаме тези обстоятелства, без дори да сме наясно с повече подробности, мисля, че е ясно, че по-скоро става дума за съзнателно действие“, посочи проф. Маринов. Той обясни, че това говори именно за липса на желание на една част от политиците да водят сериозен разговор и да поемат ясни ангажименти за борба с корупцията. \r\nДеница КИТАНОВА", "date": "2017.10.09", "title": "Проф. Александър Маринов: Не си спомням да се е случвало КСНС да бъде провален по същество"}
{"url": "http://www.focus-news.net/news/2017/10/09/2444674/moldova-i-ukrayna-podpisaha-sporazumenie-za-savmesten-kontrol-po-granitsata.html", "text": "Молдова и Украйна ще укрепят сътрудничеството чрез осъществяване на съвместен контрол над лица, транспортни средства, стоки и предмети на държавната граница. Във връзка с това в рамките на официалното посещение на украинския премиер Володимир Гроиман в Кишинев е подписано споразумение между правителството на Молдова и кабинета на министрите на Украйна за съвместен контрол по границата между двете държави, се казва в съобщение от правителствената пресслужбата на Кишинев. \r\nДокументът установява нови форми на сътрудничество между институциите за граничен контрол с цел опростяване на бюрократичните формалности и процедури, като същевременно се гарантира сигурност и уважение към суверенитета, териториалната цялост и неприкосновеността на държавните граници.\r\nЩе се прилага съвместен контрол на молдовско-украинската граница както в областта на автомобилния транспорт, така и на железопътния транспорт. Също така благодарение на развитието на трансграничното сътрудничество ще бъде осигурена ефективна борба с незаконната миграция и незаконните дейности на общата държавна граница.\r\nСпоразумението предвижда общ контрол на всички гранично-пропускателни пунктове на молдовско-украинската държавна граница, става ясно още от разпространеното съобщение. Подписаният документ ще остане в сила за срок от пет години. Той изцяло отговаря на на ангажиментите, поети от двете държави в споразуменията за асоцииране с ЕС. Тереза Герова", "date": "2017.10.09", "title": "Молдова и Украйна подписаха споразумение за съвместен контрол по границата"}
{"url": "http://www.focus-news.net/news/2017/10/09/2444675/vatan-razrastvane-na-vizovata-kriza-mezhdu-ankara-i-vashington-turski-ministar-otkaza-da-se-sreshtne-s-poslanika-na-sasht.html", "text": "След ареста на Метин Топуз – турски гражданин и служител в Генералното консулство на САЩ В Истанбул, напрежението между двете държави прерасна във взаимно замразяване за неопределен срок на визовото обслужване, пише вестник „Ватан”.  Днес това напрежение получи и ново измерение. По повод окончателното си отпътуване от Турция посланикът на САЩ Джон Бас е поискал протоколна среща на учтивост от министъра на правосъдието Абдюлхамит Гюл. Турският министър обаче категорично е отказал а го приеме, посочва още „Ватан”. Георги Димов", "date": "2017.10.09", "title": "Ватан: Разрастване на визовата криза между Анкара и Вашингтон: Турски министър отказа да се срещне с посланика на САЩ"}
{"url": "http://www.focus-news.net/news/2017/10/09/2444676/plovdiv-ot-sledvashtata-sedmitsa-v-grada-vliza-v-sila-noviyat-pravilnik-za-upravlenie-na-otpadatsite.html", "text": "От следващата седмица в Пловдив влиза в сила новият правилник към общинската наредба за управление на отпадъците. Това съобщи за Радио „Фокус” - Пловдив директорът на ОП „Чистота“ Иван Стоянов. Длъжностни лица от предприятието ще имат право да съставят актове на хванати на място нарушители. Според Иван Стоянов напоследък зачестяват нарушенията на общинската наредба. При премахването на гаражите например почти никой няма отговорността да си вдигне и събираните в тях с години боклуци, а чакат ОП „Чистота“. Нерегламентирани сметища около съдовете за смет се образуват и след чистене на мазетата и изхвърляне на стара покъщнина. Днес отново е констатирано нерегламентирано сметище на ул. „Генерал Радко Димитриев“ 13., като на нарушителя е съставен акт. „Когато изхвърлят стари мебели хората трябва да си организират транспорт за откарването на старата покъщнина до някоя от площадките за едрогабаритни отпадъци в града, а не да трупат до блоковете. Разчистването на нерегламентираните сметища отклонява персонал на предприятието от рутинната дейност по почистването на улиците“, каза Иван Стоянов.\r\nТой добави, че всеки търговски обект трябва да има изградена система за управление на отпадъците, а не кашоните да се оставят около контейнерите. Могат да се нарежат и да се приберат в съдовете, предназначени за опаковки. Забранено е фирми да изхвърлят в контейнерите за смесен битов отпадък.\r\nЦветана ТОНЧЕВА", "date": "2017.10.09", "title": "Пловдив: От следващата седмица в града влиза в сила новият правилник за управление на отпадъците"}
{"url": "http://www.focus-news.net/news/2017/10/09/2444677/sofiya-shte-bade-domakin-na-godishna-sreshta-es-zapadnite-balkani-v-ramkite-na-estonskoto-predsedatelstvo.html", "text": "Западните Балкани ще са един от приоритетите на Българското председателство на Съвета на ЕС, като темата ще бъде разглеждана в три аспекта: европейската перспектива на балканските държави, сигурността и миграцията и свързаността между държавите. Това заяви министърът за Българското председателство на Съвета на ЕС Лиляна Павлова на среща с представителите на чуждите медии у нас, която се състоя днес, съобщиха от пресцентъра на Министерство за Българското председателство на Съвета на ЕС 2018. Разговорът се проведе по инициатива на Клуба на чуждестранните кореспонденти в България. \r\nМинистър Павлова поясни, че България ще работи за ясна карта за присъединяване на всяка една от държавите на Западните Балкани, без да създава фалшиви очаквания, но с конкретни стъпки и стратегическо партньорство за страните, които имат нужда от експертиза за подготовка на институциите си. По темата за сигурността министърът сподели, че още в края на октомври, в рамките на Естонското председателство, София ще бъде домакин на годишна среща ЕС- Западните Балкани на министрите на правосъдието и вътрешните работи. Лиляна Павлова подчерта огромното значение на коридор №8, развитието на железопътната инфраструктура, въздушната свързаност, енергийните междудържавни връзки и отпадането на роуминга за Западните Балкани в контекста на дигиталната свързаност.\r\nТя изрази българката позиция, че кохезионната политика е основополагаща за преодоляване на различията между държавите-членки и бъдещето на Европа. „Ние подкрепяме въвеждането на иновативни подходи и финансови инструменти, но сме убедени, че грантовото финансиране също трябва да се запази. Трябва да намерим точният баланс между двете“, каза министър Павлова.\r\nСред обсъжданите теми бяха Шенген и реформите на Еврозоната, логистичната подготовка, основните срещи по време на председателството ни, въпросите, по които според българската страна ще трябва да се търси компромис между страните членки и много други.\r\nНа въпрос на информационна агенция ТАСС дали санкциите срещу Русия ще бъдат обсъждани по време на българското председателство, министър Павлова посочи, че те ще се обсъждат в различни формати, ще бъдат направени анализи какви са последиците от тях върху икономиките, за да се намери най-доброто решение.", "date": "2017.10.09", "title": "София ще бъде домакин на годишна среща ЕС - Западните Балкани в рамките на Естонското председателство"}
{"url": "http://www.focus-news.net/news/2017/10/09/2444678/ministar-tsetska-tsacheva-premierat-poe-izrichen-angazhiment-pred-prezidenta-za-sledvashtoto-zasedanie-na-ksns-da-nyama-otsastvashti-ministri.html", "text": "Премиерът пое изричен ангажимент пред президента за следващото заседание на КСНС да няма отсъстващи министри. Това каза правосъдният министър Цецка Цачева във връзка с прекратеното заседание на Консултативния съвет по национална сигурност при президента, предаде репортер на Агенция „Фокус\". Относно това кой е виновен за провела на днешното заседание на КСНС, Цачева заяви: „Действително е прецедент , доколкото ми е известно, да не приключи с възможност за гласуване, въпреки че сме имали и други заседания при предходни мандати на други държавни главни, когато не се е стигало до консенсус. Така се реши вътре, това е право на президента, който заяви, че отново идния вторник ще продължи работата на КСНС“. \r\n„Не съм казала, че президентът е виновен за провала на заседанието. Не  мисля, че умишлено и съзнателно се е стигнало до този резултат. Не бяха изказани никакви подобни менения вътре, заради това още веднъж заявявам, че съм изненадана от това, което пред вас се коментира на излизане от участници в Съвета“, допълни Цачева.\r\n На въпрос правилно ли е постъпил президентът като е прекратил заседанието Цецка Цачева коментира, че той няма друга възможност, след като правилата са ясни, а именно, че две трети от членовете на КСНС би следвало да бъдат в заседателната зала. „С премиера Бойко Борисов си тръгнахме по едно и също време, след края на днешното заседание на КСНС. Повтарям премиерът пое изричен ангажимент пред президента за следващото заседание да няма отсъстващи министри, които по право са членове на КСНС“, добави правосъдният министър. \r\nОтносно това колко души са останали по право трябва да присъстват на заседанието на КСНС, министър Цачева коментира: „Министърът на правосъдието не е по право, аз бях поканена, тъй като имах ангажимент да представя доклад за необходимостта от изготвянето на закон. Не е моя работа и не съм броила колко от постоянните членове са били в залата“.\r\nПопитана дали пристигането на премиера Бойко Борисов с час и половина закъснение на заседанието на КСНС е знак към президента, Цецка Цачева заяви: „Няма връзка между момента на пристигането му. Информирани сте, че по-рано днес, във връзка с искания на протестиращи граждани, той е провел заседание с министъра на икономиката. Той достатъчно време беше в заседателната зала“.  \r\nЛюба АЛЕКСИЕВА", "date": "2017.10.09", "title": "Министър Цецка Цачева: Премиерът пое изричен ангажимент пред президента за следващото заседание на КСНС да няма отсъстващи министри"}
{"url": "http://www.focus-news.net/news/2017/10/09/2444679/balgarski-narodni-predstaviteli-shte-uchastvat-v-savmestna-grupa-za-parlamentaren-kontrol-na-deynostta-na-evropol.html", "text": "Народни представители ще участват в Съвместна група за парламентарен контрол на дейността на Агенцията на Европейския съюз за сътрудничество в областта на правоприлагането (Европол). Това съобщиха от пресцентъра на Народното събрание. Форумът се провежда днес и утре (10 октомври 2017 г.) в сградата на Европейския парламент в Брюксел.  \r\nОт българска страна в заседанието участват председателят на Комисията по вътрешна сигурност и обществен ред Цветан Цветанов, председателят на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения Димитър Лазаров и депутатите от същата комисия Мустафа Карадайъ и Филип Попов. На конференцията ще бъдат обсъждани темите, свързани с  прилагането на член 51 от Регламента за Европол, политическия цикъл на ЕС 2014 - 2017 и 2018 - 2021, приоритетите на ЕС за борба с организираната международна престъпност, многогодишното програмиране на Европол и други.", "date": "2017.10.09", "title": "Български народни представители ще участват в Съвместна група за парламентарен контрол на дейността на Европол"}
{"url": "http://www.focus-news.net/news/2017/10/09/2444680/prof-aleksandar-marinov-sled-ksns-mozhem-da-govorim-za-institutsionalen-blokazh-nyamam-dobri-ochakvaniya-za-tova-koeto-predstoi.html", "text": "След КСНС можем да говорим без метафора за война между институциите и за институционален блокаж. Това каза политологът проф. Александър Маринов в интервю за Агенция „Фокус“ във връзка с липсата на кворум на заседанието на КСНС при президента Румен Радев по темата за антикорупционното законодателство. „За разлика от конкретни оценки и нападки срещу личността на Радев, тук става въпрос за действието на един законово регламентиран орган с важна държавническа функция“, каза проф. Маринов. Според него по всичко личи, че конфликтът между ГЕРБ и президента Румен Радев се задълбочава. „Едно говори министър-председателят - че не иска война, че няма институционална криза, в практиката обаче виждаме точно противоположно поведение. Става съвсем актуален въпросът, който постави президентът преди известно време - дали министър-председателят може да контролира партията си или просто играе една двулична роля като по негово указание съответните представители на партията и на парламентарната група действат враждебно срещу президента“, коментира проф. Маринов. По думите му политиците, най-вече управляващите, започват да се държат крайно неадекватно до степен, която не може да се обясни с нормални термини. „Това е някакво ненормално, болестно, психично състояние. Никак нямам добри очаквания за това, което предстои, след като хората начело на държавата се държат по такъв неадекватен начин“, поясни проф. Маринов. \r\nДеница КИТАНОВА", "date": "2017.10.09", "title": "Проф. Александър Маринов: След КСНС можем да говорим за институционален блокаж - нямам добри очаквания за това, което предстои"}
{"url": "http://www.focus-news.net/news/2017/10/09/2444681/vanshnite-ministri-ot-iztochniya-flang-na-nato-zayaviha-reshimost-da-podkrepyat-stabilnostta-na-zapadnite-balkani.html", "text": "Пълна подкрепа за стабилността и евроатлантическата перспектива на страните от Западните Балкани, засилване на практическо сътрудничество с източните партньори на НАТО, както и призив към Русия да спазва Минските споразумения. Това са акцентите от съвместното изявление на министрите на външните работи от държавите от Източния фланг на НАТО, които се събраха на среща в полската столица Варшава. България е представена от заместник министър-председателя и министър на външните работи Екатерина Захариева. Това съобщиха от пресцентъра на МВнР.\r\nПървите дипломати на България, Естония, Литва, Латвия, Полша, Румъния, Словакия, Чешката република и Унгария  се събират в този формат, наречен Букурещ Б-9 за втори път, за да обсъдят новите заплахи и предизвикателства пред сигурността в региона.   \r\nВ съвместното изявление на външните министри е отделено специално внимание на партньорите от Западните Балкани, чиято евроатлантическа интеграция е водещ външнополитически приоритет на българското правителство и на бъдещото ни Председателство на Съвета на ЕС. “Ние подчертаваме нашата решимост да подпомогнем стабилността и сигурността на Западните Балкани и нашето желание да сътрудничим със страните, желаещи присъединяване към НАТО. Приветстваме приемането на Черна гора в алианса, което показва, че вратите на Северноатлантическия пакт са отворени”, се казва в съвместната декларация. Министрите се обединиха около тезата, че присъединяването към ЕС и НАТО е важен стимул за реформи в страните от Балканите.   \r\n“България активно и последователно подкрепя евроатлантическата интеграция на съседите ни от Западните Балкани. Надяваме се, че правителствата на тези страни следват политика на преодоляване на различията със своите съседи, както и че ще изпълнят необходимите реформи”, подчерта в изказването си министър Захариева. Тя даде пример за позитивно развитие в региона с Договора за приятелство, добросъседство и сътрудничество, който България подписа с Република Македония.   \r\nВъв Варшава външните министри подчертаха, че ще продължат да подкрепят източните партньори на НАТО - Украйна, Грузия и Република Молдова, в техните усилия за справяне с предизвикателствата пред сигурността. На срещата във Варшава бе отправен и призив към Русия за пълно спазване на Минските споразумения.   \r\n“Воденето на пълноценен диалог с Русия е част от цялостния подход за гарантиране на сигурността. Трябва да запазим каналите си за комуникация отворени, включително по теми като хибридните заплахи и Афганистан”, подчерта Захариева. Бе изтъкнато, че учения като “Запад 2017”, организирано от Руската федерация и Беларус, не допринася за сигурността и стабилността.   \r\nСред новите асиметрични заплахи към региона министрите откроиха кибератаките и хибридните тактики за влияние, насочени срещу суверенитета на отделни държави. Дипломатите се обединиха около необходимостта от засилване на съвместните усилия в рамките на НАТО за справяне с тези предизвикателства. \r\nМинистрите обсъдиха и срещата на върха на НАТО през 2018 г. и приноса на страните от Б-9 в подготовката на общите позиции.", "date": "2017.10.09", "title": "Външните министри от Източния фланг на НАТО заявиха решимост да подкрепят стабилността на Западните Балкани"}
{"url": "http://www.focus-news.net/news/2017/10/09/2444682/dimitar-ivanov-oblasten-upravitel-na-yambol-imame-shans-da-nasochim-vnimanieto-kam-nashiya-region-i-da-opredelim-regionalnite-prioriteti-po-vreme-na-balgarskoto-predsedatelstvo.html", "text": "Областният управител на Ямбол Димитър Иванов ще провежда и координира изпълнението на Комуникационни инициативи на територията на област Ямбол по повод 10-ата годишнина от членството на България в Европейския съюз и обсъждане приоритетите на Българското председателство на Съвета на ЕС. Това съобщиха за Радио „Фокус“  – Сливен от Областна администрация - Ямбол. „Областните администрации са основен посредник на идеите и приоритетите на Председателството с акцент върху ролята на България в предстоящите шест месеца на Председателство. С нашите инициативи искаме да стигнем до по-малките населени места в областта и ги направим съпричастни към това, което очаква страната ни. Искаме да говорим с гражданите за повече сигурност, заетост, устойчив растеж – част от българските приоритети”, каза Димитър Иванов. Логото на Българското председателство вече е поставено на видимо място на сградата на Областна администрация Ямбол.\r\nВ област Ямбол се предвижда мероприятията да се проведат през октомври и ноември. Мероприятията са насочени към общините Елхово, Болярово, Стралджа и Тунджа. В областния град се предвиждат отделни мероприятия. Дейностите са част от Националния план за Комуникационната стратегия на Република България за Европейския съюз за 2017 г. Областните управители от всички 28 области инициират и организират поредица публични събития в своите области, свързани с десетата годишнина от членството на България в ЕС и приоритетите на Българското председателство в Съвета на ЕС. Целта на инициативите е постигане на активен диалог с гражданите по европейските въпроси. Пред областните управители стои задачата да представят още ключовите послания на Българското председателство на Съвета на ЕС 2018.\r\nЕдин от акцентите на Председателството са младите хора. Именно затова инициативите в област Ямбол стартират с Младежка среща на територията на община Стралджа. Младите хора ще бъдат запознати, както с приоритетите на Председателството, така и с постиженията в 10 годишното ни членство в ЕС. Предвидена е и дискусия на тема: „Създаваме привлекателна среда за развитие на младите хора в малките населени места“. Втората инициатива е с фокус общата селскостопанска политика. Срещата дискусия е планирана в община Болярово и ще насочи вниманието към приоритетите на екологичното производство и бизнес в граничните райони. Третата от срещите е открита дискусия с институции, граждани, НПО от цялата област и ще се състои в град Елхово. Направените оценки и предложения относно членството на страната в ЕС, бъдещото ни развитие и приоритети от региона ще бъдат обобщени и изпратени в Министерски съвет. Темите и разговорите за нашето членство в ЕС, за предстоящото Председателство на Съвета на ЕС ще продължат и в редица читалища в областта. „С тези срещи и дискусии имаме възможност за открит диалог с гражданите от областта, за това какво постигнахме през 10-те години членство и за това какво ни предстои. Имаме шанса преди старта на Председателството да насочим вниманието и към нашия регион и определим конкретни регионални приоритети“, каза още областният управител Димитър Иванов.", "date": "2017.10.09", "title": "Димитър Иванов, областен управител на Ямбол: Имаме шанс да насочим вниманието към нашия регион и да определим регионалните приоритети по време на Българското председателство"}
{"url": "http://www.focus-news.net/news/2017/10/09/2444683/copybookcom-darzhavniyat-departament-na-sasht-odobri-prodazhbata-na-pro-sistemi-thaad-na-stoynost-15-miliarda-dolara-na-sauditska-arabiya.html", "text": "Държавният департамент на САЩ даде зелена светлина за продажбата на противоракетни системи THAAD на стойност 15 милиарда долара на Саудитска Арабия, предава порталът Copybook.com . Освен ПРО системите Риад ще и радарна технология. За да може сделката да бъде осъществена легално, остава конгресът да я одобри. Ако това се случи, както се очаква, Саудитска Арабия ще стане втората държава, която закупува въпросната противоракетна система след Обединените арабски емирства.\r\nПакетът, който Саудитска Арабия ще закупи включва 44 установки THAAD, 360 ракетни прихващача, 16 контролни и комуникационни мобилни тактически станции THAAD и седем радара THAAD AN/TPY. В пакета влизат и 43 камиона, влекачи, както и оборудване за поддръжка и комуникация.\r\n„Тази продажба засилва националната сигурност и външнополитическите интереси на САЩ, а също така подкрепя и дългосрочната сигурност на Саудитска Арабия и Персийския залив пред лицето на иранската и други регионални заплахи“, заявиха от американската Агенция за сътрудничество в отбраната и сигурността. Симеон Миланов", "date": "2017.10.09", "title": "Copybook.com: Държавният департамент на САЩ одобри продажбата на ПРО системи THAAD на стойност 15 милиарда долара на Саудитска Арабия"}
{"url": "http://www.focus-news.net/news/2017/10/09/2444684/borbata-s-koruptsiyata-i-priemaneto-na-antikoruptsionno-zakonodatelstvo-sa-prioritet-v-rabotata-na-pravitelstvoto.html", "text": "Правителството е извело като приоритет в своята работа системната борба с корупцията по всички етажи на властта и приемането на антикорупционно законодателство до края на годината. Проектът на закон за противодействие на корупцията и за отнемане на незаконно придобитото имущество на Министерския съвет беше внесен за разглеждане от Народното събрание и представен на днешното заседание на Консултативния съвет по национална сигурност към Президента на Република България. Това съобщиха от правителствената информационна служба.\r\nОтсъствието на вицепремиерите Екатерина Захариева и Красимир Каракачанов, както и по-ранното тръгване на министъра на финансите Владислав Горанов, от заседанието на КСНС е обосновано с международни ангажименти на страната ни и на съответните министри.\r\nЗаместник министър-председателят по правосъдната реформа и министър на външните работи Екатерина Захариева е във Варшава за участие в среща на министрите на външните работи във формат Букурещ – Б 9, на която първите дипломати на държавите членки на НАТО от Източния фланг обсъждат подготовката за срещата на най-високо равнище на Алианса през 2018 г. и изпълнението на решенията от Срещата на върха във Варшава през 2016 г., предизвикателства пред сигурността и въпроси на Общата политика за сигурност и отбрана на ЕС.\r\nВицепремиерът по обществения ред и сигурността Красимир Каракачанов е на официално посещение във Франция за обсъждане на двустранното сътрудничество в областта на отбраната.\r\nМинистърът на финансите Владислав Горанов беше освободен преди края на заседанието на КСНС поради необходимостта да замине за Люксембург, където започва заседание на Съвета по икономически и финансови въпроси на Европейския съюз и на което ще бъде обсъждано законодателното предложение за окончателната система на ДДС.\r\nПравителството изразява пълна подкрепа на усилията на Президента на Република България да консолидира институционалните действия в борбата с корупцията и ще продължи да участва активно в този процес. Всякакви твърдения за бойкот на заседанието на КСНС са спекулация.", "date": "2017.10.09", "title": "Борбата с корупцията и приемането на антикорупционно законодателство са приоритет в работата на правителството"}
{"url": "http://www.focus-news.net/news/2017/10/09/2444685/dzhumhuriet-sled-vizovata-kriza-mezhdu-turtsiya-i-sasht-erdogan-otmeni-predvidena-preskonferentsiya-i-zapazi-malchanie.html", "text": "Визовата криза между Анкара и Вашингтон принуди турския президент Реджеп Тайип Ердоган да отложи планирана пресконференция във ВИП салона на летище „Ататюрк” в Истанбул, преди пътуването му до Киев, пише вестник „Джумхуриет”. Така Ердоган отлетя днес по обяд за Украйна, без да направи никакви изявления за журналистите, уточнява още „Джумхуриет”. Георги Димов", "date": "2017.10.09", "title": "Джумхуриет: След визовата криза между Турция и САЩ Ердоган отмени предвидена пресконференция и запази мълчание"}
{"url": "http://www.focus-news.net/news/2017/10/09/2444686/veliko-tarnovo-gimnaziyata-po-ikonomika-e-otlichena-s-harta-za-mobilnost-v-sferata-na-profesionalnoto-obrazovanie.html", "text": "Старопрестолната професионална гимназия по икономика във Велико Търново е отличена с Харта за мобилност в сферата на професионалното образование по програма „Еразъм+“. Това съобщи за Радио „Фокус“ – Велико Търново Соня Маркова, учител в гимназията и ръководител на проектите. Хартата позволява на Старопрестолната професионална гимназия по икономика да осъществява по-лесно ежегодното си кандидатстване по проекти. За целта от учебното заведение са подготвили проектно предложение, част от което е стратегия за европейска интернационализация на гимназията. „Тази стратегия обхваща всички аспекти от предстоящото развитие на училището за определен период от време – от 2017 до 2020 година. Посочени са приоритетите за развитие на училището, методите, които ще бъдат използвани и разбира се мисията и визията на училището в областта на професионалното образование. Приоритетната задача, която е заложена в тази стратегия е кариерното развитие на персонала от една страна, и от друга страна успешната реализация на всеки един ученик. Една от основните точки в стратегията е, че всеки един има право да получи равен достъп до участие в процесите на интернационализация, които ще настъпят в училището“, посочи Соня Маркова. Тя отбеляза, че в стратегията е заложено широкото сътрудничество с други институции и с бизнеса. „В тази стратегия сме посочили, че ние имаме волята и възможността да постигаме нови, по-високи резултати в транснационалната мобилност. Три приоритета са заложени в тази стратегия. Първият приоритет е постигане на високо европейско качество и ефективност на професионалното образование и обучение. Вторият приоритет е пълноценното личностно и професионално развитие на учениците. Третият приоритет е да се усъвършенства системата на квалификация, преквалификация и обучение на преподавателския състав“, добави Соня Маркова. Тя посочи, че училището има амбиция да въведе документ декрет, който осигурява бъдещ кредитен трансфер на придобити професионални умения и квалификации. „Тоест когато един ученик участва в транснационална мобилност по „Еразъм +“ и получи този документ декрет и свидетелството „Europass“, при следващата мобилност той дa може да надгради в определена степен вече получените до момента квалификации. Така в един момент ще стигне до признаване на неформално получени квалификации, което е бъдещето на професионално образование и обучение“, посочи Соня Маркова. Тя подчерта, че Старопрестолната професионална гимназия по икономика е единственото училище в област Велико Търново, което е носител на Харта за мобилност.\r\nНадежда КРЪСТЕВА", "date": "2017.10.09", "title": "Велико Търново: Гимназията по икономика е отличена с Харта за мобилност в сферата на професионалното образование"}
{"url": "http://www.focus-news.net/news/2017/10/09/2444687/tass-polsha-vze-reshenie-za-sazdavane-na-kiberotbranitelni-voyski.html", "text": "Полша ще създаде войски за киберотбрана, предава ТАСС. Това заяви полският министър на отбраната Антоний Мачеревич по време на провелата се в Краков конференция CYBERSEC.\r\n„Взехме решение за създаването на киберотбранителни войски, както и за разширението на дейността на Националния център за криптология“, заяви той.\r\nПремиерът на Полша Беата Шидло също заяви, че в правителството ще се създаде департамент по въпросите на киберпространството.  Симеон Миланов", "date": "2017.10.09", "title": "ТАСС: Полша взе решение за създаване на киберотбранителни войски"}
{"url": "http://www.focus-news.net/news/2017/10/09/2444688/varna-74-godishna-peshehodka-e-pochinala-sled-kato-e-bila-blasnata-ot-tovaren-avtomobil-v-kv-asparuhovo.html", "text": "74-годишна пешеходка е починала, след като е била блъсната от товарен автомобил в кв. „Аспарухово“ във Варна. Това съобщиха от пресцентъра на ОДМВР – Варна. В 14.16  часа е съобщено, че в кв. „Аспарухово“, на ул. „Горна студена“, до магазин, е възникнало пътно произшествие, при което е пострадала възрастна пешеходка. По първоначални данни товарен автомобил „Пежо Боксер“, управлявано от Т. Г. на 24 г., при движение на заден ход е блъснал пресичаща зад товарния автомобил 74-годишна пешеходка. Пострадалата жена е откарана в болница в тежко състояние, малко по-късно е починала. Към момента на мястото на произшествието се извършва оглед.", "date": "2017.10.09", "title": "Варна: 74-годишна пешеходка е починала, след като е била блъсната от товарен автомобил в кв. „Аспарухово“"}
{"url": "http://www.focus-news.net/news/2017/10/09/2444689/kyustendil-yoana-anastasova-e-pobeditel-ot-traditsionniya-esenen-turnir-po-shahmat-na-obedinen-detski-kompleks.html", "text": "Йоана Анастасова е победител от традиционния есенен турнир по шахмат на Обединен детски комплекс – Кюстендил. Това съобщи за Радио „Фокус” – Кюстендил Бойко Малинов, директор на Обединен детски комплекс. Шахматното състезание е проведено по повод началото на новата учебна година, в която са обхванати над 600 ученици от Кюстендилска община. „Имахме голям интерес от страна на децата. Състезанието премина в 4 кръга по швейцарска система. След изиграване на всички партии Йоана Анастасова събра най-много точки и получи заслужено първото място”, каза Бойко Малинов. Класиралите са на първите три места са получили награди и грамоти.\r\nВенцеслав ИЛЧЕВ", "date": "2017.10.09", "title": "Кюстендил: Йоана Анастасова е победител от традиционния есенен турнир по шахмат на Обединен детски комплекс"}
{"url": "http://www.focus-news.net/news/2017/10/09/2444690/tsvetan-tsvetanov-gerb-izklyuchitelno-nekorekten-i-spekulativen-e-komentarat-na-korneliya-ninova-che-sam-boykotiral-zasedanieto-na-ksns.html", "text": "Изключително некоректен и спекулативен е коментарът на уважаваната от мен Корнелия Нинова, че съм бойкотирал заседанието на КСНС. Това е написал зам.-председателят на ПП ГЕРБ и председател на парламентарната група на партията Цветан Цветанов в официалната си страница в социалната мрежа „Фейсбук“. „Държа да подчертая, че напуснах заседанието поради отдавна планиран служебен ангажимент в чужбина. Като председател на Комисията по вътрешна сигурност и обществен ред в Народното събрание участвам в заседание на Съвместната група за парламентарен контрол на дейността на Агенцията на Европейския съюз за сътрудничество в областта на правоприлагането (Европол) днес и утре в Брюксел“, пише Цветанов. „Важно е да отбележа също, че участвам във форума заедно с народните представители Димитър Лазаров (ГЕРБ), Филип Попов (БСП) и Мустафа Карадайъ (ДПС). Като председател на ПГ на „БСП за България“ г-жа Нинова добре знае това, защото съгласувах с нея като председател на най-голямата опозиционна група в парламента състава на българската делегация. И не на последно място: участието на българските представители във форума беше потвърдено много преди насрочването на датата за КСНС“, пояснява още той.", "date": "2017.10.09", "title": "Цветан Цветанов, ГЕРБ: Изключително некоректен и спекулативен е коментарът на Корнелия Нинова, че съм бойкотирал заседанието на КСНС"}
{"url": "http://www.focus-news.net/news/2017/10/09/2444691/reuters-rusiya-i-kitay-prizovaha-za-vazdarzhane-ot-agresivna-retorika-sled-kato-donald-tramp-zayavi-che-samo-edno-neshto-shte-svarshi-rabotaza-severna-koreya.html", "text": "Русия и Китай призоваха за въздържане по севернокорейската тематика, след като Доналд Тръмп заяви, че „само едно нещо ще свърши работа“ за справяне с режима в Пхенян, предава Reuters .\r\n„Москва е призовавала, и продължава да призовава замесените страни в конфликта, както и тези, които имат нещо общо с въпроса, да се въздържат и да избягват всякакви действия, които биха влошили ситуацията“, заяви говорителят на Кремъл Дмитрий Песков.\r\nГоворителят на китайското Министерство на външните работи Хуа Чунянг също призова всички страни да се въздържат от агресивни коментари, заявявайки, че ситуацията е изключително екстремна и сложна.\r\nТя добави, че Пекин се надява всички заинтересовани страни да не се дразнят или да влошават ситуацията, а да действат предпазливо.  Симеон Миланов", "date": "2017.10.09", "title": "Reuters: Русия и Китай призоваха за въздържане от агресивна реторика, след като Доналд Тръмп заяви, че „само едно нещо ще свърши работа“за Северна Корея"}
{"url": "http://www.focus-news.net/news/2017/10/09/2444692/veliko-tarnovo-parviyat-v-svishtov-esenen-fermerski-pazar-pokaza-vrazkata-mezhdu-teoriyata-i-praktikata-v-agrobiznesa.html", "text": "Първото по рода си изложение „Есенен фермерски пазар“ се проведе в Свищов, което представи богата палитра от местни селскостопански продукти. Инициативата, която бе част от проект на катедра „Аграрна икономика“ при Стопанска академия „Димитър А. Ценов“, показа връзката между науката и практиката в сферата на аграрната икономика. Изложението се реализира със съдействието на свищовското висше училище, Община Свищов, Българска асоциация „Биопродукти“, Фондация за околна среда и земеделие, Фондация за биологично земеделие „Биоселена“. Това съобщиха от пресцентъра на Стопанска академия „Димитър А. Ценов“.\r\nЕceнeнният фepмepcки пaзap, който ce пpoвeдe пoд нaдcлoв: „Избepeтe здpaвocлoвнaтa хpaнa!“, се състоя на централния площад пред сградата на Общината. Официални гости на откриването бяха заместник-ректорът по „Научноизследователска и проектна дейност“ на Стопанска академия, доц. д-р Тодор Кръстевич, кметът на община Свищов Генчо Генчев, Валери Велковски – представител на Миниcтepcтвoтo нa ЗХГ, Албена Симеонова – председател на Българска асоциация „Биопродукти“, Веселина Ралчева – член на УС на асоциацията, Пепо Петров – изп. директор на Фондация за околна среда и земеделие, Елисавета Пъндева – финансов мениджър на Фондация за биологично земеделие „Биоселена“, Димитър Димитров – председател на ППОК „Земя-93“, възпитаник на специалност „Аграрна икономика“ и магистърска програма „Агробизнес“ в СА „Д. А. Ценов“.\r\nПри официалното откриване, ръководителят на проекта доц. д-р Марина Николова, която е и ръководител на катедрата-организатор, припомни, че фермерските пазари не са нещо ново и непознато. „Основният двигател за тяхното възраждане са изискванията на съвременния потребител за задоволяване нуждите от продукти с по-добро качество и запазени автентични вкусове от „градината на баба“, „спомените за храната от нашето детство“ или убедеността на хората, че само на тези места могат да намерят продукти с уникални качества, различни от индустриалната „безвкусица“, алтернатива на храната от големите търговски мрежи“, заяви доц. Николова. Тя подчерта, че в условията на съвременната хранителна индустрия, фермерските пазари придобиват все по-голяма популярност в много от европейските страни. По думите й, през последното десетилетие идеята за „събуждане“ на фермерските пазари се развива постоянно и в България, и се превръща в повече от „осъзната необходимост“ за все повече хора. Доц. Николова благодари на съорганизаторите на проявата, на всички земеделски производители, които представиха своите продукти и на целия проектен екип от катедра „Аграрна икономика“ – преподаватели, докторанти и студенти третокурсници от едноименната специалност.\r\nПриветствие към огранизаторите и участниците в изложението отправи зам.-ректорът на Стопанска академия, доц. д-р Тодор Кръстевич. „Този малък и сплотен екип от катедра „Аграрна икономика“ успяха да свържат теорията с практиката – те създадоха истински пазар, където се среща търсенето с предлагането“, каза доц. Кръстевич. Той благодари на Община Свищов за оказаната подкрепа, като заяви, че това е поредно доказателство за тясната и изключително важна за Свищов връзка между Академията и Общината. Заместник-ректорът подчерта и важността на оказаната подкрепа от Министерството на земеделието и хората от реалния бизнес, организирани в двете фондации и асоциацията, съорганизатори на събитието. Той пожела инициативата да има устойчивост във времето, да се превърне в традиция и да се увеличава броят на участниците във фермерския пазар.\r\nПоздравления отправиха и официалните гости. В празничната програма, по повод откриване на изложението, участваха трио „Нове“ с художествен ръководител Корнелия Чекелева и Фолклорен танцов състав „Творецът“ с художествен ръководител Явор Узунов. Специален гост на празничната програма бе емблематичната българска народна певица Гуна Иванова.\r\nУчастващите в есенния фермерски пазар местни производители осигуриха за всички присъстващи възможността да дегустират и да си закупят биопродукти и продукти от конвенционалното производство на малки земеделски стопанства. Сред представените на пазара дарове от плодородната златна есен бяха плодове, зеленчуци, мляко, сирене, кашкавал, мед и медни продукти, билки, вина, сурови ядки, сладка, рачел и др.\r\nСлед изложението се състоя и кръгла маса на тема „Потенциал за развитие на фермерските пазари в България“, която бе част от проекта на катедра „Аграрна икономика“, финансиран по линия на Института за научни изследвания при Стопанска академия.", "date": "2017.10.09", "title": "Велико Търново: Първият в Свищов есенен фермерски пазар показа връзката между теорията и практиката в агробизнеса"}
{"url": "http://www.focus-news.net/news/2017/10/09/2444693/pazardzhik-predyaven-e-isk-sreshtu-kmeta-na-obshtina-septemvri-marin-rachev-zaradi-neplateni-danachni-zadalzheniya-ot-deynostta-na-upravlyavani-ot-nego-firmi.html", "text": "По време на съдебното заседание срещу кмета на Община Септември Марин Рачев бе предявен граждански иск от страна на НАП - Пловдив – клон Пазарджик срещу него в качеството му на Едноличен търговец, предаде репортер на Радио „Фокус“ – Пазарджик. Става въпрос за неплатени данъчни задължения от дейността на управлявани от него фирми, както и начислените към тях ДДС и главница. Адвокатът на подсъдимия оспори доводите на Прокуратурата и тези на представителят на НАП - Пловдив юрисконсулт Тодор Стоев, като отбеляза, че не може да се претендира за изплащане на сума, за която няма конкретизиран период. Бе изяснено, че претенцията е за сумата от 130 530 лв. и дължимата по тях лихва в размер на 185 494 лв. за периода от 1 януари 2001 до 30 декември 2006 година. Съдия Ивета Парпулова припомни на призованият обвиняем Марин Рачев, че в случай на плащане на дължимата сума до края на разследването, присъдата при доказване на неговата вина би била по-лека.\r\nАлбена ЖИЛЕКОВА", "date": "2017.10.09", "title": "Пазарджик: Предявен е иск срещу кмета на Община Септември Марин Рачев заради неплатени данъчни задължения от дейността на управлявани от него фирми"}
{"url": "http://www.focus-news.net/news/2017/10/09/2444694/masud-barzani-i-poslanikat-na-es-v-irak-obsadiha-situatsiyata-sled-kyurdskiya-referendum-za-nezavisimost.html", "text": "Президентът на Иракски Кюрдистан Масуд Барзани посрещна европейска делегация водена от посланика на Европейския съюз в Ирак Рамон Блекуа, се съобщава на сайта на Кюрдското регионално правителство . Двамата обсъдиха редица въпроси, включително отношенията между Багдад и Ербил, както и референдума за независимост на Иракски Кюрдистан.\r\nКюрдският лидер заяви, че референдумът е бил израз на волята за независимост на кюрдите. Той подчерта, че тази независимост не може да бъде реализирана, без встъпване в преговори с федералното правителство в Багдад. \r\nЕвропейският посланик се съгласи, че ситуацията може да бъде решена само чрез диалог и преговори. Той подчерта, че всички трябва да са обединени срещу „Ислямска държава“. Симеон Миланов", "date": "2017.10.09", "title": "Масуд Барзани и посланикът на ЕС в Ирак обсъдиха ситуацията след кюрдския референдум за независимост"}
{"url": "http://www.focus-news.net/news/2017/10/09/2444695/edna-godina-zatvor-poluchi-sistemen-narushitel-na-zakona-za-gorite-s-27-akta-za-nezakonna-sech.html", "text": "Системен нарушител, който фигурира в регистъра на Изпълнителна агенция по горите с 27 акта за незаконна сеч с влезли в сила наказателни постановления е осъден от Ботевградския районен съд на лишаване от свобода за срок от 1 година. Това съобщиха от пресцентъра на Изпълнителна агенция по горите. През 2015 г. подсъдимият отново е бил осъден за нарушения на Закона за горите. Последната му бракониерска проява е за разтоварване на незаконно добит дървен материал в землището на село Трудовец, Софийска област. 19-годишният мъж е заловен в момент на извършване на нарушението от горски надзирател от Държавно горско стопанство - Ботевград, който охранявал поверения му участък. При опит да предотврати нарушението, горският служител е нападнат с дърво и му е нанесена телесна повреда.  \r\nСпоред постановлението на Ботевградския районен съд, освен с лишаване от свобода за срок от 1 година - условна присъда, в срок на изпитване от 4 години, подсъдимият е осъден да плати и глоба в размер на 5 000 лв.", "date": "2017.10.09", "title": "Една година затвор получи системен нарушител на Закона за горите с 27 акта за незаконна сеч"}
{"url": "http://www.focus-news.net/news/2017/10/09/2444696/afp-pone-23-zaginali-i-5200-razrushenie-zhilishta-sled-kato-kitay-be-zasegnat-ot-prolivni-dazhdove.html", "text": "Поне 23 души загинаха, а повече от 5200 жилища бяха унищожени, след като Китай бе засегнат от проливни дъждове, предава AFP . Китайските власти съобщиха, че са евакуирали близо 34 хиляди граждани.\r\nОт началото на месеца проливните дъждове предизвикаха щети в Сечуан и Чонкинг.\r\nДиректните икономически щети са на стойност 490 милиона долара, заявиха от Министерството на гражданските дела на Китай. Симеон Миланов", "date": "2017.10.09", "title": "AFP: Поне 23 загинали и 5200 разрушение жилища, след като Китай бе засегнат от проливни дъждове"}
{"url": "http://www.focus-news.net/news/2017/10/09/2444697/kyustendil-rayonna-prokuratura-dupnitsa-razsledva-dvama-mazhe-za-nezakonno-darzhane-na-marihuana.html", "text": "Районна прокуратура – Дупница е образувала две досъдебни производства за незаконно държане на високорискови наркотични вещества. Това съобщиха от пресцентъра на Апелативна прокуратура - София. Едното е срещу Николай П., който на 5 октомври 2017 г., в Дупница, без надлежно разрешително, в дворно място на недвижим имот, на остъклен балкон на втори етаж на къща и в гардероб, държал марихуана (канабис). Общото бруто тегло на дрогата възлиза на 2 697 грама. \r\nДругото досъдебно производство е образувано срещу Марио М. от гр. София за това, че на 8 октомври 2017 г. в село Доброво, община Бобошево, както и в апартамент в столицата, незаконно държал 965 грама марихуана (канабис).", "date": "2017.10.09", "title": "Кюстендил: Районна прокуратура – Дупница разследва двама мъже за незаконно държане на марихуана"}
{"url": "http://www.focus-news.net/news/2017/10/09/2444698/konstatirani-sa-porazheniya-po-turisticheskite-pateki-na-vitosha-sled-padnaliya-snyag.html", "text": "Констатирани са поражения по туристическите пътеки на Витоша след падналия сняг, съобщиха от пресцентъра на Дирекция на Природен парк „Витоша“. Още в първия работен ден от седмицата два екипа от Дирекцията на Природен парк „Витоша“ направиха обход на основни туристически пътеки за установяване на паднали дървета, „неподготвени“ за ранния и обилен снеговалеж и силния вятър на 7 октомври. Възможно най-бързо, съвместно с всички отговорни институции, ще бъдат предприети мерки за премахване на падналите и опасни дървета от туристическите пътеки и алеи за предотвратяване на инциденти.\r\nДирекцията на Природен парк „Витоша“ съветва туристите да отложат или да извършват с повишено внимание преходите в планината до справяне със ситуацията и осигуряване на проходимост по основните туристически маршрути.", "date": "2017.10.09", "title": "Констатирани са поражения по туристическите пътеки на Витоша след падналия сняг"}
{"url": "http://www.focus-news.net/news/2017/10/09/2444699/tass-kremal-nyama-da-priznava-resheniyata-na-evropeyskiya-sad-za-pravata-na-choveka-ako-liderat-na-pase-bade-izbran-bez-prisastvieto-na-ruska-delegatsiya.html", "text": "Русия няма да признава решенията на Европейския съд за правата на човека, ако председателят на Парламентарната асамблея на Съвета на Европа (ПАСЕ) бъде избран без участието на руска делегация, предава ТАСС . Това заяви говорителят на Съвета на Руската федерация Валентина Матвиенко.\r\n„За нас решенията на Европейския съд няма да бъдат легитимни“, заяви тя на въпрос ще ги признава ли Русия, ако в  избора на председател на ПАСЕ не участва руска делегация.\r\nТя добави, че без руско представителство легитимността на новоизбрания председател на ПАСЕ, ще бъде „под голям въпрос“. Симеон Миланов", "date": "2017.10.09", "title": "ТАСС: Кремъл няма да признава решенията на Европейския съд за правата на човека, ако лидерът на ПАСЕ бъде избран без присъствието на руска делегация"}
{"url": "http://www.focus-news.net/news/2017/10/09/2444700/sofiya-politsiyata-e-svalila-mlad-mazh-ot-pametnika-na-vasil-levski.html", "text": "Полицията е свалила млад мъж, покатерил се на паметника на Васил Левски. Това съобщиха за Агенция „Фокус“ от СДВР. Сигналът за качил се млад мъж на паметника на Левски е подаден малко пред 15.00 часа. На място са изпратени екипи. Мъжът е уговорен да слезе около 15.50 часа. В момента се намира в полицията и се установява състоянието му.", "date": "2017.10.09", "title": "София: Полицията е свалила млад мъж от паметника на Васил Левски"}
{"url": "http://www.focus-news.net/news/2017/10/09/2444701/darzhavniyat-glava-rumen-radev-shte-vrachi-otlichiyata-dzhon-atanasov-za-2017-godina.html", "text": "На 10 октомври от 16.00 часа в Гербовата зала на Дондуков 2 държавният глава Румен Радев ще връчи 15-ите президентски отличия „Джон Атанасов“ на млади български учени в областта на компютърните науки в четири категории. Това съобщиха от прессекретариата на държавния глава. \r\nНаграда „Джон Атанасов“ – отличието се присъжда за изключителни постижения в областта на компютърните науки в национален и световен мащаб на български граждани на възраст до 35 години, независимо къде развиват научната си и изследователска дейност – в България или в чужбина. \r\nГрамота „Джон Атанасов – дебютен пробив в компютърните науки“ - отличия за  ученици и студенти, постигнали през последната година високи резултати с авторските си проекти. \r\nГрамота „Джон Атанасов – проект с висок обществен принос“ - отличия за  ученици, студенти и млади учени, чиито индивидуални и екипни проекти, дават решения чрез прилагане на компютърни технологии на значими проблеми и предизвикателства в национален и световен мащаб.   \r\nДържавният глава ще връчи и грамоти „Джон Атанасов – ученици и техните преподаватели“, екипни отличия в подкрепа на състезателите ни, постигнали най-високите резултати в международни и национални ученически олимпиади и състезания по информатика и информационни технологии, и на техните преподаватели.  \r\nНаградата „Джон Атанасов“ на Президента на Република България се връчва от 2003 г. насам на изявени в световен мащаб български учени в областта на компютърните науки. Сред лауреатите на високото отличие са настоящи ръководители във водещи изследователски институти и световни компании, които развиват дейност в областта на компютърните науки, включително криптология, компютърна лингвистика, роботика, квантовата информатика.", "date": "2017.10.09", "title": "Държавният глава Румен Радев ще връчи отличията „Джон Атанасов“ за 2017 година"}
{"url": "http://www.focus-news.net/news/2017/10/09/2444702/plovdiv-psiholozi-prodalzhavat-rabotata-s-uchenitsite-ot-klasa-na-momcheto-napadnalo-uchitelya-si-v-zemedelskata-gimnaziya-v-sadovo.html", "text": "Психолози работят все още с учениците от класа на момчето, нападнало с кол учителя си в Земеделската гимназия в Садово. Това съобщи в предаването „Садово в сърцето на Тракия” на Радио „Фокус” - Пловдив Даниела Мандева, управител на Център за обществена подкрепа в Садово. Мандева каза още, че и преди това се е работило по превенция на агресията сред учениците в гимназията. Работата е била групова, с всички класове. Сигнализирани са и родителите да търсят центъра, ако имат нужда от помощ. По думите на Мандева, родителите ги търсят най-вече за набавяне на информация  за справяне с определени проблеми в семейството, а не за консултиране. Последното е по-сложно, изисква се време, за да се изгради доверителна връзка и да се признаят проблемите. Специалистите от Центъра за обществена подкрепа в Садово работят по тази посока.\r\nЦветана ТОНЧЕВА", "date": "2017.10.09", "title": "Пловдив: Психолози продължават работата с учениците от класа на момчето, нападнало учителя си в Земеделската гимназия в Садово"}
{"url": "http://www.focus-news.net/news/2017/10/09/2444703/miroslav-iliev-agrometeorolog-dobra-shte-bade-rekoltata-ot-orehi-kesteni-i-mushmuli-v-oblastta.html", "text": "Гроздоберът в Североизточна България се очаква да приключи около първата до втората половина от месеца. Това заяви за  Радио „Фокус” – Варна Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна. „Тази година захарността на десертните и винени сортове бе висока в резултат от топлото и по-сухо време през летния сезон, а преваляваният на места бяха доста интензивни като количество валеж, но за кратко време през септември, позволявайки на гроздовете да узреят без опасни повреди от гъбни болести като мана. Добра ще бъде и реколтата от орехи, кестени, мушмули и финап“, заяви Мирослав Илиев. По думите му зеленчуците, отгледани при поливни условия – зеле, карфиол, алабаш, пипер, камби, моркови и други, са с отлично качество. Мирослав Илиев добави, че в дните без превалявания условията за работа на открито ще останат добри, като до края на месеца не се очакват особено неблагоприятни метеорологични явления.\r\nМарияна ВАЛЕНТИНОВА", "date": "2017.10.09", "title": "Мирослав Илиев, агрометеоролог: Добра ще бъде реколтата от орехи, кестени и мушмули в областта"}
{"url": "http://www.focus-news.net/news/2017/10/09/2444704/dawn-pakistanskiyat-premier-zayavi-che-stranata-mu-ne-zavisi-veche-ot-sasht-za-voennite-si-nuzhdi-i-shte-se-obarne-kam-drugi-iztochnitsi.html", "text": "Пакистан не зависи повече от САЩ за военните си нужди, и ще се обърне към други източници, ако един „изсъхне“, заяви пакистанският премиер Шахид Хакан Абас, цитиран от местното издание Dawn . \r\n„Ако един източник изсъхне, нямаме друга опция освен да потърсим друг. Може да струва повече, може да консумира повече ресурси, но трябва да водим тази война и точно това подчертаваме пред всички хора, с които се срещаме“, заяви премиерът.\r\n„Имаме важни американски оръжейни системи във въоръжените си сили, но сме също така и диверсифицирани. Имаме китайски и европейски системи. Неотдавна за първи път включихме и руски хеликоптери“, добави Абас.\r\n„Всички санкции и ограничения наложени над системите ни, само пречат на усилията ни в борбата срещу тероризма“, заяви той.  Симеон Миланов", "date": "2017.10.09", "title": "Dawn: Пакистанският премиер заяви, че страната му не зависи вече от САЩ за военните си нужди, и ще се обърне към други източници"}
{"url": "http://www.focus-news.net/news/2017/10/09/2444705/veliko-tarnovo-potentsialat-za-razvitie-na-fermerskite-pazari-diskutiraha-na-nauchen-forum-v-stopanskata-akademiya-v-svishtov-predstaviteli-na-teoriyata-i-praktikata.html", "text": "Кръгла маса на тема „Потенциал за развитие на фермерските пазари в България“ събра в Стопанска академия представители на научните среди и практиката от сферата на агробизнеса. Форумът бе част от реализиран проект на катедра „Аграрна икономика“, финансиран по линия на Института за научни изследвания при СА „Д. А. Ценов“, съобщиха от пресцентъра на Стопанската академия. \r\nВ научния форум участваха доц. д-р Тодор Кръстевич – зам.-ректор по „Научноизследователска и проектна дейност“ на Стопанска академия, доц. д-р Анелия Радулова – директор на ИНИ, проф. д-р Любчо Варамезов – декан на факултет „Производствен и търговски бизнес“, Валери Велковски – представител на Миниcтepcтвoтo нa ЗХГ, Албена Симеонова – председател на Българска асоциация „Биопродукти“, Веселина Ралчева – член на УС на асоциацията, Пепо Петров – изп.директор на Фондация за околна среда и земеделие, Елисавета Пъндева – финансов мениджър на Фондация за биологично земеделие „Биоселена“, представители на регионалния съюз на земеделските кооперации, земеделски производители и фермери, преподаватели от различни катедри в Стопанска академия. \r\nКръглата маса, която бе първия научен форум за настоящата академична година, откри ръководителят на проекта и на катедрата-организатор, доц. д-р Марина Николова. Тя поясни, че основна цел на реализирания проект е изследване на проблемите и възможностите за изграждане на регионални фермерски пазари. По думите й, развитието на пазарите на местни храни е благоприятна възможност за укрепване пазарните позиции на земеделските стопанства, особено на малките, и за осигуряване предлагането на достатъчно качествени местни храни на българските потребители. В тази връзка, по проекта бе организиран първият в Свищов есенен фермерски пазар, в който участваха 27 земеделски производители от региона с представяне на местни селскостопански продукти.\r\nВ приветствието си към участниците в кръглата маса, доц. Кръстевич подчерта, че са малко проектите, които успяват в рамките на плановия хоризонт за реализация да покажат публичен ефект, с изключение на академичните резултати. Представителят на Министерството на земеделието също обърна внимание на важността на този проект за съдбата на българското земеделие. Валери Велковски заяви, че подобни прояви на академичната общност са драгоценен източник на знания, изследователски опит и проучвателни резултати. „Темата за фермерските пазари е въпрос, който има не само икономически, но и социални аспекти, особено на фона на обезлюдяването на българските села. Това е тема и за българските традиции, за автентичната чиста здравословна българска храна, с която всички се гордеем, но която за съжаление днес ни липсва. Тази тема е и един апел към ресорните държавни институции да поощряват развитието на дребното предприемачество, на дребното земеделие, защото то е основата на българската икономика“, заяви проф. Варамезов. \r\nПредставяйки проекта, реализиран от 9-членен екип на катедрата, доц. Николова поясни, че основната изследователска теза, по която са работили е, че за изграждането и функционирането на регионални фермерски пазари за реализация на качествени и екологично чисти местни селскостопански продукти са необходими координирани усилия на земеделските стопани, местните органи на власт, бизнеса и местните общности. Научно-образователните институции могат да подпомогнат процесите на координиране и да предложат модели за изграждане на регионални фермерски пазари. Доц. Николова подчерта, че сред социалните ефекти от реализирането на проекта са: подкрепа на мaлкитe пpoизвoдитeли, като се рекламира и популяризира дейността на местните производители на селскостопански продукти; запознаване на обществеността с качествени и екологично чисти местни земеделски продукти; изграждане на партньорски взаимоотношения между агробизнеса, местните органи на власт и научнообразователната институция. Сред направленията от постигнатите резултати са още професионално развитие на кадрите, чрез придобитите знания и умения за научно-изследователска работа от участващите студенти и докторанти, както и повишаване качеството на учебния процес при задълбочаване на връзката „теория и практика“, и адаптиране на учебния процес към потребностите на бизнеса. По проекта е издаден и сборник с доклади, в който са публикувани разработки по темата на преподаватели, докторанти и студенти от различни специалности. Ръководителят на проекта изрази надежда, че фepмepcкитe пaзapи ще ce пpeвъpнaт в тpaдиция, кoятo да oтгoвapя нa cъвpeмeннитe нyжди нa oбщecтвoтo oт здpaвocлoвнa и eкoлoгичнo чиcтa хpaнa. \r\nТемата на кръглата маса предизвика оживена и задълбочена дискусия относно икономическите и социалните въздействия на фермерските пазари. Коментирани бяха ангажиментите на всеки от най-важните участници в процеса за организация и ефективно функциониране на фермерските пазари, в лицето на държавата, местните власти, неправителствени организации и самите фермери. Участниците от практиката споделиха с какви трудности най-често се сблъскват като био производителите или мaлки пpoизвoдитeли на селскостопански продукти. Дискутирани бяха и добри практики от чуждестранния опит на държави, в които са добре развити фермерските пазари. \r\nСпоред участниците в кръглата маса, на този етап от развитието на фермерските пазари в България се наблюдават редица добри практики, но в същото време липсва достатъчна координация между всички заинтересовани страни, с цел подпомагане на стопаните при директна реализация на тяхната продукция. В тази връзка те смятат, че е необходимо стимулиране на законодателството в подкрепа на малките фермери, обединяване на усилията на държавните институции, неправителствените организации, общините и научните организации, с цел постигане на една обща кауза в полза не само на фермерите от конкретните населени места, но и за удовлетворяване на търсенето от качествени и здравословни продукти с автентичен, местен произход.", "date": "2017.10.09", "title": "Велико Търново: Потенциалът за развитие на фермерските пазари дискутираха на научен форум в Стопанската академия в Свищов представители на теорията и практиката"}
{"url": "http://www.focus-news.net/news/2017/10/09/2444706/afp-antraks-mozhe-da-e-prichinata-za-smartta-na-100-hipopotama-v-namibiya.html", "text": "Над 100 хипопотама умряха в един от националните паркове на Намибия, заявиха от Министерството на околната среда, цитирани от AFP. Според властите най-вероятната причина е антракс.\r\nТрагедията се случи в националния парк „Бвамбвата“.\r\n„Причината за смъртните случаи е неясна, но всички знаци засега сочат към антракс“, каза представител на властите.\r\nПреди смъртта на 100-те хипопотама в „Бвамбвата“ популацията на този животински вид в страната е била около 1300. Симеон Миланов", "date": "2017.10.09", "title": "AFP: Антракс може да е причината за смъртта на 100 хипопотама в Намибия"}
{"url": "http://www.focus-news.net/news/2017/10/09/2444707/prof-aleksandar-marinov-dneshnite-geroi-ot-ksns-edva-li-shte-se-osmelyat-da-povtoryat-nomera-si-shte-ima-stapka-nazad.html", "text": "Днешните „герои“ от КСНС едва ли ще се осмелят да повторят номера си – ще има стъпка назад. Това каза политологът проф. Александър Маринов в интервю за Агенция „Фокус“ във връзка с липсата на кворум на заседанието на КСНС при президента Румен Радев по темата за антикорупционното законодателство.  „Смятам, че „днешните герои“ едва ли ще се осмелят да повторят този номер. Не само защото подобно евтино обяснение не може да мине втори път и защото ще поемат прекалено голяма политическа отговорност. По този начин те ще бъдат изложени на критиките най-малко от страна на президента и от страна на една друга част от политическите сили“, коментира проф. Маринов.  Политологът поясни, че в същото време не очаква на КСНС да се постигне съгласие за изработване на един по-добър общ законопроект за борба с корупцията. Според него политическото противопоставяне се задълбочава, а конфликтността ще нараства. \r\nДеница КИТАНОВА", "date": "2017.10.09", "title": "Проф. Александър Маринов: Днешните „герои“ от КСНС едва ли ще се осмелят да повторят номера си – ще има стъпка назад"}
{"url": "http://www.focus-news.net/news/2017/10/09/2444708/daniela-mandeva-tsentar-za-obshtestvena-podkrepa-sadovo-otchita-se-povishavane-na-broya-na-maloletnite-mayki-v-obshtinata.html", "text": "Отчита се повишаване на броя на малолетните майки в Садовска община. Това съобщи в предаването „Садово в сърцето на Тракия” на Радио „Фокус” - Пловдив Даниела Мандева, управител на Център за обществена подкрепа в Садово. Повишаването се регистрира от миналата година насам най-вече сред ромското население. „15 - 16-годишни момичета стават майки”, каза Мандева. По думите ѝ тези малолетни майки не се изоставят. Центърът ги подкрепя и ги учи как да се грижат за децата си, как да добиват умения, подготвят се със знания за бъдещи раждания. Те обикновено съжителстват с пълнолетен партньор и то със знанието на родителите им.\r\n„В общината има и случаи на деца, жертва на насилие – физическо и сексуално, отново след ромското население”, каза Мандева. С тежките случаи работи психолог, тъй като когато има насилие е трудно детето да си признае само, за да бъде изведено от семейството. Жертви на физическо насилие в семейството стават най-вече 8 - 10-годишни деца, а на сексуално – до 15 - 16 годишни.\r\nЦветана ТОНЧЕВА", "date": "2017.10.09", "title": "Даниела Мандева, Център за обществена подкрепа - Садово: Отчита се повишаване на броя на малолетните майки в общината"}
{"url": "http://www.focus-news.net/news/2017/10/09/2444709/api-vazstanoveno-e-dvizhenieto-na-avtomobili-do-12-tona-prez-prohoda-petrohan.html", "text": "Възстановено е движението на МПС до 12 тона през прохода „Петрохан“. Това съобщиха от пресцентъра на Агенция \"Пътна инфраструктура\". Остава ограничено преминаването на тежкотоварните камиони над 12 тона. За тях обходният маршрут е през Искърското дефиле. \r\nАгенция „Пътна инфраструктура“ призовава шофьорите да карат внимателно, със скорост съобразена с метеорологичните условия и да не предприемат рискови изпреварвания.", "date": "2017.10.09", "title": "АПИ: Възстановено е движението на автомобили до 12 тона през прохода „Петрохан“"}
{"url": "http://www.focus-news.net/news/2017/10/09/2444710/yordanka-fandakova-kmet-na-sofiya-golyama-chast-ot-obshtinskite-bolnitsi-sa-uspeli-da-izplatyat-dalgovete-si.html", "text": "Голяма част от общинските болници в София са успели да изплатят дълговете си. Това каза кметът Йорданка Фандъкова, предаде БНР. Фандъкова посочи, че с близо 10 млн. лв. е дофинансирано общинското здравеопазване тази година. Над 4 млн. лв. са усвоени по европейски проекти. Отделенията в общинските болници, които работят на загуба, се закриват, посочи още Фандъкова.\r\n\"Най-тежка е ситуацията в Пета градска болница. Там обаче успява ръководството с помощта на Общината, на Общинския съвет и комисията в Общинския съвет да намират по-добри решения, за да се освобождават от някои дейности, които са губещи за тях. Това е нашият път. Реформата в общинското здравеопазване предполага насочване на ресурсите там, където има нужда, тоест където пациентите реално търсят нашите болници\", каза столичният кмет.", "date": "2017.10.09", "title": "Йорданка Фандъкова, кмет на София: Голяма част от общинските болници са успели да изплатят дълговете си"}
{"url": "http://www.focus-news.net/news/2017/10/09/2444711/sport-tanya-dimitrova-zavarshi-na-shesto-myasto-na-balkanskiya-shampionat-po-maraton.html", "text": "Таня Димитрова постигна нов личен рекорд и завърши шеста на Балканския шампионат по маратон, който се проведе в Загбер. Тя пробяга дистанцията от 42 километра за по-малко от три часа. Балкански шампион стана Оливера Йевтич, която завърши първа, следвана от хърватката Бояна Белац.", "date": "2017.10.09", "title": "Спорт: Таня Димитрова завърши на шесто място на Балканския шампионат по маратон"}
{"url": "http://www.focus-news.net/news/2017/10/09/2444712/sofiya-ot-10-oktomvri-zapochva-remont-na-patya-prez-prohoda-vladaya-v-uchastaka-ot-cherniya-kos-do-pametnika-na-voynishkoto-vastanie.html", "text": "От утре - 10 октомври, започва ремонт на участък от път I-1 (Е-79) София - Перник, през прохода Владая, съобщиха от пресцентъра на Агенция „Пътна инфраструктура“. Без спиране на движението ще се работи в отсечката от „Черния кос“ до паметника на Войнишкото въстание. Трафикът ще се регулира със светофарна уредба. Превозните средства ще преминават в платното, в което в момента не се извършват ремонтни дейности. Необходимо е шофьорите да карат внимателно и да спазват стриктно пътните знаци, тъй като пътуват през участък в ремонт.\r\nЗа повишаване безопасността на движение, за по-бързото и удобно пътуване в събота и неделя няма да се извършват ремонтни дейности на първокласния път през Владая.\r\nЗа аварийното обезопасяване на скатове по АМ „Люлин“ до 10 ноември е ограничено движението в посока Благоевград в участъка след тунел „Мало Бучино“. Това е отсечката от км 5+412 до км 11+570 на автомагистралата. Движението се осъществява двупосочно в платното в посока София. Целта на предприетите спешни дейности е обезопасяване на скатовете от падащи камъни, които застрашават живота и здравето на пътуващите, и повишаване безопасността на движение. \r\nОт пътноподдържащите дружества Агенция „Пътна инфраструктура“ изисква да работят с пълна мобилизация, за да може планираните дейности да завършат в максимално кратък срок и движението да се осъществява без ограничения.", "date": "2017.10.09", "title": "София: От 10 октомври започва ремонт на пътя през прохода Владая в участъка от „Черния кос“ до паметника на Войнишкото въстание"}
{"url": "http://www.focus-news.net/news/2017/10/09/2444713/afp-shotlandskata-natsionalna-partiya-prizova-ispanskoto-pravitelstvo-da-uvazhi-katalunskiya-vot-za-nezavisimost.html", "text": "„Шотландската национална партия“ призова испанското правителство, „да уважи“ преобладаващото „за“ във вота за каталунска независимост, предава AFP . Това се казва в резолюция на шотландските националисти, които проведоха годишната си конференция.\r\nПартийните членове единодушно приеха резолюцията, която нарича провелия се по-рано този месец каталунски референдум „израз на демократичната воля на народа на Каталуния“. Симеон Миланов", "date": "2017.10.09", "title": "AFP: „Шотландската национална партия“ призова испанското правителство да „уважи“ каталунския вот за независимост"}
{"url": "http://www.focus-news.net/news/2017/10/09/2444714/aktsenti-v-sutreshniya-blok-dobro-utro-balgariya-na-10-oktomvri.html", "text": "След проведените парламентарни избори в Германия започна трудната част, а именно преговори по съставянето на ново управление. Анализатори определиха като най-вероятна така наречената коалиция „Ямайка“. 18-ти октомври е и обявената дата от канцлера Ангела Меркел за старт на преговорите с партията на „Зелени“ и свободните демократи. Кои ще бъдат важните въпроси, пред които ще се изправят преговарящите и кога ще се нареди пъзелът в германския парламент? Темата коментираме с дългогодишния журналист в Германия Мария Стоянова. Днешното провалено заседание на Консултативния съвет за национална сигурност относно необходимите законодателни мерки за противодействие на корупцията даде повод за поредна вълна от взаимни обвинения между управляващи и опозиция. Последва и друга изненада - поредна оставка в ГЕРБ. Кое доведе до провала на Съвета и индикация за какви процеси е случващото се във властта? Тези и още въпроси ще зададем на политолога Първан Симеонов. С оставащите спомени за лятото и все още далеч от зимните месеци сняг натрупа по най-високите части на планините у нас. Какви рискове крие планината със застудяването на времето, имат ли готовност спасителите за реакция при кризисни ситуации и как трябва да действат планинарите, попаднали в такава? Отговорите на тези и още въпроси ще потърсим от Милен Бранатов, от ПСС при БЧК. В минутите след 9.00 часа - ще ви разкажем за 17-ото издание на Международния фестивал на червенокръстките и здравните филми, което ще се проведе във Варна. С помощта на нашите репортери от страната ще ви представим театрални постановки и необходимостта от възпитание в любов към изкуството. Тези и още теми в „Добро утро, България“ от 6.00 до 10.00 с водещ Виктория Месробович.", "date": "2017.10.09", "title": "Акценти в сутрешния блок „Добро утро, България“ на 10 октомври"}
{"url": "http://www.focus-news.net/news/2017/10/09/2444715/kyustendil-selo-slokoshtitsa-shte-bade-domakin-na-parvoto-izdanie-na-festival-na-merakliite.html", "text": "Село Слокощица ще бъде домакин на първото издание на „Фестивал на мераклиите”. Това каза пред Радио „Фокус” – Кюстендил Румен Калфин, кмет на село Слокощица. Фестивалът ще се състои на 20 октомври, от 11.00 часа, в двора на бившето училище. Той се организира от Община Кюстендил, кметството в село Слокощица и читалище „Просвета”. Фестивалът е посветен на 95 години от създаването на читалището и 40 години от създаването на танцовия състав. Организаторите са подготвили конкурси за мераклии. Сред тях са за „Най-добра баница“, “Най-добър зелник“ и „Най-добра пита“, както и конкурси за „Най-добро домашно вино“ и „Най-добра домашна ракия“. В музикалната част ще се включат ансамбъл „Багреница”, фолклорна група „Гайтанче”, танцов състав „Родолюбие”, фолклорна група „Бисери”, както и кукерската група към селото.\r\nВенцеслав ИЛЧЕВ", "date": "2017.10.09", "title": "Кюстендил: Село Слокощица ще бъде домакин на първото издание на „Фестивал на мераклиите”"}
{"url": "http://www.focus-news.net/news/2017/10/09/2444716/plovdiv-818-sa-podadenite-molbi-za-tseleva-pomosht-za-otoplenie-v-obshtina-sadovo.html", "text": "818 са подадените молби за целева помощ за отопление в Община Садово. Това съобщи в предаването „Садово в сърцето на Тракия” на Радио „Фокус” - Пловдив Таня Налбантова, директор на Дирекция „Социално подпомагане” в община Първомай. На 75 лица помощта е отказана, тъй като не отговарят на изискванията. Бройката се запазва приблизително като миналогодишната. Помощи за първокласник са получили 108 семейства, като приема на документи продължава до 15 октомври. Еднократната помощ, която държавата отпуска е в размер на 250 лева. „69 са социално слабите семейства в община Садово, които се подпомагат от „Социално подпомагане”, каза още Налбантова. В общината няма регистрирани бездомници. „Те обикновено ходят по гари и оживени места в големите градове като Пловдив”, коментира Налбантова.\r\nЦветана ТОНЧЕВА", "date": "2017.10.09", "title": "Пловдив: 818 са подадените молби за целева помощ за отопление в община Садово"}
{"url": "http://www.focus-news.net/news/2017/10/09/2444717/vitsepremierat-ekaterina-zaharieva-se-sreshtna-s-polskiya-si-kolega-vitold-vashchikovski.html", "text": "Заместник министър-председателят и министър на външните работи Екатерина Захариева се срещна във Варшава с министъра на външните работи на Полша Витолд Вашчиковски. Двамата обсъдиха въпроси на двустранните отношения и възможностите за засилване на сътрудничеството в различни отрасли на икономиката. Това съобщиха от пресцентъра на МВнР.\r\nСтокообменът между двете държави е 1,6 млрд. евро и продължава да расте, като само за последните 7 месеца износът от България се е увеличил с 20 процента. В процес на подготовка са и инвестиции на три полски компании общо за 70 млн. евро.  \r\nМинистър Вашчиковски подчерта, че България е сигурна и предпочитана дестинация за полските туристи, които непрекъснато се увеличават. Самият той идвал редовно на почивка в България от 1976 година насам.   \r\nМинистър Захариева веднага го покани да посети отново страната ни, включително по повод 100 години от установяване на дипломатически отношения с Полша, които се навършват през декември 2018 г.   \r\nОбсъдени бяха и различни проекти от военно-техническото сътрудничество. \r\nДвамата министри обсъдиха и редица въпроси от европейския дневен ред, включително разширяването на Съюза, напускането на Обединеното кралство и миграцията.   \r\nЗахариева запозна колегата си с приоритетите на Българското председателство на Съвета на ЕС и изрази специална благодарност към Полша за подкрепата за членството ни в Шенген.   \r\nВашчиковски запозна Захариева с полските инициативи в областта на регионалното сътрудничество.  \r\nПо-рано през деня министър Захариева проведе работна среща със служителите на българското посолство във Варшава, на която бяха обсъдени политическите, търговско-икономически и културни връзки между двете държави.", "date": "2017.10.09", "title": "Вицепремиерът Екатерина Захариева се срещна с полския си колега Витолд Вашчиковски"}
{"url": "http://www.focus-news.net/news/2017/10/09/2444718/veliko-tarnovo-15-mezhdunarodni-proekta-e-realizirala-staroprestolnata-gimnaziya-po-ikonomika-ot-2000-godina-nasam.html", "text": "15 международни проекта е реализирала Старопрестолната професионална гимназия по икономика във Велико Търново от 2000 година насам. Това съобщи за Радио „Фокус“ – Велико Търново Соня Маркова, учител в гимназията и ръководител на проектите. Тя отбеляза, че проектите са реализирани по различни програми – „Коменски“, „Леонардо да Винчи“, „Младежта в действие“, „Еразъм+“ и други. За този период са реализирани шест проекта за мобилност, с провеждане на триседмични учебни практики в чужди европейски офиси – в Германия, Австрия и Португалия. Соня Маркова посочи, че над 420 ученици и учители са участвали в тези международни транснационални проекти. „Това доказва, че гимназията има висок капацитет по отношение на иницииране, подготовка и изпълнение на транснационални проекти. Ползите от международни проекти за едно училище са безспорни. На първо място са придобиване на умения за работа в екип, допълване на познанията в различни области на теорията и практиката, повишаване на квалификацията, осъществяване на чуждоезиков и междукултурен диалог между участниците в транснационалните мобилности. Не на последно място се осъществява и успешно партньорство с бизнеса. Запознаваме се и после прилагаме добри практики на колегите от други европейски страни. Всичко това води към повишаване на интереса на учениците към професионалното образование и обучение и развиване на техните лични и професионални компетентности“, добави Соня Маркова.\r\nНадежда КРЪСТЕВА", "date": "2017.10.09", "title": "Велико Търново: 15 международни проекта е реализирала Старопрестолната гимназия по икономика от 2000 година насам"}
{"url": "http://www.focus-news.net/news/2017/10/09/2444719/reuters-turtsiya-mozhe-da-potarsi-drugi-dostavchitsi-na-orazhie-ako-rusiya-otkazhe-savmestno-proizvodstvo-i-spodelyane-na-raketni-tehnologii.html", "text": "Турция ще потърси сделка за придобиването на ПРО (противоракетни) и ПВО (противовъздушни) системи с друга страна, ако Русия не се съгласи на съвместно производство на ракетните системи, заяви турският външен министър, цитиран от Reuters.\r\nТурция се надява, че сделката с Русия ще й позволи да придобие технологията за разработването на собствени защитни системи. Министърът на външните работи Мевлют Чавушоглу подчерта, че двете страни са се съгласили на съвместно производство.\r\n„Ако Русия не иска да се съгласи, ще сключим споразумение с друга страна. Но не сме получили официален негативен отговор“, каза Чавушоглу.\r\n„Контактите и преговорите на експертно ниво в контекста на сделката продължават. Мога да заявя само това“, каза говорителят на Кремъл Дмитрий Песков.\r\nПо-рано Чавушоглу каза, че първоначално Турция се е надявала да постигне споразумение със съюзниците си от НАТО, но е получила най-добрата оферта от Русия. Симеон Миланов", "date": "2017.10.09", "title": "Reuters: Турция може да потърси други доставчици на оръжие, ако Русия откаже съвместно производство и споделяне на ракетни технологии"}
{"url": "http://www.focus-news.net/news/2017/10/09/2444720/blagoevgrad-akad-hristo-grigorov-vnuk-na-balgarskiya-revolyutsioner-ichko-boychev-be-udostoen-sas-zvanieto-pocheten-grazhdanin-na-simitli.html", "text": "Акад. Христо Григоров, председател на Български червен кръст и внук на легендарния български революционер Ичко Бойчев, бе удостоен със званието „Почетен гражданин на Симитли“. Това се случи по време на тържествена сесия на Общински съвет – Симитли, която се провежда в Народно читалище „Св. Климент Охридски“ в общинския център, предаде репортер на Радио „Фокус“ – Пирин. Специалното заседания на местният парламент бе открито от неговия председател Владимир Христов, който обяви, че има кворум – 15 от 17 общински съветници. Заместник-кметът на Община Симитли Евгения Георгиева в резюме разказа интересни исторически факти около освобождението на Симитли, а също така представи с няколко думи и самата биография на акад. Григоров. След което Владимир Христов подложи решението на гласуване. Допитването бе явно, като 100 % от общинските съветници дадоха своето положително становище. Отличието се връчва на акад. Григоров заради тесните връзки, които той има със Симитли като внук на войводата Ичко Бойчев, който на четвъртия ден от избухването на Балканската война през 1912 година освобождава Симитли от турско робство. Кметът на Община Симитли Апостол Апостолов лично връчи почетния плакет на акад. Григоров, заявявайки, че за него това е огромна чест. \r\nСпециални гости на събитието са областният координатор на ПП ГЕРБ и народен представител Даниела Савеклиева, както и депутатите Стефан Апостолов и Александър Мацурев. \r\nЛивия НИНОВА", "date": "2017.10.09", "title": "Благоевград: Акад. Христо Григоров, внук на българския революционер Ичко Бойчев, бе удостоен със званието „Почетен гражданин на Симитли“"}
{"url": "http://www.focus-news.net/news/2017/10/09/2444721/zam-ministar-georg-georgiev-shte-nagradi-lari-korolov-kanadski-grazhdanin-viden-deets-na-makedonskata-patriotichna-organizatsiya-s-nay-visokoto-otlichie-na-mvnr-zlatna-lavrova-klonka.html", "text": "Заместник-министър Георг Георгиев ще награди Лари Королов, канадски гражданин, виден деец на Македонската патриотична организация, с най-високото отличие на Министерството на външните работи  - „Златна лаврова клонка”, за неговия принос за заздравяване на връзките на Организацията с Родината и опазване на националната и културна идентичност и самосъзнание на членуващите в нея членове. Това съобщиха от пресцентъра на Министерството на външните работи.\r\nМакедонската патриотична организация (МПО) е най-голямата и важна организация на българските имигранти в Канада и САЩ, която е създадена през 1922 г. Един от най-изтъкнатите членове и лидери на МПО е Лари Королов от гр. Торонто - защитник на българската историческа памет. \r\nЦеремонията по награждаването ще се състои на 10 октомври от 15.30 часа в МВнР, зала \"Договори\". \r\nПредставители на медиите са поканени да присъстват на събитието.", "date": "2017.10.09", "title": "Зам.-министър Георг Георгиев ще награди Лари Королов, канадски гражданин, виден деец на Македонската патриотична организация, с най-високото отличие на МВнР  - „Златна лаврова клонка“"}
{"url": "http://www.focus-news.net/news/2017/10/09/2444722/pregled-na-mezhdunarodnite-novini-do-18-chasa-agentsiya-fokus.html", "text": "Най-малко осем души са загинали при сблъсъка в Средиземно море между кораб, плаващ под тунизийски флаг, и лодка с около 70 мигранти на борда. След инцидента, случил се край бреговете на столицата на северноафриканската държава, съдбата на десетки хора остава в неизвестност.\r\nПо предварителни данни голяма част от хората са спасени. Плавателният съд, превозвал мигрантите, е потънал след удара с тунизийския кораб.\r\nГоворите на Въоръжените сили на Малта потвърди, че морското произшествие се е случило в зоната, в която островната държава извършва координирани спасителни операции. На мястото на инцидента е изпратен самолет, който да проучи ситуацията.\r\nСъщевременно италианските медии съобщиха, че от пристанището Лампедуза е изпратен кораб на бреговата охрана. Има данни и за военен кораб, насочващ се към зоната на инцидента.\r\n*** Сондажите с партията „Зелени“ и свободните демократи на Кристиан Линднер за съставяне на новото германско правителство ще започнат следващата сряда, 18 октомври. Това заяви канцлерът на ФРГ Ангела Меркел в рамките на пресконференция в Берлин.\r\nПри откриването на пресконференцията канцлерът Меркел определи споразумението между двете сестрински партии като „много добра основа“ за началото на сондажите за съставяне на новото германско правителство. „Наистина не беше лесно постигането му“, подчерта лидерът на ХДС.\r\nПървоначално бе съобщено, че в понеделник Съюзът (ХДС/ХСС) ще покани официално „Зелени“ и свободните демократи на преговори за формирането на „ямайска коалиция“. По-късно източници от политическите кръгове в Берлин обясниха, че сондажите по всяка вероятност няма да започнат преди изборите за регионален парламент на провинция Долна Саксония. Те ще се проведат следващата седмица.\r\n*** Цели 208 дни след изборите четири партии постигнаха споразумение за съставяне на новото правителство на Нидерлания. В него ще влизат Народната партия за свобода и демокрация (НПСД) на премиера Марк Рюте, „Християнско-демократичен апел“, „Демократи 66“, и „Християнски съюз“.\r\nНовата коалиция ще контролира само 76 от общо 150 места в долната камара на парламента. \r\nСлед края на преговорите премиерът Рюте сподели пред журналисти: „Наистина съм щастлив.  Точно в деня, в който преговорите за коалиция щеше да надмине предишния рекорд за формиране на правителство, постигнахме споразумение ... Ще го споделим с нашите депутати този следобед\", добави премиерът на Нидерландия. \r\nПреговорите за съставяне на новото правителство продължиха рекордните 208 дни – точно толкова, колкото бяха необходими за съставяне на коалиционен кабинет през далечната 1977 г.\r\n*** Самолет на авикомпания „Търкиш Еърлайнс“ бе принуден да извърши аварийно кацане на международното летище „Швехат“ в австрийската столица заради дим на борда на машината. \r\nМашината е приземена на столичното летище около 11 часа сутринта. Съгласно разпространените данни, голям отряд на противопожарните служби и полицейски хеликоптер са били изпратени на място. \r\nУточнява се, че самолетът се е движел по направление Истанбул-Брюксел. По предварителна информация няма пострадали. Остава неясно дали самолетът е имал техническа повреда или тревогата е била фалшива. Към момента служителите на „Търкиш Еърлайнс“ не са на разположение за коментар.\r\n*** Напрежението между Турция и САЩ, материализирано с преустановяване за неопределен срок на визовото обслужване между двете държави, предизвика истински срив на Истанбулската фондова борса. Сутрешният сеанс започна със спад от 3.66% с борсов индекс 100 324 пункта, а за кратко време спадна още на нивото от 99 271 пункта, или общо с 4.67%. Преди това турската лира регистрира рекордно обезценяване спрямо щатския долар и еврото, посочва още ДХА.\r\n*** След ареста на Метин Топуз – турски гражданин и служител в Генералното консулство на САЩ В Истанбул, напрежението между двете държави прерасна във взаимно замразяване за неопределен срок на визовото обслужване.  Днес това напрежение получи и ново измерение. По повод окончателното си отпътуване от Турция посланикът на САЩ Джон Бас е поискал протоколна среща на учтивост от министъра на правосъдието Абдюлхамит Гюл. Турският министър обаче категорично е отказал а го приеме, посочва още „Ватан”.\r\n*** Държавният департамент на САЩ даде зелена светлина за продажбата на противоракетни системи THAAD на стойност 15 милиарда долара на Саудитска Арабия. Освен ПРО системите Риад ще и радарна технология. За да може сделката да бъде осъществена легално, остава конгресът да я одобри. Ако това се случи, както се очаква, Саудитска Арабия ще стане втората държава, която закупува въпросната противоракетна система след Обединените арабски емирства.\r\nПакетът, който Саудитска Арабия ще закупи включва 44 установки THAAD, 360 ракетни прихващача, 16 контролни и комуникационни мобилни тактически станции THAAD и седем радара THAAD AN/TPY. В пакета влизат и 43 камиона, влекачи, както и оборудване за поддръжка и комуникация.\r\n„Тази продажба засилва националната сигурност и външнополитическите интереси на САЩ, а също така подкрепя и дългосрочната сигурност на Саудитска Арабия и Персийския залив пред лицето на иранската и други регионални заплахи“, заявиха от американската Агенция за сътрудничество в отбраната и сигурността.\r\n*** Полша ще създаде войски за киберотбрана. Това заяви полският министър на отбраната Антоний Мачеревич по време на провелата се в Краков конференция CYBERSEC.\r\n„Взехме решение за създаването на киберотбранителни войски, както и за разширението на дейността на Националния център за криптология“, заяви той.\r\nПремиерът на Полша Беата Шидло също заяви, че в правителството ще се създаде департамент по въпросите на киберпространството.\r\n*** Русия и Китай призоваха за въздържане по севернокорейската тематика, след като Доналд Тръмп заяви, че „само едно нещо ще свърши работа“ за справяне с режима в Пхенян.\r\n„Москва е призовавала, и продължава да призовава замесените страни в конфликта, както и тези, които имат нещо общо с въпроса, да се въздържат и да избягват всякакви действия, които биха влошили ситуацията“, заяви говорителят на Кремъл Дмитрий Песков.\r\nГоворителят на китайското Министерство на външните работи Хуа Чунянг също призова всички страни да се въздържат от агресивни коментари, заявявайки, че ситуацията е изключително екстремна и сложна.\r\nТя добави, че Пекин се надява всички заинтересовани страни да не се дразнят или да влошават ситуацията, а да действат предпазливо.\r\n*** Русия няма да признава решенията на Европейския съд за правата на човека, ако председателят на Парламентарната асамблея на Съвета на Европа (ПАСЕ) бъде избран без участието на руска делегация. Това заяви говорителят на Съвета на Руската федерация Валентина Матвиенко.\r\n„За нас решенията на Европейския съд няма да бъдат легитимни“, заяви тя на въпрос ще ги признава ли Русия, ако в  избора на председател на ПАСЕ не участва руска делегация.\r\nТя добави, че без руско представителство легитимността на новоизбрания председател на ПАСЕ, ще бъде „под голям въпрос“.\r\n***", "date": "2017.10.09", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/10/09/2444723/ministar-nikolina-angelkova-zasilvame-reklamata-na-balgariya-kato-destinatsiya-za-chetiri-sezona-po-letishtata.html", "text": "Представянето на България като атрактивна дестинация за четири сезона трябва бъде приоритетно и засилено, особено по време на българското председателство на Съвета на Европейския съюз. Надяваме се на по-засилена рекламна дейност на летищата Варна и Бургас. Това заяви министърът на туризма Николина Ангелкова, която проведе работна среща с Улрих Хеппе, главен изпълнителен директор на „Фрапорт Туин Стар Еърпорт Мениджмънт“ АД (ФТСЕМ), концесионер на летище \"Бургас\" и летище \"Варна\". Двамата се обединиха около идеята, че страната трябва да работи активно за това да бъде разпознаваема, всесезонна дестинация, предлагаща качествени туристически услуги. Това съобщиха от пресцентъра на Министерството на туризма.\r\nГлавният изпълнителен директор на ФТСЕМ поздрави министър Ангелкова за положителните резултати, които бележи българският туризъм последните две години. Отчитаме високи нива на пристигащите пътници, отбеляза Хеппе. \r\nМинистерството вече активно подготвя следващия летен сезон и отсега 5-звездни хотели за Лято 2018 са резервирани. Продължаваме да водим преговори със световните туроператори ТУИ, „Томас Кук“, „Дер Туристик“, за да поставим много добра основа за следващото лято, допълни министър Ангелкова.", "date": "2017.10.09", "title": "Министър Николина Ангелкова: Засилваме рекламата на България като дестинация за четири сезона по летищата"}
{"url": "http://www.focus-news.net/news/2017/10/09/2444724/kapsh-trafik-solyushans-e-opredelen-za-izpalnitel-na-tol-sistemata.html", "text": "Консорциум „Капш Трафик Солюшънс“ е определен за изпълнител на обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа, съобщиха от пресцентъра на Агенция „Пътна инфраструктура“. Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). Председателят на Управителния съвет на Агенция „Пътна инфраструктура“ инж. Дончо Атанасов подписа решението за класиране на участниците в процедурата и определянето на изпълнител на обществената поръчка. \r\nКласирането на участниците, съгласно обявения критерий за оценка „Икономически най-изгодна оферта“, е следното:\r\n-\tКонсорциум „Капш Трафик Солюшънс“ - с комплексна оценка 100 точки;\r\n-\tКонсорциум „Тол България“ - с комплексна оценка 74,27 точки.\r\nСрокът за изпълнение на обществената поръчка е 19 месеца. Изграждането на тол системата ще бъде за сметка на избрания изпълнител. След успешното й внедряване инвестицията следва да се възвърне чрез събраните приходи.", "date": "2017.10.09", "title": "„Капш Трафик Солюшънс“ е определен за изпълнител на тол системата"}
{"url": "http://www.focus-news.net/news/2017/10/09/2444725/prezidentat-rumen-radev-nalozhi-veto-varhu-razporedbi-ot-zakona-za-otbranata-i-vaorazhenite-sili.html", "text": "Президентът Румен Радев връща за ново обсъждане в Народното събрание разпоредби от Закона за изменение и допълнение на Закона за отбраната и въоръжените сили на Република България, приет от 44-то Народното събрание на 27 септември 2017 г. Това съобщиха от прессекретариата на държавния глава. Според държавният глава с § 1, с който се изменя чл. 79 от Закона за отбраната и въоръжените сили на Република България се въвеждат нови, завишени и кумулативно приложими изисквания за заемане на длъжността „постоянен секретар на отбраната“ като най-висш държавен служител в Министерството на отбраната. Президентът счита, че новата редакция няма да преодолее съществуващите неясноти и непълноти в действащата законова уредба и създава условия за дискриминация спрямо редица категории лица. Новите изисквания не са гаранция за по-висок професионализъм.\r\nС § 3 от приетия закон се предвижда удостоените с висше военно звание офицери да се представят в Комисията по отбрана на Народното събрание от министъра на отбраната или определен от него заместник-министър. По този начин законодателят създава нова фаза в процедурата за удостояване с висши военни звания, която се развива пред помощен орган на Народното събрание с участието на министъра на отбраната или определен от него заместник-министър. Това не намира опора в Конституцията и нарушава баланса между органите за ръководство на отбраната. Съгласно чл. 100, ал. 2 от Основния закон удостояването с висши военни звания е правомощие на президента, упражнявано по предложение на Министерския съвет. Това е споделената компетентност между правомощията на президента като върховен главнокомандващ и функциите на правителството по общо ръководство на Въоръжените сили (чл. 100, ал. 1 и чл. 105, ал. 2 от Конституцията). Тя е израз на взаимодействието между два конституционно определени органа на държавата с оглед изключително значимите публични функции, осъществявани от висшия команден състав на Въоръжените сили.\r\nПредставянето пред Комисията по отбрана, след като е изпълнен фактическият състав на удостояването с висше военно звание, създава усещането, че е самоцелно и единствено провокирано от факта на издадения указ. Освен това законът не дава отговор на въпроса дали при всяко удостояване с висше офицерско звание на един и същи офицер следва да се прави такова представяне. Това може да доведе до практическото обезсмисляне на разпоредбата, ако е необходимо отново да се представят вече представени лица. Тази неясна разпоредба, в която трудно се разпознава вложеният смисъл, не допринася за утвърждаването на правовата държава. Същевременно тя крие риск от политизиране на висшия команден състав на Въоръжените сили.\r\nПо изложените мотиви и на основание чл. 101, ал. 1 от Конституцията на Република България, президентът Румен Радев връща за ново обсъждане в Народното събрание разпоредбите на § 1 и § 3 от Закона за изменение и допълнение на Закона за отбраната и въоръжените сили на Република България, приет на 27 септември 2017 г.", "date": "2017.10.09", "title": "Президентът Румен Радев наложи вето върху разпоредби от Закона за отбраната и въоръжените сили"}
{"url": "http://www.focus-news.net/news/2017/10/09/2444726/kurdistan24-vsyaka-turska-operatsiya-v-afrin-shte-sreshtne-silnata-saprotiva-na-siriyskite-kyurdi.html", "text": "Турската армия ще се изправи пред силен отпор от страна на кюрдските сили, ако властите в Анкара решат да нахлуят в сирийската провинция Африн, заяви представител на местните кюрдски власти, цитиран от Kurdistan24 .\r\n„Всяка военна операция на турските сили в Африн ще се провали, тъй като ще предизвика сериозен и неочакван отпор“, заяви началникът на Отбранителния и самозащитен орган Резан Гило.\r\n„Турското нашествие има за цел да провали кюрдския проект в Северна Сирия, както и да наложи обсада над Африн. Турция не се интересува от борбата срещу терористите“, добави кюрдският представител.\r\n„Целта на турското правителство в Идлиб е да се попречи на кюрдите, да свържат кюрдските кантони на Сирия и да обявят федерация“, заяви кюрдският лидер от „Патриотичния съюз на Кюрдистан“ Хасан Салех. Симеон Миланов", "date": "2017.10.09", "title": "Kurdistan24: Всяка турска операция в Африн ще срещне силната съпротива на сирийските кюрди"}
{"url": "http://www.focus-news.net/news/2017/10/09/2444727/akad-hristo-grigorov-vnuk-na-legendarniya-balgarski-revolyutsioner-ichko-boychev-ako-nashite-detsa-ne-znayat-i-ne-pomnyat-istoriyata-i-geroite-ni-to-te-i-balgariya-nyama-da-imat-badeshte.html", "text": "Ако нашите деца не знаят и не помнят историята и героите ни, то те и България няма да имат бъдеще. Това каза председателят на Български червен кръст и внук на легендарния български революционер Ичко Бойчев – акад. Христо Григоров по време на тържествена сесия на Общински съвет – Симитли, на която той бе удостоен със званието „Почетен гражданин на Симитли“ по повод 105-ата годишнина от Балканската война и освобождението на Симитли от турско робство, предаде репортер на Радио „Фокус“ – Пирин. Той изрази благодарността си към Община Симитли и общинският съвет за званието, което му бе връчено, заявявайки, че днес е специален ден за него, защото не всеки ден човек получава подобни отличия. „Днес е един голям ден не само за моето семейство, но и за всички наши деца и внуци. Те трябва да знаят, че нашите деди са се борили за нашата свобода. Ние искаме децата ни да знаят и помнят, защото ако те не знаят за подвизите на нашите герои, то те и държавата ни нямат бъдеще“, каза още акад. Григоров. Той допълни, че всички ние сме тези, които градим миналото на децата ни, но и спомагаме за това те да знаят за своите традиции и история. „5 и 9 октомври са велики дати в нашата история. Приемам званието почетен гражданин с благодарност, защото то е символ, че помним нашите герои“, заяви акад. Григоров. \r\nЛивия НИНОВА", "date": "2017.10.09", "title": "Акад. Христо Григоров, внук на легендарния български революционер Ичко Бойчев: Ако нашите деца не знаят и не помнят историята и героите ни, то те и България няма да имат бъдеще"}
{"url": "http://www.focus-news.net/news/2017/10/09/2444728/kyustendil-napalno-obnovena-e-baza-zornitsa-kam-detska-gradina-parvi-yuni.html", "text": "Напълно обновена е база „Зорница” към Детска градина „Първи юни” в Кюстендил. Това каза пред Радио „Фокус” – Кюстендил директорът на детското заведение Даниела Виткова. Сградата на детската градина е ремонтирана по проект на Община Кюстендил, финансиран от Оперативна програма „Региони в растеж”. Целта на извършените дейности е подобряване на техническото състояние на образователната инфраструктура, на работната среда, както и внедряване на мерки за енергийна ефективност. Сред тях са външна топлоизолация, изолация на покрива и монтиране на слънчева колекторна инсталация. Подменени са дограмата, осветителните тела и отоплителната инсталация.\r\nВенцеслав ИЛЧЕВ", "date": "2017.10.09", "title": "Кюстендил: Напълно обновена е база „Зорница” към Детска градина „Първи юни“"}
{"url": "http://www.focus-news.net/news/2017/10/09/2444729/predstoyashti-sabitiya-v-stranata-za-10-oktomvri-agentsiya-fokus.html", "text": "***\r\nОт 16.00 часа в Гербовата зала на „Дондуков“ 2 държавният глава Румен Радев ще връчи 15-ите президентски отличия „Джон Атанасов“ на млади български учени в областта на компютърните науки в четири категории. \r\n*** \r\nОт 09.00 часа в „София Хотел Балкан“ министърът на здравеопазването проф. Николай Петров ще открие Четвъртата годишна конференция „Иновации и добри практики в здравния сектор“.\r\n***\r\nОт 09.00 часа министърът на българското европредседателство Лиляна Павлова ще открие Глобален ИТ център за компетенции на европейска технологична компания Atos на ул. „Рачо Петков Казанджията“ №4.\r\n***\r\nОт 08.50 часа летище София ще посрещне рекордния за българско летище 5-милионния пътник. Той ще бъде поздравен от ръководството на летището и посрещнат с народни песни и танци на деца от столично училище.\r\n***\r\nОт 09.00 часа в София ТехПарк ще се проведе Международна конференция „От европейска към национална здравна политика“ под патронажа на ректора на МУ – София проф. д-р Виктор Златков, дм, във връзка със 100 годишнината на университета.\r\n***\r\nОт 09.00 часа в зала „Триадица” на Гранд хотел София Американската търговска камара в България организира дискусия на тема: Общият регламент за защита на личните данни в ЕС: Изисквания и предизвикателства за бизнеса”.\r\n***\r\nОт 09.30 часа ще започне заседанието на Съдийската колегия на Висшия съдебен съвет.\r\n***\r\nОт 09.30 часа 6-ти състав на Специализирания наказателен съд ще заседава по делото срещу Х. Кьосев, К. Димитров, И. Спасов за организиране и ръководене на организирана престъпна група, създадена с цел изнудване.\r\n***\r\nОт 09.30 часа 2-ри състав на Софийски градски съд ще заседава по делото срещу прокурор Димитър Захариев (чл. 143, ал. 1, чл. 338, ал. 1 НК)\r\n***\r\nОт 10.00 часа в Дома на Европа ще се проведе международната конференция „Бъдещето на Европа и българската перспектива”, организирана от Института за икономика и международни отношения и сп. „Икономист”. \r\n***\r\nОт 10.00 часа в сградата на КЕВР ще се проведе открито заседание за обсъждане на доклад, относно утвърждаване на пределна цена на топлинна енергия и определяне на преференциална цена на електрическа енергия от комбинирано производство на „Топлофикация Петрич” ЕАД.\r\n***\r\nОт 10.00 часа 8-ми състав на Специализирания наказателен съд ще заседава по делото срещу Д. Колев, Г. Банев, Ч. Дюлгеров, Ю. Кузнецов, Д. Шопов, И. Илиев и Й. Бозукова за организиране и ръководене на организирана престъпна група, създадена с цел изнудване.\r\n***\r\nОт 10.00 часа в БТА Българското сдружение за проучване на затлъстяването и съпътстващите го заболявания (БАСОРД) ще даде пресконференция, на която ще дискутира ролята на т.нар. „имитиращи” храни за развитието на наднормено тегло и въздействието им върху генома. Сдружението ще представи инициативата „Училище за здраве – за деца, родители и учители\" с принос към профилактиката на социално значими заболявания и предимно на детското затлъстяване.\r\n***\r\nОт 10.00 часа 4-ти състав на Специализирания наказателен съд ще заседава по делото срещу М. Георгиева, А. Ангелов, А. Янков, Г. Божилов, М. Кулишев, М. Стоянов, М. Георгиев, О. Попов, П. Цеков за образуване и ръководене на организирана престъпна група. \r\n***\r\nОт 10.00 часа 10-и състав на Специализирания наказателен съд ще заседава по делото срещу Р. Чолов и П. Иванова за образуване и ръководене на организирана престъпна група. \r\n***\r\nОт 10.00 часа 16-и състав на Специализирания наказателен съд ще заседава по делото срещу И. Игликов, Д. Игликов и М. Дойков за образуване и ръководене на организирана престъпна група. \r\n***\r\nВ 10.15 часа в кампуса на училището на ул. „Сияние” 1 в кв. „Панчарево“ ще бъде дадено началото на изграждането на новия артцентър към Англо-Американско училище.\r\n***\r\nОт 10.30 часа в София Лайв Клуб ще се проведе пресконференция на израелската певица Ясмин Леви. \r\n***\r\nОт 11.00 часа Административен съд София – град ще разгледа протеста на Върховна административна прокуратура срещу увеличаване цената на природния газ.\r\n***\r\nОт 11.00 часа в зала „София“ на „Гранд Хотел София“ ще бъде представен 15. брой на „Юридически барометър” – гражданска инициатива, която стартира през 2010 г.\r\n***\r\nОт 11.00 часа в изложбена зала „Архиви“ на ул. „Московска“ 5 Държавна агенция „Архиви“ организира пресконференция на тема „Българските държавни архиви пред предизвикателствата на Българското европредседателство“.\r\n***\r\nОт 11.00 часа в Националния пресклуб на БТА зам.-ректорът на Лесотехническия университет доц. д-р Нено Тричков ще даде пресконференция във връзка с началото на проекта „Подкрепа за развитието на научния капацитет в Лесотехническия университет“. В пресконференцията участие зще вземат и проф. д-р Румен Томов – координатор на проекта; Сабина Генева – счетоводител на проекта; Христина Стефанова и Владимир Томов – сътрудници към проекта.\r\n***\r\nОт 11.00 часа в Културния център „Люлин“ ще се проведе пресконференция във връзка със заключителната изложба по проект „Заедно творим на люлинския Крим”.\r\n***\r\nОт 12.00 часа в Пресклуб „България” на Националния стадион „Васил Левски” София2018 организира пресконференция.\r\n***\r\nОт 12.00 часа в Националния пресклуб на БТА Николай Колев – Босия ще даде пресконференция „Мятането на развалени домати по политици, администрация и магистратура е официално разрешено”.\r\n***\r\nОт 12.30 часа ръководството на Съюза на демократичните сили ще даде пресконференция в централата на партията на ул. „Г.С.Раковски” 134.\r\n*** \r\nОт 13.00 часа в зала 610 на Централно управление на НАП (бул. Дондуков 52) ще се проведе брифинг. На събитието ще бъде даден официален старт на втория сезон на Лотария с касови бележки, организиран от НАП.\r\n***\r\nОт 13.00 часа в Националния пресклуб на БТА Асоциацията на застрахователните брокери в България ще даде пресконференция във връзка с предстоящата Национална кръгла маса „Устойчиво развитие на застрахователния и осигурителния пазар в условията на динамична регулаторна среда” (14 – 15 октомври).\r\n***\r\nОт 13.00 часа 2-ри ти състав на Специализирания наказателен съд ще заседава по делото срещу О. Милчев, Г. Илиев, Т. Романов, Е. Стоянов, З. Танев, М. Георгиев, Н. Петков, Т. Танев, Г. Евлогиев, Е. Гарвански, Н. Данкинов, В. Савов, Е. Стоянова и У. Шейнова за образуване и ръководене на организирана престъпна група. \r\n***\r\nОт 13.00 часа 12-ти състав на Специализирания наказателен съд ще заседава по делото срещу С. Стефанов, М. Минчев, Я. Василев, Д. Миланов, К. Велинов, А. А. Хамуи, П. Сурчев, Г. Георгиев и М. Добрев за отвличане на лица. \r\n***\r\nОт 13.30 часа 11-ти състав на Специализирания наказателен съд ще заседава по делото срещу Р. Димитров за изнудване. \r\n***\r\nОт 14.00 часа в зала „Тържествена“ на Университета за национално и световно стопанство (УНСС) проф. Марио Монти ще изнесе публична лекция на тема „Могат ли националните политики да продължат да подкрепят международната интеграция? Случаят „Европейски съюз“.\r\n***\r\nОт 14.00 часа в сградата на Българска стопанска камара на ул. „Алабин” 16-20 ще се проведе семинар на тема „Психология на цените”, посветен на възможностите за увеличаване на продажбите и промяна на възприятието на цените в нашите клиенти чрез използване на специфични психологически техники. \r\n***\r\nОт 14.30 часа в Независимия театър на ул. „Върбица“12 водещи маркетингови специалисти и изследователи от България, Румъния и Германия ще участват в конференция „Разпали въображението“ и ще дискутират по темата за нагласите на потребителите в новата цифрова среда.\r\n***\r\nОт 14.30 часа 10-и състав на Специализирания наказателен съд ще заседава по делото срещу Д. Вангелов, Л. Мачанев и А. Христов за организиране и ръководене на организирана престъпна група.\r\n***\r\nОт 15.00 до 17.00 часа народният представител от „БСП за България” Христо Проданов и общинският съветник Борис Цветков ще бъдат на разположение на софиянци в постоянната приемна на БСП – София на ул. „Леге” №10, етаж 1.\r\n*** \r\nОт 15.30 часа в зала „Договори“ на Министерство на външните работи зам.-министър Георг Георгиев ще награди Лари Королов, канадски гражданин, виден деец на Македонската патриотична организация, с най-високото отличие на МВнР  - „Златна лаврова клонка“.\r\n***\r\nОт 16.00 часа в зала на 1 етаж в МБАЛ „Света София” ще се проведе безплатна лекция за здравословен начин на живот „Здрави Заедно”.\r\n***\r\nОт 17.00 до 19.00 часа в Българския културен център на ул. „Веслец” 13 ще се проведе кръгла маса/дискусия на тема „В началото бе Словото или силата на вътрешната комуникация”. \r\n***\r\nОт 17.30 часа на пл. „Независимост” (под куполите на Ларгото) ще се проведе обществено обсъждане на Задание за разработване на концептуален архитектурно-градоустройствен проект за площад „Света Неделя”.\r\n***\r\nОт 18.00 часа в Културен център „Люлин“ ще бъде представена изложба на деца от Центровете за настаняване от семеен тип „Паисий Хилендарски“ и „Софроний Врачански“.\r\n***\r\nОт 18.00 часа в големия салон на Централно управление на БАН ще се състои паметна вечер, посветена на акад. Николай Хайтов. \r\n***\r\nОт 18.30 часа в галерия „Нюанс” ще бъде представена изложба живопис „Рисунки” на Калина Мавродиева.\r\n***\r\nВ 19.00 часа в Българския културен център на ул. „Веслец” 13 ще се състои церемония по награждаване на победителите в класацията „ТОП ИКТ Работодател” за 2017 г. \r\n***\r\nОт 20.00 часа в хотел „Best Western Premier Sofia Airport” ще се проведе третото издание на Националните Медицински награди 2017.\r\n*** \r\nОт 10.30 часа в сградата на Драматичен театър „Никола Вапцаров” ще се проведе пресконференция по повод премиерата на  спектакъла „В полите на Витоша” по П.К.Яворов.  \r\n***\r\nОт 09.00 часа в Бизнес инкубатора ще се проведе форум „Директни програми за финансиране от Европейския съюз”, където доказани експерти ще споделят опита си как се печелят и управляват проекти по някои от най-популярните европейски финансиращи процедури, като COSME, ERASMUS+, Програма Хоризонт 2020 – Инструмент за МСП и др.\r\n***\r\nОт 17.00 часа, в Магазия 1 на Морска гара с изложба на гладиаторски шлемове на скулптора Васко Ернст Бърдаров и дизайнера Лилия Колева – Бардарова от Бърд-Арт студио ще бъде открит Фестивал на изкуствата.\r\n***\r\nОт 11.00 часа в главната зала на предверието на Професионалната гимназията по туризъм „Проф. Д-р Асен Златаров“ ще бъде представено кулинарно ателие, водено от френски шеф-готвач Ален Тет, преподавател в Професионалната гимназия по туризъм и хотелиерство Жорж Фреш, Монпелие.\r\n***\r\nОт 14.00 до 16.00 часа в офиса на ГЕРБ на ул. „Георги Бенковски” №1 народният представител Бонка Банкова орагнизира приемна за граждани.\r\n***\r\nОт 18.00 часа в Централния офис на ПП ГЕРБ - Варна председателят на Жени ГЕРБ Ирена Соколова ще участва в организирания от областната дамска структура на партията форум на тема: „Умереността като принцип за постигане на по-добри резултати”.\r\n***\r\nОт 10.00 часа в зала 302 на Общината ще се проведе пресконференция на 13-годишната Кристиана Кирилова от СУ „Емилиян Станев”, спечелила голямата награда на международния музикален конкурс „Златна ябълка”, провел се в Молдова.\r\n***\r\nОт 11.00 часа в Регионалния пресклуб на БТА ще се проведе пресконференция по повод предстоящото откриване на второто издание на изложението-конкурс Младежко техническо творчество в Горна Оряховица. Изложението ще се проведе от 12 до 14 октомври.\r\n***\r\nОт 17.30 часа в ИЗ „Рафаел Михайлов” ще бъде открита изложбата „По другата повърхност” с куратор Красимир Русев.\r\n***\r\nОт 17.30 часа в НЧ „Надежда 1869” ще се проведе среща с писателя Георги Жеков и новата му книга „Живот без диети”.\r\n***\r\nОт 18.30 часа на стадион „Ивайло” ще се проведе Европейска квалификация за младежи до 17-годишна възраст: България – Украйна.\r\n***  \r\nОт 18.30 часа в НЧ „Надежда 1869“ ще се проведе среща с писателя Георги Жеков и новата му книга „Живот без диети“.\r\n***\r\nОт 09.00 часа Държавен архив – Враца обявява ден на отворените врати по повод 65 години от създаването си, като ще представи юбилейно издание по повод 140- години от Освобождението на Враца.\r\n***\r\nОт 10.30 часа ЕВК „Св. Софроний Врачански“ ще отбележи 30-годишнина от своето създаване.\r\n***\r\nОт 17.30 часа в Синята зала на Младежкия дом ще се проведе поетичен рецитал по повод 75-тия юбилей на поета Иван Пенев. \r\n***\r\nОт 17.30 часа в РБ „Христо Ботев“ ще бъде представена книгата „Вие сте тук“ на Петър Пунчев.\r\n***\r\nОт 12.00 часа на централния площад във Вършец  ще се проведе митинг на недоволните граждани от по-високата цена на водата.\r\n***\r\nОт 14.30 часа в детския отдел на Регионална библиотека „Априлов – Палаузов“ ще се проведе обучение за работа с робота „Лего“ в рамките на Европейската седмица на програмирането.\r\n***\r\nОт 09.00 часа ще се проведе извънредното заседание на Общинския съвет.\r\n***\r\nОт 10.00 часа в Детска градина №32 Държавен куклен театър „Дора Габе” ще представи спектакъл „Косе Босе”.\r\n***\r\nОт 12.00 часа в Концертна зала „Добрич” ще бъде представен проект „Кралят на музикалните инструменти”, финансиран от бюджета на Община Добрич, по Програмата за финансиране на граждански инициативи в полза на местната общност, 2017 г.\r\n***\r\nДържавен архив – Добрич организира Ден на отворените врати по повод 66 години от създаването на държавните архиви в България, в рамките на което ще бъде представена витрина „Из документалното богатство на архива”.\r\n***\r\nОт 18.00 часа в Дома на културата ще бъде открит седемнайстия творчески сезон на НЧ „ Възродена Искра“. \r\n***\r\nОт 11.00 часа в Регионалния пресклуб на БТА кметът на с. Тотлебен и Красимир Танчев от „Милкана” ООД ще дадат пресконференция на темата „Втори пешеходен поход Плевен – Тотлебен под мотото „Да слезем от колите и да повървим пеша!”, който ще се състои на 14 октомври.\r\n***\r\nОт 11.00 часа в регионалния пресклуб на БТА ще се състои пресконференция по повод 120-ата годишнина от юридическата регистрация на Тракийско дружество „Воевода Руси Славов“ – Пловдив. \r\n***\r\nОт 16.00 до 18.00 часа в офиса на ПП ГЕРБ  в район „Тракия” в блок 91, общинският съветник Иван Вичков ще има приемен ден за граждани. \r\n***\r\nОт 10.00 часа в Музея на спорта ще се проведе пресконференция по повод началото на възстановителната дейност на емблематичната бивша Музикална гимназия в гр. Русе и трансформирането й в първия частен Нумизматичен музей в България. \r\n***\r\nОт 10.00 часа в Зала 1 на Областната администрация ще се проведе заседание на Постоянната комисия по земеделие, гори, рибарство и аквакултури.\r\n***\r\nОт 10.00 часа в зала 2 на Общината ще се проведе пресконференция по повод фестивала „Здравей, Здраве!”, който ще популяризира здравословния начин на живот\r\n***\r\nОт 11.00 часа в общинската зала „П. Р. Славейков“ зам.-министърът на образованието и науката Таня Михайлова ще открие първата Национална среща, посветена на училищната психология.\r\n***\r\nОт 11.00 часа в в зала №2 на Община Стара Загора ще се проведе среща на тема „Училищната психология – реалности и перспективи”.\r\n***\r\nОт 12.00 часа в Дневния център „Св. св. Козма и Дамян” РБ „Захарий Княжески” организира среща, изложба и уъркшоп в рамките на Ден на психичното здраве.\r\n***\r\nОт 15.00 часа в Международния младежки център – Стара Загора ще се проведе обучение на тема: „Заедно срещу антициганизма в България”.\r\n***\r\nОт 18.00 часа в Художествена галерия ще бъде представена изложба живопис на Димо Генов.\r\n***\r\nОт 19.00 часа в Кукления театър ще бъде представена драматизация „Живота бяс“ по текстове на Ф. М. Достоевски.\r\n*** \r\nОт 10.00 часа в зала 203 на общината ще бъде даден редовен брифинг.\r\n*** \r\nОт 10.00 до 16.00 часа в Държавен архив ще се проведе Ден на отворените врати.\r\n*** \r\nОт 11.00 часа в зала 309 на Шуменски университет „Епископ Константин Преславски” ще се проведе Ден на кариерата.\r\n*** \r\nОт 13.00 часа в Регионалния пресклуб на БТА ще се състои пресконференция на ФК „Атлетик – Шумен“ по повод инцидент с деца от клуба при футболен мач в Девня.", "date": "2017.10.09", "title": "Предстоящи събития в страната за 10 октомври (Агенция „Фокус“)"}
{"url": "http://www.focus-news.net/news/2017/10/09/2444730/yoan-matev-obvinen-za-ubiystvoto-na-georgi-ignatov-v-borisovata-gradina-ostava-v-aresta.html", "text": "Йоан Матев, обвинен за убийството на Георги Игнатов през 2015-а година в Борисовата градина, остава в ареста. Това реши Софийският градски съд, като отчете, че няма нови доказателства по делото, предаде БНР. \r\nСъдия Андрей Ангелов му отказа по-лека мярка за неотклонение. Матев може да обжалва пред Софийския апелативен съд.\r\nЙоан Матев бе задържан през февруари - почти 20 месеца след убийството на 15-годишния Георги Игнатов. \r\nСлед днешното съдебно заседание стана ясно, че доказателствата срещу Йоан остават само косвени, но затова пък са много. Стана ясно и че, преди месец прокуратурата е променила обвинението му - в убийство по особено жесток начин, след като експертиза е установила, че 15-годишният Георги е бил жив няколко минути след пробождането с ножа.\r\nКлючови се оказаха показанията на брат му Марсел, на когото Йоан е признал непосредствено след убийството, че е убил момчето, за да го ограби. Марсел тогава посочи на разследващите и ножа, с който се смята, че е било убито момчето. Множество косвени доказателства, сочещи отговорността на Йоан, мотивираха съда да продължи ареста, въпреки продължителния срок, както и опасността да се укрие заради преобразяването, което буквално той беше предприел след 2-ри юни 2015-а година за задържането му. Разследването е на финала, каза наблюдаващият прокурор Драгомир Янчев, който е убеден, че с доказателствата, които е събрал, ще успее да докаже вината на Йоан:\r\nНе мисля, че нещо ще ни затрудни при доказването. Достатъчно са. Според мен са достатъчно.\r\nС материалите по делото вече са запознати близките на Георги. Предстои предявяването им на Йоан Матев и негови защитници.\r\nАко Матев бъде осъден, може да получи наказание затвор от 5 до 12 години, защото към момента на извършване на престъплението е бил непълнолетен и ще бъде съден като такъв.", "date": "2017.10.09", "title": "Йоан Матев, обвинен за убийството на Георги Игнатов в Борисовата градина, остава в ареста"}
{"url": "http://www.focus-news.net/news/2017/10/09/2444731/blagoevgrad-s-tarzhestven-ritual-po-polagane-na-tsvetya-i-ventsi-pred-pametnika-100-godini-svoboda-simitli-otbelyaza-105-godini-ot-balkanskata-voyna-i-osvobozhdenieto-na-grada.html", "text": "С ритуал по полагане на цветя и венци пред паметника „100 години свобода“, Симитли отбеляза 105 години от Балканската война и освобождението на града, предаде репортер на Радио „Фокус“ – Пирин. На тържествената церемония присъстваха кметът на Симитли – Апостол Апостолов; народният представител Стефан Апостолов; председателят на Общински съвет – Симитли – Владимир Христов и общински съветници от местния парламент; заместник-кметовете на общината; кметове на малки населени места от общината; директорът Таня Янкова и преподаватели от СУ „Св. св. Кирил и Методий“ – Симитли; военни; жители и гости на града.\r\nВоеннослужещи от военно формирование 56 040 – Благоевград, заедно с граждани и гости отдадоха почести пред героите освободители. По време на ритуалa беше припомнено, че 60 души от Симитли са загинали по време на Балканската война и освобождението на общината. Всички присъстващи преклониха глава и коленичиха пред подвига и саможертвата на хилядите знайни и незнайни воини, дали живота си да бъдем свободни.\r\nМалко преди това, в читалището на Симитли се проведе Тържествена сесия на Общински съвет – Симитли, на която акад. Христо Григоров, председател на Български червен кръст и внук на легендарния български революционер Ичко Бойчев бе удостоен със званието „Почетен гражданин на Симитли“ по повод 105-ата годишнина от Балканската война и освобождението на Симитли от турско робство.\r\nЛивия НИНОВА", "date": "2017.10.09", "title": "Благоевград: С тържествен ритуал по полагане на цветя и венци пред паметника „100 години свобода“, Симитли отбеляза 105 години от Балканската война и освобождението на града"}
{"url": "http://www.focus-news.net/news/2017/10/09/2444732/reuters-es-zayavi-za-brekzit-che-topkata-e-iztsyalo-v-poleto-na-obedinenoto-kralstvo.html", "text": "Напредъкът по споразумението за излизане от Европейския съюз, за да може да се пристъпи към преговори за бъдещите отношения, зависи от Великобритания, а не Брюксел, заяви говорител на Европейската комисия, цитиран от Reuters.\r\n„Има ясна последователност в тези преговори и досега не е имало разрешение на първата стъпка, а именно нещата около развода“, заяви говорителят Маргаритис Схинас.\r\n„Топката е изцяло в полето на Великобритания, за да се случат другите неща. Обединеното кралство винаги може да се обърне дебата към европейската пленарна зала в Страсбуг“, каза той , припомняйки дебата от миналата седмица в Европейския парламент.\r\nТова изказване дойде в отговор на речта, която Тереза Мей изнесе пред британския парламент.\r\n„Докато очакваме следващата фаза, топката е в полето на Европейския съюз“, заяви Тереза Мей. Симеон Миланов", "date": "2017.10.09", "title": "Reuters: ЕС заяви за Брекзит, че „топката е изцяло в полето на Обединеното кралство“"}
{"url": "http://www.focus-news.net/news/2017/10/09/2444733/zhurnalistite-ot-tv-skat-izlyazoha-s-deklaratsiya-v-podkrepa-na-vitsepremiera-valeri-simeonov.html", "text": "Журналистите от ТВ СКАТ излязоха с декларация до медиите в подкрепа на вицепремиера Валери Симеонов. Агенция \"Фокус\" публикува текста без редакторска намеса.", "date": "2017.10.09", "title": "Журналистите от ТВ СКАТ излязоха с декларация в подкрепа на вицепремиера Валери Симеонов"}
{"url": "http://www.focus-news.net/news/2017/10/09/2444734/gd-granichna-politsiya-5-kilometrova-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod.html", "text": "На българо-турската граница на ГКПП \"Капитан Андреево\" има 5 км колона от товарни автомобили на изход. На българо-румънската граница на ГКПП \"Дунав мост Видин\" има 2 км колона от товарни автомобили на изход. Това съобщиха от пресцентъра на ГД \"Гранична полиция\". Информацията от ГДГП за трафика на българските гранични контролно-пропускателни пунктове е към 18.00 часа. На останалите гранични пунктове трафикът е нормален.\r\nФериботът Оряхово-Бекет работи само през деня поради ниското ниво на река Дунав.", "date": "2017.10.09", "title": "ГД \"Гранична полиция\": 5-километрова колона от товарни автомобили се е образувала на ГКПП \"Капитан Андреево\" на изход"}
{"url": "http://www.focus-news.net/news/2017/10/09/2444735/zam-ministar-milko-teofilov-predstavi-prioritetite-v-turizma-prez-predstoyashtoto-evropredsedatelstvo-na-balgariya.html", "text": "Зам.-министърът на туризма Милко Теофилов представи в рамките на обществено обсъждане приоритетите и събитията в туризма по време на българското председателство на Съвета на ЕС през първата половина на 2018 г. Срещата се състоя след заседанието на Националния съвет по туризъм, който също бе посветен на тези въпроси. В дискусията участваха представители на браншови и работодателски организации, ръководители на национални курорти и културни институции, преподаватели и възпитаници на специализирани учебни заведения и др. Това съобщиха от пресцентъра на Министерството на туризма.\r\nРазглеждаме предстоящите ангажименти на страната ни в контекста на общите приоритети на председателското трио Естония-България-Австрия, които ще работят заедно в продължение на 18 месеца по съвместна програма. Ние поемаме щафетата от Естония, каза зам.-министърът и акцентира върху водещите цели в това сътрудничество – икономически растеж, конкурентоспособност, защита на гражданите, насърчаване на партньорствата, изграждане на общ енергиен съюз, търсене на реални резултати чрез баланс, прозрачност, разбирателство, солидарност и др. \r\nТой съобщи, че в посока консенсус приоритетите на България ще са насочени към устойчив интегриран подход за повишаване на привлекателността и конкурентоспособността на Дунавския и Черноморския региони. България поема председателството на Стратегията на ЕС за Дунавския регион от октомври 2017 и предвижда редица важни събития. \r\nЗа да засили конкурентоспособността на сектора министерството предприема различни мерки за създаване на единен пазар, каза още зам.-министърът и посочи, че дигиталната трансформация на туризма е фактор за устойчив икономически растеж. Ще бъде създадена визия за дигитализация с широко участие на субектите в туризма, включително и на висши училища. Това ще създаде условия за реализацията и на Единната система за туристическа информация. Другите важни посоки са насърчаване на предприемачеството чрез прилагането на директивата на ЕС 2015/2302 за пакетните туристически пътувания и свързаните пътнически услуги, както и за стимулиране на политиката за развитие на заетите в сектора чрез Междуведомствения съвет за кадрите в туризма и бъдещия център за тяхната квалификация и преквалификация. \r\nМилко Теофилов обърна специално внимание върху Инвестиционната карта на туризма в България, която е създадена с посредничеството на общините и в момента се финализира от министерството. Вече е подготвен т.нар. инвестиционен тийзър, който ще бъде представен пред потенциални инвеститори. Той акцентира върху предимствата на страната като инвестиционна дестинация. Теофилов припомни, че 7 от всеки 100 евро, инвестирани у нас, са вложени в туризма. През последните 5 години имаме среден ръст от 6% на посещенията с цел туризъм и по показателя изпреварваме страни като Турция, Италия, Испания. Това е по-високо ниво в сравнение със средното за ЕС и света.  \r\nПо линия на приоритет 3 – кохезия, министерството ще работи активно за увеличаване благосъстоянието на гражданите и ще участва в дебатите за по-ефективното финансиране на туризма. Сред водещите акценти ще бъде културата като стратегически ресурс за по-добро бъдеще на ЕС, особено  като се има предвид, че 2018-а е година на европейското културно наследство, обобщи зам.-министър Теофилов.", "date": "2017.10.09", "title": "Зам.-министър Милко Теофилов представи приоритетите в туризма през предстоящото европредседателство на България"}
{"url": "http://www.focus-news.net/news/2017/10/09/2444736/stara-zagora-chitalishte-vazrodena-iskra-v-kazanlak-shte-otkrie-17-iya-si-tvorcheski-sezon-na-10-oktomvri.html", "text": "Читалище „Възродена Искра“ в Казанлък ще открие седемнадесетия си творчески сезон с концерта „Цветна палитра“ на 10 октомври от 18.00 часа в Дома на културата, каза за Радио „Фокус“ Марияна Янкова, секретар на читалището. Тя поясни, че в концерта ще вземат участие колективите на читалище „Възродена Искра“. Той е предшестван от работилница на открито под надслов „Нарисувай себе си“, организирана от школата по изобразителни изкуства „Ренина“. „Подобен род атракции читалището организира за първи път“, каза Янкова.\r\nСлавяна ГАЙДАРОВА", "date": "2017.10.09", "title": "Стара Загора: Читалище „Възродена Искра“ в Казанлък ще открие 17-ия си творчески сезон на 10 октомври"}
{"url": "http://www.focus-news.net/news/2017/10/09/2444737/iran-daily-es-rusiya-i-kitay-sa-pritesneni-zaradi-vazmozhnoto-amerikansko-otteglyane-ot-yadrenoto-sporazumenie-s-iran.html", "text": "Европейският съюз, Германия, Франция, Русия и Китай изразиха притесненията си заради възможното оттегляне на САЩ от иранското ядрено споразумение, предава Iran Daily.\r\nФедерика Могерини заяви, че спазването на условията, които бяха начертани с ядреното споразумение от страна на Иран, е доказано в поне осем отделни случая.\r\nВреме е да се „инвестира в международното сътрудничество“ и „да се отварят нови канали, а не да се унищожават тези, които имаме“, заяви тя по време на видео конференция.\r\nВъзможността Вашингтон да се оттегли от пакта, предизвика притеснения, както в Русия и Китай, така и сред американските съюзници от Европа.\r\nВ понеделник ядрената агенция към ООН потвърди, че Иран спазва споразумението, което бе сключено през 2015-та година.\r\n„Мога да потвърдя, че ядрените ангажименти на Иран се спазват“, заяви началникът на Международната агенция за атомна енергетика Юкия Амано.\r\nГерманският външен министър Зигмар Габриел също заяви, че страната му „не иска да види това споразумение разтрогнато“.\r\nГоворителят на Кремъл Дмитрий Песков от своя страна каза, че възможното оттегляне на САЩ от споразумението ще има „негативни последствия“.\r\nГоворителят на китайското външно министерство Хуа Чунянг каза, че иранското ядрено споразумение е добър пример за мирното разрешаване на конфликтите и проблемите в света.\r\n„В контекста на регионалната стабилност, Франция е притеснена от всякакви действия, които могат да засилят настоящите кризи“, заяви говорителят на френското външно министерство Агнес Роматет Еспейн. Симеон Миланов", "date": "2017.10.09", "title": "Iran Daily: ЕС, Русия и Китай са притеснени заради възможното американско оттегляне от ядреното споразумение с Иран"}
{"url": "http://www.focus-news.net/news/2017/10/09/2444738/burgas-za-vtori-pat-v-grada-shte-se-provede-initsiativata-kontserti-na-vazglavnitsi.html", "text": "За втори път родители и деца ще се насладят на вълнуващите „Концерти на възглавници“ в град Бургас. Интригуващата програма ще бъде представена от 17:00 часа на 4 ноември, събота в Художествена Галерия „Петко Задгорски“. Това съобщават от Община Бургас. Събитието е посветено на приближаващия все по-популярен празник Вси Светии и по този повод всички гости са поканени да дойдат облечени като най-любимите си герои и образи от киното, литературата и музиката. Всички маски, костюми и любими аксесоари за Вси Светии са разрешени, а най-смелият костюм сред преобразените вещици, тикви, принцеси и всякакви чудати същества ще бъде отличен със специална награда.\r\nКонцерт на възглавници за Вси Светии е подготвен специално за събитието от любимия на малки и големи Брас квинтет и ще представи увлекателна програма с красиви теми от най-известните мюзикъли, опери и други жанрове в класическата музика. Ще прозвучат произведения като „Ню Йорк, Ню Йорк“ от Джон Кандер, „Слонът“ из „Карнавал на животните“ от Камий Сен-Санс, „Холивуд“ от Михаел Щьор и други. Богатият и вдъхновяващ звук на медните духови инструменти тромпет, тромбон, валдхорна и туба ще накара малките крачета да затанцуват в такт с музиката. По традиция ще бъде връчен и медал за най-послушен родител, а след концерта малките зрители ще могат да се докоснат до всеки един от духовите инструменти и да се запознаят с изпълнителите.\r\nЕдин час преди всеки концерт ще се проведе и Работилница на възглавници, в която децата ще могат да изработят красив сувенир за спомен от концерта. Участието в нея е безплатно.", "date": "2017.10.09", "title": "Бургас: За втори път в града ще се проведе инициативата „Концерти на възглавници“"}
{"url": "http://www.focus-news.net/news/2017/10/09/2444739/anton-todorov-podade-ostavka-kato-naroden-predstavitel-ot-pp-gerb-obzor.html", "text": "Антон Тодоров подаде оставка като народен представител от ПП ГЕРБ. Това стана ясно от негово писмо до ръководството на ГЕРБ. \"Заради опитите репликата ми да бъде превърната в етикет на партията, от която съм избран, на нейния лидери милионите хора, гласували за мен, моля да приемете оставката ми като народен представител\", се посочва с писмото. В него Тодоров благодари на всички за гласуваното доверие и възможността да бъде избран за народен представител от листата на ГЕРБ. По думите му в рамките на по-малко от десет дни е обект на безпрецедентна атака от среди, които никога няма да му простят разкритията, направени за олигархията, задкулисието и техните командири. Тук Тодоров визира действащи политици и бивши служители на тоталитарните служби. .\r\nАко оставката на Тодоров бъде приета от Народното събрание, мястото му ще бъде заето от следващия в листата на партията от 25 МИР-София - актьорът Евгени Будинов.Агенция „Фокус“ припомня: На 6 октомври въпрос за процедурата за закупуване на нов изтребител предизвика остра реакция у депутата от ГЕРБ Антон Тодоров. В предаването „Здравей, България“ по Нова телевизия се стигна до нападки от негова страна към журналиста Виктор Николаев. На въпрос на Виктор Николаев дали изборът на изтребителите „Грипен“ от служебното правителство е „продукт на определена шайка“, депутатът отговори: „Много силни думи употребявате. Ще Ви изядат хляба. Вече изядоха хляба на колежката ви. И тя малко така беше тръгнала в някаква посока, но сега виждам, че липсва столчето ѝ“.\r\nОт Нова определиха като недопустимо отправянето на заплахи от публични фигури към журналисти. В официална позиция от ГЕРБ заявиха, че свободната журналистика има правото да пита и да задава въпроси. „За нас няма лоши и неудобни въпроси, а неточни отговори. Всички изказани тези на народния представител Антон Тодоров са негово лично мнение“, се посочва в позицията.\r\nПо-късно в официална позиция Антон Тодоров обяви, че в случая е разбран превратно и думите му са изтълкувани абсолютно погрешно. Той поднесе извиненията си на журналиста Виктор Николаев. „Правя го заради моя култ към свободата, правя го заради всичко онова, за което се боря повече от 28 години и заради създалата се истерия в определени среди от тази моя реплика, която смятам, че не беше коректно разтълкуванa“, пишеше тогава в позицията си депутатът от ГЕРБ.\r\nНа 8 октомври председателят на ПГ на ГЕРБ и зам.-председател на партията Цветан Цветанов заяви на пресконференция, че Антон Тодоров се е извинил и това е достойна постъпка. Той подчерта, че Тодоров не е вложил в интервюто това, което е излязло в медийното пространство. „Изразихме позицията на партията и парламентарната група. Поднесохме извинение и се разграничихме от личното му мнение”, заяви той. „Напрежението беше много голямо през последните няколко дни и към Антон Тодоров. Той беше публично обявен като възможна кандидатура за Комисията по досиетата, имаше сериозно напрежение, което БСП провокира. Може би в един момент, когато има напрежение, човек допуска грешки“, коментира председателят на ПГ на ГЕРБ. \r\nВицепремиерът Томислав Дончев предложи, ако въпросната телевизия прецени, че е правилно, да извика в ефир Валери Симеонов и Антон Тодоров, за да имат възможност да разяснят какво са искали да кажат и ако има нужда някой да се извинява, да се извини. Той заяви, че Министерски съвет държи на свободата на словото и се противопоставя срещу всички опити някой да казва на журналистите какво могат да говорят и какво не. \r\nЛюба АЛЕКСИЕВА", "date": "2017.10.09", "title": "Антон Тодоров подаде оставка като народен представител от ПП ГЕРБ (ОБЗОР)"}
{"url": "http://www.focus-news.net/news/2017/10/09/2444740/afp-nachalnikat-na-amerikanskata-agentsiya-za-zashtita-na-okolnata-sreda-zayavi-che-sasht-shte-othvarlyat-plana-na-barak-obama-za-ogranichavane-na-parnikovite-emisii.html", "text": "Началникът на американската Агенция за защита на околната среда (АЗО) заяви, че администрацията на президента Доналд Тръмп ще отхвърли плана на Барак Обама за ограничаване на парниковите емисии, предава AFP .\r\nПо време на реч в Кентъки началникът на АЗО Скот Пруит заяви, че във вторник „ще подпише предложена наредба за оттеглянето от т.нар. план за чиста енергия на предишната администрация“. Симеон Миланов", "date": "2017.10.09", "title": "AFP: Началникът на американската Агенция за защита на околната среда заяви, че САЩ ще отхвърлят плана на Барак Обама за ограничаване на парниковите емисии"}
{"url": "http://www.focus-news.net/news/2017/10/09/2444741/nimh-utre-shte-preobladava-slanchevo-vreme-dnevnite-temperaturi-shte-se-povishat-i-maksimalnite-shte-sa-mezhdu-16-i-21.html", "text": "През нощта ще бъде предимно ясно и почти тихо. Минималните температури ще са между 3° и 8°. Сутринта на места в котловините в Западна България ще се образува краткотрайна мъгла или инверсионна облачност. През деня ще преобладава слънчево време. Временни увеличения на облачността ще има в следобедните часове, главно над планинските райони. Ще духа слаб, в източните райони до умерен северозападен вятър. Дневните температури ще се повишат и максималните ще са между 16° и 21°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното налягане е по-високо от средното за месец октомври (949 hPa) и ще остане без съществена промяна.\r\nПо Черноморието ще е предимно слънчево, с временни увеличения на облачността, но валежи не се очакват. Ще духа до умерен северозападен вятър. Максималните температури ще са 17-19°. Температурата на морската вода е 18°-19°. Вълнението на морето ще бъде 1-2  бала. Над планините преди обяд ще преобладава слънчево време. В следобедните часове ще има временни увеличения на облачността, но вероятността за валежи е малка. Ще духа умерен северозападен вятър. Максималната температура на височина 1200 метра ще е около 11°, на 2000 метра – около 4°.\r\nВ сряда ще е почти тихо, с разкъсана облачност, предимно значителна, не са изключени и изолирани слаби превалявания. Минималните температури ще са малко по-високи, между 5° и 10°, а дневните - без съществена промяна, между 15° и 20°. В четвъртък и петък ще има повече разкъсвания и намаления на облачността. Първия ден ще се появи западен вятър, втория ден ще се ориентира от запад-северозапад, по-късно и ще се усили. Температурите ще се повишат и максималните ще са около и над 20°.", "date": "2017.10.09", "title": "НИМХ: Утре ще преобладава слънчево време, дневните температури ще се повишат и максималните ще са между 16° и 21°"}
{"url": "http://www.focus-news.net/news/2017/10/09/2444742/stara-zagora-v-kazanlak-zapochna-aktsiya-za-kastrirane-na-bezdomni-kucheta-i-kotki.html", "text": "В Казанлък започна акция за кастриране на бездомни кучета и котки на територията на общината, каза за Радио „Фокус“ Евелина Недкова от Фондация „ Анимал Хоуп България“ – Казанлък. Тя поясни, че кампанията се провежда в общинския приют за безстопанствени кучета, разположен северно от Художествената гимназия, в часовете от 9 до 16 часа.\r\nАкцията се организира в рамките на договор за сътрудничество между Община Казанлък и „Тиехилфе Зюдан – Австрия”, с подкрепата на фондация „Анимал хоуп България – Казанлък“. „Кастрират се бездомни кучета и котки на възраст над 8 месеца, мъжки и женски. По време на акцията ще бъдат обслужвани само кучета и котки на жители на община Казанлък“, каза Недкова. Тя поясни, че един от начините всеки да помогне за бързото овладяване на популациите от бездомни животни е като кастрира кучетата или котките, за които се грижи на улицата, в парка, пред блока.\r\nАкцията ще продължи до 14 октомври, събота, включително.\r\nСлавяна ГАЙДАРОВА", "date": "2017.10.09", "title": "Стара Загора: В Казанлък започна акция за кастриране на бездомни кучета и котки"}
{"url": "http://www.focus-news.net/news/2017/10/09/2444743/plovdiv-zatvaryat-iztsyalo-za-dvizhenie-uchastak-ot-bul-vasil-aprilov.html", "text": "От 08:00 часа утре, 10 октомври, до 17:00 часа на 31 октомври (вторник) се затварят за движение на пътни превозни средства двете платна на бул. „Васил Априлов“ в Пловдив. Това съобщиха за Радио „Фокус” Пловдив от ОП „Организация и контрол на транспорта“. Причината е изграждането на топлопровод.\r\nБулевардът ще бъде затворен в участъка от бул. „Шести септември“ до ул. „Генерал Данаил Николаев“. Поради тази причина с променен маршрут ще се движат автобусите по линии №10, 15, 17, 113 и 222.\r\nЦветана ТОНЧЕВА", "date": "2017.10.09", "title": "Пловдив: Затварят изцяло за движение участък от бул. „Васил Априлов“"}
{"url": "http://www.focus-news.net/news/2017/10/09/2444744/afp-turskiyat-prezident-izleze-s-komentar-za-vizovata-kriza-mezhdu-sasht-i-turtsiya.html", "text": "Турският президент Реджеп Тайип Ердоган заяви, че е разочарован от решението на американското посолство да прекрати визовите услуги в Турция, предава AFP.\r\n„Преди всичко това решение е много натъжаващо. Да бъде взето едно такова решение от американското посолство в Анкара на практика е много тъжно“, заяви Ердоган по време на пресконференция с украинския президент Петро Порошенко. Симеон Миланов", "date": "2017.10.09", "title": "AFP: Турският президент излезе с коментар за визовата криза между САЩ и Турция"}
{"url": "http://www.focus-news.net/news/2017/10/09/2444745/sport-beroe-specheli-mezhdunarodniya-turnir-po-voleybol-v-gartsiya.html", "text": "Волейболистките на Берое спечелиха международния турнир, който се проведе в гръцкия град Орестиада. В турнира участваха АС Висас от Орестиада, Берое, сръбският ЗОК Врание и турският Дога Бергама. Българските волейболистки победиха гръцките си домакини с 3:0 и спечелиха купата. На второ място завършиха сръбкините от ЗОК Врание.", "date": "2017.10.09", "title": "Спорт: Берое спечели международния турнир по волейбол в Гърция"}
{"url": "http://www.focus-news.net/news/2017/10/09/2444746/varna-devnentsi-veche-mogat-da-sledyat-kachestvoto-na-vazduha-v-realno-vreme.html", "text": "Девненци вече могат да следят в реално време показателите на атмосферния въздух в града, след като по инициатива на кмета Свилен Шитов официалният сайт на общината бе свързан със сървъра на автоматичната измервателна станция (АИС) „Изворите“, находяща се в двора на поликлиниката в квартал „Река Девня“. Това е голяма крачка в битката на местната власт за осигуряване на навременна информация за нивото на контролирани замърсители, които се изпускат в атмосферата от Девненския промишлен комплекс, съобщиха от Община Девня.\r\nОтсега нататък гражданите могат да следят данните 24 часа в денонощието и 7 дни в седмицата. За целта трябва да влязат в официалния сайт на Община Девня – www.devnya.bg, и да кликнат върху секция „Качество на атмосферния въздух в община Девня“. Посредством падащото меню горе вдясно може да се проследят нивата на всички контролирани замърсители, които се измерват от датчиците на АИС „Изворите“: фини прахови частици, бензен, въглероден оксид, амоняк, азотен двуокис, моно-азотни оксиди, озон, серен диоксид. Най-важно е черната хоризонтална крива да не излиза от зеленото поле, а най-добре е да е в най-долната част на диаграмата.\r\nВ събота, 7 октомври, обаче, тя е навлязла в розовото поле по показателя „фини прахови частици“ – за времето от 00:00 до 20:00 часа, което означава, че в продължение на 20 часа девненци са дишали наднормено запрашен въздух, макар и показателите да не надвишават значително пределно допустимите стойности от 50 mg/m3 (микрограма на кубически метър въздух). Причините за това са неизвестни. Най-близкият до станцията промишлен замърсител е циментовият завод, откъдето не спазиха поетия от тях ангажимент да предоставят ежемесечно на общината данните от собствените си непрекъснати измервания.\r\nЧрез приложението в devnya.bg може да се следят и други показатели: слънчева радиация, температура, относителна влажност на въздуха, посока и скорост на вятъра. Падащото меню вляво (календар), което ще излезе, след като се кликне върху датата, дава възможност да се проследят стойностите на контролирани замърсители за изминали периоди.\r\nОттук нататък ежедневно екологичният отдел и пресслужбата на общината ще следят и анализират данните, които постъпват от АИС „Изворите“. При необходимост населението незабавно ще бъде информирано чрез социалните мрежи и медиите за регистрирани аномалии, като причините за тях ще се търсят съвместно с органите на държавната екоинспекция и с представителите на индустриалните гиганти.\r\nДосега ангажираните с проблема длъжностни лица в Община Девня и гражданите научаваха данните за качеството на въздуха посредством ежедневния бюлетин на Изпълнителната агенция по околна среда (ИАОС), откъдето ги оповестяват с голямо закъснение, вариращо от един до няколко дни, при това в осреднен вид. Така например едва в понеделник след 11.00 часа ще стане ясно дали ИАОС ще отрази регистрираното превишение по показателя „фини прахови частици“ в Девня, или ще се окаже, че средноденонощната му стойност не превишава максимално допустимата граница. Последното би дало основание на екоагенцията да не отчете 20-часовото наднормено замърсяване на въздуха – практика, за която ИАОС е критикувана многократно, но без резултат.\r\nВъпреки че местната власт постига известен напредък в неравната си битка за обективна и навременна информация по отношение качеството на въздуха, на този етап АИС „Изворите“ остава в квартал „Река Девня“. Многократните опити на кмета Свилен Шитов и на екологичния отдел в общината да убедят органите на МОСВ, че станцията трябва да бъде преместена в кв. „Повеляново“, където се намират повечето промишлени замърсители, не срещат разумни контрааргументи. Така АИС „Изворите“ остава на разстояние 12 км от Индустриална зона – юг, а обхватът ѝ е едва 2 километра. Вредни аерозоли, макар и с непредставителна концентрация на замърсителите, до нея биха стигнали само ако вятърът в Девня духа от югоизток към северозапад. Затова и причините за отчетените от станцията превишения трябва да се търсят в производствата, които се намират в нейния обсег.", "date": "2017.10.09", "title": "Варна: Девненци вече могат да следят качеството на въздуха в реално време"}
{"url": "http://www.focus-news.net/news/2017/10/09/2444747/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-republikanski-pat-i-1-sofiya-pernik.html", "text": "Въвежда се временна организация на движението във връзка с ремонт на републикански път I-1 София – Перник, съобщиха от пресцентъра на Столична община.\r\nОт 00.00 часа тази нощ до 24.00 часа на 11 октомври се забранява влизането на пътни превозни средства по южното пътно платно на републикански път I-1 София – Перник, в участъка между кв. „Княжево“ и с. „Владая“ от км 277+453 до км 277+610.\r\nДвижението на ППС ще се извършва двупосочно в по една лента в посока по северното пътно платно на републикански път I-1 от км 277+453 до км 278+566.60.\r\nОт 00.00 часа на 12 октомври до 24.00 часа на 13 октомври се забранява влизането на ППС по северното пътно платно на републикански път I-1 София – Перник, в участъка между кв. „Княжево“ и с. „Владая“ от км 277+453 до км 277+610.\r\nДвижението на ППС ще се извършва двупосочно в по една лента в посока по южното пътно платно на републикански път I-1 от км 277+453 до км 278+566.60.\r\nОт 00.00 часа на 14 октомври до 24.00 часа на 15 октомври се забранява влизането на ППС по северното пътно платно на републикански път I-1 София – Перник, в участъка между кв. „Княжево“ и с. „Владая“ от км 277+295 до км 277+453.\r\nДвижението на ППС ще се извършва по южното пътно платно на републикански път I-1 в работния участък, като същото се регулира с преносима светофарна уредба.\r\n От 00.00 часа на 16 октомври до 24.00 часа на 16.10.2017 г.  се забранява влизането на ППС по северното пътно платно на републикански път I-1 София – Перник, в участъка между кв. „Княжево“ и с. „Владая“ от км 277+153 до км 277+295.\r\nДвижението на ППС ще се извършва по южното пътно платно на републикански път I-1 в работния участък, като същото се регулира с преносима светофарна уредба.\r\nОт 00.00 часа на 17октомври до 24.00 часа на 17 октомври се забранява влизането на ППС по южното пътно платно на републикански път I-1 София – Перник, в участъка между кв. „Княжево“ и с. „Владая“ от км 277+295 до км 277+453.\r\nДвижението на ППС ще се извършва по северното пътно платно на републикански път I-1 в работния участък, като същото се регулира с преносима светофарна уредба.", "date": "2017.10.09", "title": "София: Въвежда се временна организация на движението във връзка с ремонт на републикански път I-1 София – Перник"}
{"url": "http://www.focus-news.net/news/2017/10/09/2444748/premierat-boyko-borisov-razporedi-rabotna-grupa-da-prouchi-i-obsadi-vsichki-vazmozhni-varianti-po-sluchaya-s-orazheyniya-zavod-emko-obzor.html", "text": "Министър-председателят Бойко Борисов прие представители на протестиращите работници в оръжейния завод „Емко“, които настояваха да изложат проблемите си лично пред него. Позицията им за развитието на ситуацията през последните месеци беше представена от собственика на предприятието Емилиян Гебрев и членове на Инициативния комитет. Именно тази среща наложи закъснението на премиера с час и половина за заседанието на Консултативния съвет за национална сигурност (КСНС) по темата, свързана с антикорпуционните законодателни мерки. \r\nНа срещата Борисов е заявил, че винаги е бил на мнение, че трябва да се изслушват страните и да се намери решение в диалог. Прието е било предложението му още в рамките на деня да започнат преговори между ръководството на предприятието и Министерството на икономиката за изчистване на спорните въпроси около сключените от „Емко“ договори.\r\nФинансовият директор на завода Димитрина Маркова заяви пред журналисти, че Борисов е изслушал и двете страни – и министър Караниколов, и тях. От думите ѝ стана ясно, че премиерът е разпоредил във вторник да се реализира работна среща в държавната „Кинтекс“, чийто принципал е министърът, да се изяснят всички казуси и да му се докладва. Маркова уточни, че след утрешното решение на проблемите с техните договори, ако не се върне изходната ситуация към май месец, когато е започнала атаката към тях, по най-разумния начин за държавата и за работещите в „Емко“, протестите ще продължат. В сряда са планирали нов протест, на който ще дойдат може би повече от 1500 души. По думите ѝ от утрешното дипломатично решение на министър Караниколов ще зависи дали протестите им ще продължат.\r\nЕмилиян Гебрев също подчерта, че настояват нещата да се възстановят такива, каквито са били май месец. На въпрос как е възможно договорът  да бъде върнат на „Емко“, след като е прехвърлен на друг, той отговори, че това не е техен проблем, а този, който го е прехвърлил, трябва да го върне. Според него, ако всичко се върне на изходна позиция от май месец, те ще си понесат всички загуби, без да имат каквито и да било претенции. Той бе категоричен, че ако е на мястото на Караниколов след такъв скандал и такива груби грешки, за да си запази честта и достойнството, на часа и секундата, би подал оставката си. „Аз това бих направил. А сега дали той ще си я подаде, или не, е въпрос на морал и на вътрешно разбиране“, каза още Гебрев.Агенция „Фокус“ припомня: На 6 октомври държавата върна лиценза на оръжейното дружество „Емко“, който бе отнет, тъй като фирмата е нарушавала правилата за безопасност като най-сериозното нарушение е съхраняване на боеприпаси на работната площадка, с което се застрашавал животът на работниците и населението. Въпреки върнатия лиценз работниците от дружеството както и колегите им от \"Дунарит\" излязоха на протест на площад „Независимост“. Причината за недоволството им е, че заради процедурата по отнемане на лиценза, дружеството е загубило поръчки от държавната „Кинтекс\", които са пренасочени към друга държавна фирма - \"ВМЗ Сопот\".\r\nНа 9 октомври в телевизионно интервю министърът на икономиката Емил Караниколов напомни, че оръжейното дружество „Емко“ е свободно да продава произведената си продукция, след като лицензът му беше върнат. С оглед на това Емил Караниколов изрази недоумение защо продължават протестите на работниците от „Емко“ и видя в това опит за „рекет“ към държавата.\r\nЛюба АЛЕКСИЕВА", "date": "2017.10.09", "title": "Премиерът Бойко Борисов разпореди работна група да проучи и обсъди всички възможни варианти по случая с оръжейния завод „Емко“ (ОБЗОР)"}
{"url": "http://www.focus-news.net/news/2017/10/09/2444749/politicoeu-dzheyms-matis-prizova-amerikanskite-voenni-da-badat-gotovis-razrabotvaneto-na-voennite-optsii-za-severna-koreya.html", "text": "Американският министър на отбраната Джеймс Матис призова военните лидери на САЩ „да бъдат готови“ с военни опции за Северна Корея, които да се предоставят на президента Доналд Тръмп, ако дипломацията се провали, предава Politico.eu .\r\n„Точно сега има водено от дипломацията усилие, което се изразява в икономически санкции, за да се върне Северна Корея от този път. А какво крие бъдещето? Нито вие, нито аз можем да кажем, но има едно нещо, което американската армия може да направи, и това е да сме готови, за да сме сигурни, че имаме военни опции, които президентът ни може да използва, ако се наложи“, заяви Матис пред Асоциацията на армията на САЩ.  Симеон Миланов", "date": "2017.10.09", "title": "Politico.eu:  Джеймс Матис призова американските военни „да бъдат готови“с разработването на военните опции за Северна Корея"}
{"url": "http://www.focus-news.net/news/2017/10/09/2444750/shumen-zavarshi-remontat-na-19-ulitsi-v-grada.html", "text": "Приключиха строително-ремонтните дейности по 19 от включените 44 улици в програмата за извършване на аварийни ремонти на уличната мрежа в Шумен и кварталите „Дивдядово“, „Макак“ и „Мътница“. Това съобщиха от пресцентъра на Община Шумен. Дейностите включват машинно преасфалтиране на по-големи участъци и локални кърпежи на близо 22 000 квадратни метра нарушено покритие на уличните платна. По осем от вече завършените ремонти по улиците в Шумен – „Индустриална“, „Генерал Тотлебен“, „Света гора“, „Харалан Ангелов“, „Софроний Врачански“, „Жечко Попов“, „Московска“ и „Димчо Дебелянов“ с машинно преасфалтиране са подновени по-големи участъци от компрометираното асфалтово покритие. От фирмата “Автомагистрали “Черно море”, с която беше сключен договор за аварийно изкърпване на улиците в града в началото на месец септември съобщават, че приключва работата и по улица “Гиньо Писков”. Тя е преасфалтирана от пресечката с “Перуника” до №24. От администрацията информират гражданите, че поради извършено незаконно разкопаване на платното за изграждане на сградно канализационно отклонение без разрешение, ремонтът не може да продължи до края на улицата. На нарушителя е съставен акт за прокопаване на общински терен без дадено разрешение от общината. Наложена му е и санкция от ВиК дружеството. От началото на тази седмица фирмата започва работата и в района на квартал „Боян Българанов“, където също ще се извършват кърпежи и машинно преасфалтиране на местата, които са включени в предварително утвърдения от администрацията списък. Продължава работата и по общинската пътна инфраструктура със средства от бюджета за 2017-та година на община Шумен. Направени са локални кърпежи по общинската пътна мрежа в направленията Шумен – Новосел, Средня, Черенча, Градище, Белокопитово, Панайот Волово, Лозево, Мараш, Салманово и Дибич. Ремонтните дейности се извършват от работници на общинското предприятие „Строителство и благоустройство“. В момента се подготвят участъците по пътя за село Васил Друмево и по уверение на директора на предприятието Недко Салабашев от утре и там ще започне възстановяването на компрометираните пътни участъци. До края на седмицата работниците от предприятието ще извършат ремонтни дейности и по пътя от Царев брод до Велино.", "date": "2017.10.09", "title": "Шумен: Завърши ремонтът на 19 улици в града"}
{"url": "http://www.focus-news.net/news/2017/10/09/2444751/the-hill-bivsh-savetnik-na-donald-tramp-prizova-senator-bob-korkar-da-podade-ostavka-ako-ne-iska-da-podkrepya-prezidenta-i-osnovnite-konservativni-printsipi.html", "text": "Бившият съветник на Доналд Тръмп Джейсън Милър призова сенатор Боб Коркър да подаде оставка, след като си позволи да започне конфликт с президента Доналд Тръмп, пише The Hill.\r\n„Вижте, ако сенатор Коркър се оттегля и не иска да бъде в сената, не иска да подкрепя президента Тръмп и основните консервативни принципи, то той трябва да си подаде оставката“, заяви Милър.\r\n„Нека губернаторът на Тенеси да назначи консерватор като Марсиа Блекбърн – когресменката, която се кандидатира срещу сенатор Коркър, за да има някой там, който да подкрепя президента“, добави той.\r\nАгенция „Фокус“ припомня, че сенатор Боб Коркър от Републиканската партия и президентът Доналд Тръмп си размениха остри критики. Симеон Миланов", "date": "2017.10.09", "title": "The Hill: Бивш съветник на Доналд Тръмп призова сенатор Боб Коркър да подаде оставка, ако не иска да подкрепя президента и основните консервативни принципи"}
{"url": "http://www.focus-news.net/news/2017/10/09/2444752/varna-aktyori-rezhisyori-i-stsenaristi-pristigat-za-xvii-mezhdunaroden-festival-na-chervenokrastkite-i-zdravni-filmi.html", "text": "Цяло съзвездие от любими актьори, режисьори и сценаристи ще събере XVII Международен фестивал на червенокръсткитe и здравни филми. Това съобщиха от пресцентъра на ОС на БЧК – Варна. На 12 октомври, още преди официалния старт на киномаратона, варненци ще могат да разговарят на живо с част от творческия екип на хитовия сериал „Откраднат живот“. Срещата с продуцентите Любо Нейков и Евтим Милошев и актьорите Емил Марков (доц. Захариев) и Никола Мутафов (д-р Пенев) е с вход свободен. Тя ще започне в 17.00 часа в зала „Пленарна“ на общината, а непосредствено след нея гостите ще видят два епизода от филма.\r\nСред гостите на фестивала ще бъдат още Васил Михайлов, Филип Трифонов, Стоян Алексиев, Антон Радичев, Любен Чаталов, Орлин Павлов, Наталия Бардская, Алекс Сърчаджиева, Иван Ласкин, сценаристът Георги Мишев, директорът на „София Филм Фест“ Стефан Китанов, директорът на Националния филмов център Камен Балкански, режисьорите Костадин Бонев („Потъването на Созопол“) и Иван Павлов – председател на Съюза на българските филмови дейци, който представя свой филм в кинофорума.\r\nБългарско подкрепление ще получи и международното жури, към което се присъединява актрисата Яна Маринова, популярна с ролите си в „Стъклен дом“, „Фамилията“, „XI a“.\r\nЗвездно актьорско присъствие регистрира и кампанията „Дари кръв, вземи билет“ – Башар Рахал се присъедини към доброволците, подкрепящи социалния експеримент, и стана новото лице на кампанията.\r\nУтре, 10 октомври, е последната засега дата, на която варненци могат да дарят кръв и да получат билет за платените прожекции на фестивала в Театър „Българан“. Акцията ще бъде в сградата на ректората на Медицинския университет „Проф. Д-р Параскев Стоянов“, а всички, които се включат в нея, ще имат шанса да гледат един от емблематичните филми от фестивалната програма – „Диванът на Сталин“ (Франция, Португалия, 2016 г. ) с Жерар Депардийо, последния филм на Анджей Вайда „Остатъчни образи“ (Полша, 2016 г.) или „Фортуната“ (Италия, 2017 г.), отличен с наградата за най-добра женска роля, в лицето на актрисата Жасмин Тринка, на тазгодишния фестивал в Кан.", "date": "2017.10.09", "title": "Варна: Актьори, режисьори и сценаристи пристигат за XVII Международен фестивал на червенокръсткитe и здравни филми"}
{"url": "http://www.focus-news.net/news/2017/10/09/2444753/balgarskoto-predsedatelstvo-na-saveta-na-es-e-vazmozhnost-balgariya-da-se-pokazhe-kato-tselogodishna-turisticheska-destinatsiya-obzor.html", "text": "Българското председателство на Съвета на ЕС е възможност България да се покаже като целогодишна туристическа дестинация. Това отчетоха на годишното заседание на Националния съвет по туризъм, на който бяха обсъдени дейности за периода на председателството на страната на Съвета на ЕС. Националният съвет бе открит с кворум от 24 членове на съвета от общо 36. Форумът се проведе в присъствието на министъра на туризма Николина Ангелкова, министъра на Българското председателство на Съвета на ЕС 2018 Лиляна Павлова, заместник-министърa на културата Амелия Гешева, както и представители на организации, нечленове на съвета. В своето приветствие министър Николина Ангелкова коментира, че Министерството на туризма ще участва с 6 събития, които са представени в календара на Българското председателство, свързани с туризъм. По думите ѝ основното събитие ще е през февруари, а неговата тема ще бъде икономика и икономически растеж. Министър Ангелкова обясни, че това ще представлява неформална среща на министрите на туризма. Други важни събития, които министър Ангелкова изброи са конференции, 2 събития в рамките на Дунавската стратегия, която България ще има възможност да председателства и среща през юни с организацията за Черноморско икономическо сътрудничество. Според министър Лиляна Павлова по-глобалната и дългосрочна цел е България да бъде позната по-добре като туристическа дестинация след европредседателството. Тя поясни, че по време на председателството се очаква у нас да бъдат реализирани над 32 хил. нощувки минимум. Министър Павлова допълни, че 2000 са ВИП гостите на председателството, които ще бъдат настанени в един хотел, който е спечелил обществената поръчка, като бюджетът за нощувките на ВИП гостите за Българското председателството възлизат малко над 400 хил. лв. За останалите нощувки Министерството препоръчва 21 хотели на територията на София.\r\nДеница КИТАНОВА", "date": "2017.10.09", "title": "Българското председателство на Съвета на ЕС е възможност България да се покаже като целогодишна туристическа дестинация (ОБЗОР)"}
{"url": "http://www.focus-news.net/news/2017/10/09/2444754/prof-mihail-konstantinov-lipsata-na-kvorum-na-konsultativniya-savet-za-natsionalna-sigurnost-e-pretsedent-no-ne-e-fakt-koyto-tryabva-da-se-nadtsenyava.html", "text": "Липсата на кворум на Консултативния съвет за национална сигурност е прецедент, но не е факт, който трябва да се надценява. Това коментира в предаването „Това е България“ на Радио „Фокус“ анализаторът проф. Михаил Константинов. Според него е възможно сближаване на позициите между БСП и ГЕРБ по основното различие, свързано с назначаването на председател на антикорупционния орган. „Ясно е, че има проблем с това кой да назначава председателя на този орган. Предложението на ГЕРБ е това да го прави парламентът, защото ние сме парламентарна република. Предложението на опозицията е това да бъде президентът, защото той е надпартиен. Има, разбира се, и трети вариант, този който се практикува в момента - за да вървят работите всички такива назначения се консултират и те са съвместни назначения на парламента и на президента. Въпросният председателят да се предлага от едно слабо квалифицирано мнозинство в НС, след което това да се съгласува с президента и той да издава указ. В крайна сметка всички важни служби така се назначават“, коментира проф. Михаил Константинов. Той допълни, че след проваленото заседание на консултативния съвет днес, времето до следващото заседание може да бъде използвана за разговори между страните и изглаждане на противоречията по антикорупционното законодателство.", "date": "2017.10.09", "title": "Проф. Михаил Константинов: Липсата на кворум на Консултативния съвет за национална сигурност е прецедент, но не е факт, който трябва да се надценява"}
{"url": "http://www.focus-news.net/news/2017/10/09/2444755/reuters-nad-tri-hilyadi-dushi-sa-bili-izseleni-zaradi-etnicheski-konflikt-v-kot-divoar-koyto-mozhe-da-zastrashi-produktsiyata-na-kakao.html", "text": "Конфликт за земя разпален от етнически вражди, е довел до разселването на хиляди фермери от нелегални плантации в т.нар. „какаов пояс“ на Кот Д’Ивоар, което застрашава какаовата продукция, предава Reuters . \r\nХуманитарни служители и представители на местната власт заявиха, че поне три хиляди души са били принудително изселени. През изминалата седмица поне двама души са били убити при сблъсъци, а в района са пратени военни части.\r\nАгенция „Фокус“ припомня, че Кот Д’Ивоар е най-големият производител на какао в света. Областта на т.нар. „какаов  пояс“ често става обект на спор и вражди между местни и имигранти от съседни земи. Последният спор избухна, когато съюзът „Ние“ на етническите групи гере, якуба и вобе нахлу в горските райони Кавали и Гуин-Дебе, заплашвайки етническите баули и мигрантите от Буркина Фасо, които работят там. Симеон Миланов", "date": "2017.10.09", "title": "Reuters: Над три хиляди души са били изселени заради етнически конфликт в Кот Д’Ивоар, който може да застраши продукцията на какао"}
{"url": "http://www.focus-news.net/news/2017/10/09/2444756/afp-kmetat-na-barselona-se-obyavi-protiv-obyavyavaneto-na-katalunska-nezavisimost.html", "text": "Кметът на Барселона Ада Колау призова каталунския лидер Карлес Пучдемон, да не обявява независимост едностранно, предава AFP. Според нея това ще застраши „социалната кохезия“.\r\nРезултатите от референдума, който се проведе на 1 октомври „не могат да бъдат насърчение за обявяването на независимост, но могат да представляват възможност за започването на диалог и международно посредничество“, заяви тя. Симеон Миланов", "date": "2017.10.09", "title": "AFP: Кметът на Барселона се обяви против обявяването на каталунска независимост"}
{"url": "http://www.focus-news.net/news/2017/10/09/2444757/plovdiv-26-konstativni-protokola-sa-bili-sastaveni-v-rayon-severen-za-premahvane-na-izlezli-ot-upotreba-avtomobili.html", "text": "26 констативни протокола са били съставени през последните дни в район „Северен” в Пловдив за премахване на излезли от употреба моторни превозни средства. Това съобщи за Радио „Фокус”-Пловдив кметът на района Ральо Ралев. Колите са били паркирани по тротоарите, улиците, площадките, откритите обществени паркинги, зелените площи и други. Те са били облепени с предупредителен стикер. Собствениците имат 90-дневен срок, в който следва да преведат автомобилите си в техническо изправно състояние, да ги преместят на частен терен или да ги предадат за разкомплектоване на лицензирани за целта фирми. Вследствие на неизпълнени такива предписания следва акция по репатриране на излезлите от употреба МПС-та.\r\nАкцията е извършена в изпълнение на разпоредбите на Наредбата на Община Пловдив за реда и условията за намаляване на замърсяването с отпадъци от излезли от употреба МПС.\r\nСлужителите на районната администрация са били подпомогнати от служители на III РУ “Полиция” – Пловдив.\r\nЦветана ТОНЧЕВА", "date": "2017.10.09", "title": "Пловдив: 26 констативни протокола са били съставени в район „Северен” за премахване на излезли от употреба автомобили"}
{"url": "http://www.focus-news.net/news/2017/10/09/2444758/sport-styaua-bukuresht-specheli-bukureshtkoto-derbi-s-pobeda-nad-dinamo.html", "text": "Стяуа Букурещ, в която играе българинът Павел Маринов, спечели столичното дерби на Румъния, побеждавайки Динамо с 97:65.  В днешния мач Маринов отбеляза 13 точки за Стяуа. Предстои румънският отбор да се изправи като домакин срещу унгарските баскетболисти от Кьорменд в турнира за Купата на ФИБА Европа.", "date": "2017.10.09", "title": "Спорт: Стяуа Букурещ спечели букурещкото дерби с победа над Динамо"}
{"url": "http://www.focus-news.net/news/2017/10/09/2444759/gabrovo-evropeyskata-sedmitsa-na-programiraneto-otbelyazvat-v-grada.html", "text": "Европейската седмица на програмирането отбелязват в Габрово. Събитието се провежда за втора поредна година в Регионалната библиотека „Априлов – Палаузов“ . Инициативата за създаването му е на Европейската комисия, поясни за Радио „Фокус“ – Велико Търново директорът на културната институция Савина Цонева. Европейската седмица на програмирането се организира от 7 до 22 октомври, но основното събитие в Габрово ще се случи утре. В рамките му деца на възраст от 6 до 13 години ще имат възможност да „направят своите първи стъпки в компютърните науки“. Те ще се включат в специално обучение за работа с робота „Лего“. „Освен това на децата ще бъде представен и роботът „Финч“. Той е нов вид робот за обучение по компютърни науки, провокиращ въображението на децата. Разработен е специално с образователна цел и е въведен от четири години в обучението по програмиране в училищата в САЩ. Дизайнът и функционалността му са резултат от четиригодишно проучване на института Carnegie Mellon. Предназначен е да подпомага овладяването на редица езици за програмиране“, допълни директорката. Обучението ще се проведе утре, от 14.30 часа в Детския отдел на библиотеката. Освен това до края на месеца са предвидени още пет безплатни курса за работа с новия робот. Те ще се проведат на 16, 17 и 20 октомври от 15.00 часа в компютърната зала на Регионалната библиотека и на 18 и 19 в Градска библиотека при НЧ „Пенчо Славейков“ – Трявна. Участието се случва след предварително записване на тел. 066 806269.\r\nЛуиза ТРАНЧЕВА", "date": "2017.10.09", "title": "Габрово: Европейската седмица на програмирането отбелязват в града"}
{"url": "http://www.focus-news.net/news/2017/10/09/2444760/prezidentat-rumen-radev-nalozhi-veto-varhu-zakona-za-otbranata-i-vaorazhenite-sili-obzor.html", "text": "Президентът Румен Радев наложи вето върху Закона за отбраната и въоръжените сили, който бе приет от 44-то Народното събрание на 27 септември 2017 г. Според държавният глава с § 1, с който се изменя чл. 79 от Закона за отбраната и въоръжените сили на Република България се въвеждат нови, завишени и кумулативно приложими изисквания за заемане на длъжността „постоянен секретар на отбраната“ като най-висш държавен служител в Министерството на отбраната. Президентът счита, че новата редакция няма да преодолее съществуващите неясноти и непълноти в действащата законова уредба и създава условия за дискриминация спрямо редица категории лица. Новите изисквания не са гаранция за по-висок професионализъм.\r\nС § 3 от приетия закон се предвижда удостоените с висше военно звание офицери да се представят в Комисията по отбрана на Народното събрание от министъра на отбраната или определен от него заместник-министър. По този начин законодателят създава нова фаза в процедурата за удостояване с висши военни звания, която се развива пред помощен орган на Народното събрание с участието на министъра на отбраната или определен от него заместник-министър. Държавният глава отбелязва, че това не намира опора в Конституцията и нарушава баланса между органите за ръководство на отбраната. Той посочва, че съгласно чл. 100, ал. 2 от Основния закон удостояването с висши военни звания е правомощие на президента, упражнявано по предложение на Министерския съвет. Това е споделената компетентност между правомощията на президента като върховен главнокомандващ и функциите на правителството по общо ръководство на Въоръжените сили и е израз на взаимодействието между два конституционно определени органа на държавата с оглед изключително значимите публични функции, осъществявани от висшия команден състав на Въоръжените сили. Според държавния глава представянето пред Комисията по отбрана, след като е изпълнен фактическият състав на удостояването с висше военно звание, създава усещането, че е самоцелно и единствено провокирано от факта на издадения указ. Освен това законът не дава отговор на въпроса дали при всяко удостояване с висше офицерско звание на един и същи офицер следва да се прави такова представяне. Това може да доведе до практическото обезсмисляне на разпоредбата, ако е необходимо отново да се представят вече представени лица. Тази неясна разпоредба, в която трудно се разпознава вложеният смисъл, не допринася за утвърждаването на правовата държава, отбелязва президента. Същевременно според него тя крие риск от политизиране на висшия команден състав на Въоръжените сили.Агенция „Фокус“ припомня: По време на дебатите на второ четене двата текста бяха сред най-обсъжданите. По време на дебатите за изслушването на офицерите, предложени за удостояване с висши офицерски звания лидерът на БСП Корнелия Нинова заяви, че законопроектът е нова атака срещу президента Румен Радев и призова ГЕРБ да спрат с войната срещу държавния глава. Тогава тя определи законопроекта като е грубо нарушение на разделението на властите, което не поражда правни последици, a е размахване на пръст към президентската институция. Тогава Милен Михов от „Обединени патриоти“ заяви, че БСП отново обявява война под чуждо име, като застава в защита на ненападнатия от никого президент Румен Радев. Той обясни, че ще бъде изработен действащ текст, който в бъдеще да урежда изслушването на удостоените с високата чест за звание български офицери. \r\nОтносно фигурата на постоянния секретар на отбраната депутатът от ГЕРБ Христо Гаджев тогава обяви, че промените са продиктувани от факта, че служебното правителство е назначило за постоянен секретар на отбраната човек без един ден административен стаж и така за 2 седмици този човек е станал най-висшият държавен служител в министерството. Гаджев уточни, че промените се предлагат с цел такива безобразия да не се случват повече. Пламен Манушев от ГЕРБ тогава поясни, че тази законова поправка за постоянния секретар на отбраната е нямало да бъде направена, ако служебното правителство не е направило това безпринципно назначение и опроверга тезите, че законопроектът е изготвен срещу президента Румен Радев.", "date": "2017.10.09", "title": "Президентът Румен Радев наложи вето върху Закона за отбраната и въоръжените сили (ОБЗОР)"}
{"url": "http://www.focus-news.net/news/2017/10/09/2444776/ria-novosti-ruski-uchenitsi-shte-izrisuvat-mestata-na-boyna-slava-ot-rusko-turskata-osvoboditelna-voyna-v-balgariya.html", "text": "Начинаещи руски художници посетиха  местата на бойна слава от Руско-турската война от 1877-1878 г. и ще създават творби, които ще участват в изложба през март 2018 г., посветена на 140 г. от освобождаването на България, предаде  РИА Новости.\r\nПрез 2018 г. ще се изпълнят точно 140 години от сраженията, решили изхода на войната. Руската група започва обиколката си по България с посещения на основните паметни места и музеи. Учениците ще изрисуват най-запомнящите се лица, събития и обекти. \r\n„Много атмосферен и колоритен град“, споделя впечатленията си за София ученичката Олга Антипова от центъра за образование №548 „Царицино“. „Вдъхновяват ме хората, тяхната реч, цветове, прекрасен вид“, посочва младата художничка.\r\nЗавършващо звено от програмата стана лекция на директора на Националния исторически музей на България Божидар Димитров. „Нищо на света не е просто и лесно. Руснаците също мислеха, че ще изпратят няколко хиляди войници и ще спечелят войната. Но не става така“, с тези думи започна лекцията си професорът. \r\nБитката при Шипка, където обединените руски, български, румънски и фински войници се сражават за освобождаването на България от Османско иго, става знаково сражение, завинаги сплотило двата братски народа.  Виктор Турмаков", "date": "2017.10.09", "title": "РИА Новости: Руски ученици ще изрисуват местата на бойна слава от Руско-турската освободителна война в България"}
{"url": "http://www.focus-news.net/news/2017/10/09/2444777/parametersk-na-balgariya-y-stigat-sanktsiite-na-es-sreshtu-rusiya.html", "text": "Министърът по Българското председателство на Съвета на ЕС Лиляна Павлова заяви, че страната ще повдигне въпроса за вдигането на санкциите спрямо Москва по време на шестмесечното си ротационно председателство в Съвета на ЕС, започващо на 1 януари 2018 г., предаде словашкият информационен портал  Parameter.sk.\r\n\"Премиерът Бойко Борисов и българското правителство считат, че е една от основните теми в дневния ред на предстоящите дискусии ще бъде въпросът за санкциите\" - каза Павлова. Тя  добави, че въпросът е обсъждан в различни формати и е направен анализ на щетите, причинени от санкциите и че трябва да се намери по-добро решение на тази ситуация. \"Мога да потвърдя, че тази тема има приоритет\", каза Павлова.\r\nПо-рано българският премиер Бойко Борисов и президентът на страната Румен Радев също настояха за оттегляне на санкциите.  Европейският съюз и САЩ въведоха наказателни мерки срещу Русия във връзка с окупацията на Крим и нейната роля в кризата в Източна Украйна. Виктор Турмаков", "date": "2017.10.09", "title": "Parameter.sk: На България й стигат санкциите на ЕС срещу Русия"}
{"url": "http://www.focus-news.net/news/2017/10/09/2444778/gen-mark-mayli-nachalnik-na-generalniya-shtab-na-armiyata-na-sasht-spryamo-severna-koreya-nyama-alternativi-bez-risk.html", "text": "Началникът на генералния щаб на армията на САЩ ген. Марк Майли заяви, че по отношение на предизвикателството, представлявано от ядрената и ракетната програми на Северна Корея, няма „алтернативи без риск“, но и че „няма безкрайно време за решаване на кризата“, предаде  CNN.\r\n„Пълномащабна война на Корейския полуостров ще бъде ужасяваща. Никой няма съмнение за това“, заяви ген. Майли по време на пресконференция във Вашингтон. Той добави, че би било неприемливо, ако Северна Корея придобие междуконтинентална балистична ракета с възможност за пренасяне на ядрено оръжие.\r\n„Това би било ужасяващо, без съмнение за това, както и удар по Лос Анджелис или Ню Йорк. Това би било равно ужасяващо“, добави той. Въпреки, че заяви, че армията е готова да реагира, генералът посочи, че „няма алтернативи без риск“. \r\n„Няма добри, лесни алтернативи, такива без риск. Това е невероятно сложна и невероятно опасна ситуация“, сочи ген. Майли. „Решението ще бъде взето от избраните представители на САЩ. Има ограничено време, предвид развитието на ракетната програма на Северна Корея“, добави той.  Виктор Турмаков", "date": "2017.10.09", "title": "Ген. Марк Майли, началник на генералния щаб на армията на САЩ: Спрямо Северна Корея няма алтернативи без риск"}
{"url": "http://www.focus-news.net/news/2017/10/09/2444779/tass-redzhep-tayip-erdogan-zayavi-che-turtsiya-nyama-da-priznae-prisaedinyavaneto-na-krim-kam-rusiya.html", "text": "Турският президент Реджеп Тайип Ердоган заяви по време на посещението си в Украйна, че страната му няма да признае „незаконната анексия на Крим“, предаде ТАСС.\r\n„Уверих украинския президент Петро Порошенко, че Турция ще продължи да подкрепя суверенитета на Украйна, нейната териториална цялост, включително и Крим, както и политическата ѝ консолидация“, посочи Ердоган. Той добави, че по време на срещата си със своя украински колега се е договорил да координира действията по въпроса за сигурността в Черноморския регион. \r\n„Ние обсъдихме международните регионални въпроси, които се отнасят за нашите страни, в това число и въпросите за сигурността на Черноморския регион“, добави турският президент.  Виктор Турмаков", "date": "2017.10.09", "title": "ТАСС: Реджеп Тайип Ердоган заяви, че Турция няма да признае присъединяването на Крим към Русия"}
{"url": "http://www.focus-news.net/news/2017/10/09/2444780/voice-of-america-pochinal-e-bivshiyat-prezident-na-salvador-armando-kalderon.html", "text": "Бившият президент на Салвадор Армандо Калдерон, който успява да изкара страната си от кървава гражданска война през 90-те години, е починал на 69-годишна възраст от рак, предаде  Voice of America.\r\nКалдерон, който е президент между 1994 и 1999 г. е починал в болница в Хюстън, Тексас, където е бил приет в критично състояние. \r\nГражданската война, която бушува в Салвадор между 1980 и 1992 г. отнема живота на близо 75 хил. души.  Виктор Турмаков", "date": "2017.10.09", "title": "Voice of America: Починал е бившият президент на Салвадор Армандо Калдерон"}
{"url": "http://www.focus-news.net/news/2017/10/09/2444781/reuters-evrogrupata-se-razdeli-sas-strogiya-germanski-finansov-ministar.html", "text": "Финансовите министри от Еврозоната се сбогуваха с германския си колега Волфганг Шойбле, който се оттегля от поста си след осем години на него. 75-годишният Шойбле ще стане председател на Бундестага и най-вероятно ще бъде заменен с член на либералната Свободна демократическа партия на Германия, който се очаква да продължи строгата германска линия на бюджетна дисциплина, предаде  Reuters.\r\nПрез 2015 г. Шойбле бе централна фигура в гръцката криза, предизвиквайки критики от Южна Европа заради стремежа си за намаляване на данъците и орязване на бюджетите по време на рецесия, както и заради съпротивата му да се облекчават дългове. \r\n„Ще ми липсва заради своята мъдрост и поради факта, че макар и това да не бе признавано, той винаги искаше компромис“, заяви белгийският финансов министър Йохан Ван Овертвелд. Словашкият финансов министър Петер Казимир предаде на Шойбле 100-еврова банкнота, изрисувана с портрета му.  Говорейки на немски език, френският финансов министър Брюно ле Мер благодари на „приятеля си“, че „е изиграл важна роля в развитието на еврозоната“. \r\n„Успяхме през осемте години криза да запазим еврото стабилно, въпреки прогнозите. За мен това е добър край“, заяви самият Шойбле.  Виктор Турмаков", "date": "2017.10.09", "title": "Reuters: Еврогрупата се раздели със „строгия“ германски финансов министър"}
{"url": "http://www.focus-news.net/news/2017/10/09/2444782/cnn-v-atlanticheskiya-okean-se-formira-15-ta-za-sezona-burya-ofeliya.html", "text": "В Атлантическия океан се формира тропическата буря „Офелия“ – 15-тата за този сезон, предаде  CNN.\r\nСпоред метеоролозите, бурята засега не представлява опасност за която и да е територия. Бурята се е формирала над океана на около 1400 км. югозападно от Азорските острови. \r\nТази година Карибските острови и източното крайбрежие на САЩ пострадаха от няколко големи урагана. В края на август южните щати бяха връхлетени от урагана \"Харви\", нанесъл значителни щети на щата Тексас. В началото на септември по американското крайбрежие бе връхлетяно от урагана „Ирма“. По-късно през септември „Мария“ се стовари над Пуерто Рико, оставяйки големи разрушения след себе си. Днес, 9 октомври, достигналият югоизточното крайбрежие на САЩ ураган „Нейт“ доведе до силни валежи прекъсвания на електрозахранването. \r\nВъзможно е 2017 г. да стане рекордна по брой урагани в Атлантическия океан.  Виктор Турмаков", "date": "2017.10.09", "title": "CNN: В Атлантическия океан се формира 15-та за сезона буря „Офелия“"}
{"url": "http://www.focus-news.net/news/2017/10/09/2444783/washington-post-grupa-nobelovi-laureati-za-mir-prizova-kam-razreshavane-na-krizata-mezhdu-kataluniya-i-ispaniya.html", "text": "Група нобелови лауреати за мир призоваха към посредничество за политическата криза между Испания и Каталуния, предаде  Washington Post.\r\nКоментарът идва в писмо, изпратено в навечерието на срещата  на парламента на Каталуния, в която лидерите на сепаратистите искат да ускорят процеса на отделянето на региона си. \r\nНобеловият лауреат за мир Джоуд Уилямс заяви, че писмото до момента е подписано и от наградените Мейрийд Магуайър, Ригоберта Мену и Ширин Ебади. \r\nПисмото сочи, че „никоя страна не е без грешки“ в процеса, но призовава за „посредничество и преговори към мирно разрешаване на настоящата криза“. \r\nУилямс посочи, че писмото ще бъде публикувано по-късно на сайта на Женската нобелова инициатива.  Виктор Турмаков", "date": "2017.10.09", "title": "Washington Post: Група нобелови лауреати за мир призова към разрешаване на кризата между Каталуния и Испания"}
