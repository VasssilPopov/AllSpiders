{"url": "http://www.focus-news.net/news/2019/10/03/2704857/aktsenti-v-sutreshniya-blok-dobro-utro-balgariya-na-radio-fokus-za-4-oktomvri.html", "text": "На 5 октомври ще бъде открит новият ловен сезон 2019/2020 г. за местен дребен и едър дивеч и груповият лов на дива свиня. Какви са предизвикателствата пред лова и ловната общност в България? Как ловците ще помогнат за намаляване популацията на дивата свиня като част от борбата с Африканската чума по свинете (АЧС)? Гост в сутрешния блок  „Добро утро, България“  на  Радио „Фокус“  ще бъде инж. Васил Василев, председател на Националния ловно-рибарски съюз – Сдружение на ловците и риболовците в България. \r\nНовите предложения на Лондон за Брекзит не се харесаха на Европейския парламент (ЕП). Какво цели планът на премиера Борис Джонсън, който срещна враждебни реакции? Защо министър-председателят на Великобритания определи подкрепяния от ЕС подход като „мост за никъде? На каква цена ще се осъществи политическата цел – Брекзит? Тези и други въпроси ще коментираме с Любомир Кючуков, директор на Института за икономика и международни отношения (ИИМО). \r\nКак една идея се превърна в каузата „Капачки за бъдеще“, която докосна хиляди сърца? Какви са целите на организаторите на благотворителната инициатива оттук нататък? Ще ви срещнем с един от хората, които стоят в основата на кампанията – Мартина Йорданова. \r\nС настъпването на есента и наближаването на зимния сезон човешкият организъм изпитва нужда от повече витамини, за да поддържа добро здравословно състояние. Как да се храним през есента? Очаквайте полезни съвети от репортера ни от Варна Десислава Василева . \r\nНа 6 октомври ще се навършват 1005 г. от смъртта на величавия български владетел цар Самуил. По този повод от Исторически музей – Петрич и Национален парк-музей „Самуилова крепост“ подготвят богата, но и много разнообразна програма. Подробностите ще научим от Ливия Нинова от Радио „Фокус“ – Пирин. \r\n Започнете деня информирани! Тези и още теми – в „Добро утро, България“ от 06.00 до 10.00 часа на 4 октомври, с водещ Йоланда Пелова.", "date": "2019.10.03", "title": "Акценти в сутрешния блок „Добро утро, България“ на Радио „Фокус“ за 4 октомври"}
{"url": "http://www.focus-news.net/news/2019/10/03/2704856/sadat-e-odobril-nalozheni-nakazaniya-na-dvama-mazhe-nanesli-poboy-na-60-godishen-vazrasten-mazh.html", "text": "Съдът е одобрил споразумение, сключено между Районна прокуратура – Козлодуй и защитата на подсъдимите В.В. (на 36 години) и Д.К. (непълнолетен), обвинени за извършено от тях престъпление по чл. 129, ал. 2, вр. ал. 1, вр. чл. 20, ал. 2 от НК. Това съобщиха от пресцентъра на  Апелативна прокуратура - София .  \r\nНа 22.09.2019 г., около 18 ч., между с. Крива бара и с. Хайредин, двамата подсъдими, в съучастие с Х.К., нанесли побой на шестдесетгодишен мъж. Нападателите използвали тояга, с която нанесли множество удари в областта на тялото на пострадалия. С действията си му причинили средна телесна повреда, изразяваща се в счупване на лява мишнична кост.  \r\nНа подсъдимия В.В. е наложено наказание от три месеца „лишаване от свобода“ с тригодишен изпитателен срок. На непълнолетния Д.К. – „обществено порицание“, чрез поставяне на съобщение на видно място от Кметство в с. Крива бара.", "date": "2019.10.03", "title": "Съдът е одобрил наложени наказания на двама мъже, нанесли побой на 60-годишен възрастен мъж"}
{"url": "http://www.focus-news.net/news/2019/10/03/2704924/predstoyashti-mezhdunarodni-sabitiya-za-4-oktomvri-agentsiya-fokus.html", "text": "Изслушване във връзка със случая на севернокорейски гражданин, който може да бъде екстрадиран в САЩ заради пране на пари.  \r\n*** \r\n \r\n  Последната предизборна кампания в Португалия с опозиционния лидер на „Руи Рио“ и ръководителят на Социал-демократическата партия. \r\n*** \r\n \r\n  Президентът на Беларус Лукашенко на посещение в Украйна. \r\n*** \r\n \r\n  Среща на министрите на околната среда на ЕС. \r\n*** \r\n \r\n  Посещение на френския министър на вътрешните работи Кристоф Кастанер в Гърция. \r\n*** \r\n \r\n  Конференцията на Федералният резерв ще бъде открита от председателя й Джеръм Пауъл.", "date": "2019.10.03", "title": "Предстоящи международни събития за 4 октомври (Агенция „Фокус“)"}
{"url": "http://www.focus-news.net/news/2019/10/03/2704854/trafikat-po-avtomagistrala-struma-i-glaven-pat-e-79-v-blagoevgradska-oblast-e-s-normalna-intenzivnost.html", "text": "Трафикът по автомагистрала „Струма“ и главен път Е-79 в Благоевградска област е с нормална интензивност. Това съобщиха за  Радио „Фокус“ – Пирин  от Областно пътно управление – Благоевград. Движението по второкласен път 19 Симитли – Гоце Делчев също се извършва без проблеми. През деня няма регистрирани инциденти на пътя в региона. Пътните настилки са сухи. В областта няма въведени ограничения за движение по пътищата. Не се извършват ремонтни дейности по пътната мрежа. Повишена е опасността от падащи камъни в Кресненското дефиле и прохода „Предел“. \r\nКолони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“ в Благоевград. Като цяло движението в областния център е натоварено. Задръстване има и на кръстовището между бул. „Св. св. Кирил и Методий“ и бул. „Св. Димитър Солунски“. На моменти задръствания се образуват и на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. Всички светофарни уредби в града са изправни. \r\nЛивия НИНОВА", "date": "2019.10.03", "title": "Трафикът по автомагистрала „Струма“ и главен път Е-79 в Благоевградска област е с нормална интензивност"}
{"url": "http://www.focus-news.net/news/2019/10/03/2704858/predsedatelyat-na-regionalnata-komisiya-za-zashtita-ot-diskriminatsiya-vav-veliko-tarnovo-organizira-priemna-za-grazhdanite-na-svishtov-na-4-oktomvri.html", "text": "Председателят на Регионалната комисия за защита от дискриминация във Велико Търново организира Приемна за гражданите на Свищов на 4 октомври, от 13.00 до 14.30 часа в Гербовата зала на Общината. Това съобщиха от пресцентъра на  Община Свищов . \r\nКомисията за защита от дискриминация е независим специализиран държавен орган за предотвратяване и защита от всякакъв вид дискриминация, за осигуряване на равенство на възможностите. В съответствие с целите на Закона за защита от дискриминация, тя инициира и търси активно и системно сътрудничество в изпълнение на държавната антидискриминационна политика.", "date": "2019.10.03", "title": "Председателят на Регионалната комисия за защита от дискриминация във Велико Търново организира Приемна за гражданите на Свищов на 4 октомври"}
{"url": "http://www.focus-news.net/news/2019/10/03/2704852/afp-chetirima-sluzhiteli-na-reda-sa-ubiti-pri-napadenieto-s-nozh-v-politseysko-upravlenie-v-parizh.html", "text": "Четирима служители на реда са били убити при нападение с нож в централната част на Париж от свой колега, който е бил застрелян, предава  AFP . \r\nРайонът е бил отцепен, като в него се включват множество туристически атракции и метростанция.  \r\nНападателят е бил убит от силтие на реда в двора на сградата, където е и работел.  \r\nМинистърът на вътрешните работи на Франция Кистоф Кастанер отложи визитата си в Турция, след като научи за атаката. Според разследващите инцидента, причина за него вероятно е бил спор на работа.  \r\n \r\n  Теодор Пенев", "date": "2019.10.03", "title": "AFP: Четирима служители на реда са убити при нападението с нож в полицейско управление в Париж"}
{"url": "http://www.focus-news.net/news/2019/10/03/2704855/makfaks-makedoniya-razshiryavaneto-na-es-kam-zapadnite-balkani-namalyava-riskovete-za-sigurnostta-smyata-prezidentat-na-sloveniya.html", "text": "Словенският президент Борут Пахор, заяви, че подкрепя геополитическите приоритети на срещата на върха във Вишеград, а по-късно заяви, и че подкрепя разширението на Европейския съюз на запад, предава македонската медия  “Макфакс” . \r\nПахор изтъкна, че Словения подкрепя разширяването на ЕС към Западните Балкани, тъй като това ще намали рисковете за сигурността в региона.  \r\nТой каза, че рисковете за сигурността на ЕС ще се увеличат, ако Западните Балкани не бъдат интегрирани или членството на страните от региона бъде отложено. \r\nПахор подчерта още, че подкрепата на Bишеградската група (Полша, Унгария, Чехия и Словакия), както и на Словения за целия регион е много важна. \r\n„Наше задължение като членове (на ЕС) е да обясним на Брюксел необходимостта от разширяване. Разбирам, че някои смятат, че първо ЕС трябва да бъде консолидиран вътрешно, но предлагам да не забравяме за разширяването по време на прилагането на реформите в Общността, особено в Западните Балкани.“, заяви Пахор, като добави, че ако Брюксел забави разширението си, може да има лоши последици за него.  \r\n \r\n \r\n  Теодор Пенев", "date": "2019.10.03", "title": "„Макфакс“ (Македония): Разширяването на ЕС към Западните Балкани намалява рисковете за сигурността, смята президентът на Словения"}
{"url": "http://www.focus-news.net/news/2019/10/03/2704853/v-slivenska-oblast-se-provezhda-razyasnitelna-kampaniya-sred-roditelite-za-promenite-v-sotsialnoto-zakonodatelstvo.html", "text": "Първото за новата учебна година заседание на Областния координационен център за обхват и задържане на децата и учениците в образованието в Сливен се проведе на 3 октомври под председателството на областния управител Чавдар Божурски. Това съобщиха от пресцентъра на  Областната администрация . В него участваха ръководителите на всички държавни структури и представители на общините, които са ангажирани с изпълнението на механизма, както и ресорният зам.областен управител Димитринка Петкова. \r\nВ началото на новата учебна година екипите за обхват работят за връщането на 55 ученици в образованието, които не са се записали в профилирани и професионални паралелки в VІІІ клас след третото класиране. Установяват се и деца и ученици, които са се записали за учебната година, но след 16 септември не посещават детски градини и не са влезли в клас. Броят на децата и учениците, които 59-те екипа за обхват в областта ще трябва да установят и да върнат в образователните институции, ще бъде обобщен в края на октомври. \r\nСред акцентите в дейността по изпълнение на механизма е започналата в Сливен и областта разяснителна кампания сред родителите за новите промени в социалното законодателство. Кампанията се осъществява от социалните служители. По указания от РУО в нея ще се включат и учителите.  От 31 юли т. г. са в сила промени в Закона за семейните помощи за деца, с които месечната помощ за отглеждане на дете до завършване на средното образование вече ще се прекратява за срок от една календарна година, ако в рамките на един месец са допуснати 5 неизвинени отсъствия за учениците и 3 – за децата в детските градини.  Размерът на месечната социална помощ ще се определя от различни коефициенти в зависимост от това дали децата на родителите посещават задължително предучилищно обучение или училище и дали са допуснали неизвинени отсъствия.  Съгласно приетите промени в Правилника за прилагане на Закона за социално подпомагане, влезли в сила от 16 август т. г., родителите, чиито деца са в задължителна предучилищна и училищна възраст, но не посещават образователни институции, ще получават по-малък размер на социалните помощи. С по-голям размер на помощта ще бъдат поощрени родителите, които изпълняват задължението си да осигурят присъствието на децата си в предучилищните групи или училището. \r\nПрез миналата учебна година 3 401 деца и ученици не бяха записани или бяха отпаднали от детска градина и училище в Сливенска област. Екипите за обхват върнаха 1003 от тях в системата на образованието. По данни на училищните администратори, 1 223 деца и ученици са били в чужбина. За 223 от тях информацията е потвърдена от граничните власти. За излезлите в европейските страни няма данни от граничните власти.", "date": "2019.10.03", "title": "В Сливенска област се провежда разяснителна кампания сред родителите за промените в социалното законодателство"}
{"url": "http://www.focus-news.net/news/2019/10/03/2704864/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки на места са мокри. Няма образували се колони от чакащи автомобили. Не са въведени ограничения за движението на автомобили. \r\nВенцеслав ИЛЧЕВ", "date": "2019.10.03", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/10/03/2704867/gramotevichna-burya-se-razrazi-v-kyustendil-na-mesta-ima-kratkotrayni-prekasvaniya-na-elektrozahranvaneto.html", "text": "Гръмотевична буря се разрази в Кюстендил, предаде репортер на  Радио „Фокус” – Кюстендил . Времето е облачно, вали дъжд. На места има краткотрайни прекъсвания на електрозахранването. \r\nВенцеслав ИЛЧЕВ", "date": "2019.10.03", "title": "Гръмотевична буря се разрази в Кюстендил, на места има краткотрайни прекъсвания на електрозахранването"}
{"url": "http://www.focus-news.net/news/2019/10/03/2704862/nalozheno-e-efektivno-nakazanie-na-mazh-za-darzhane-na-narkotitsi-na-obshta-stoynost-197090-leva-s-tsel-razprostranenie-v-gr-petrich.html", "text": "По споразумение между Окръжна прокуратура – Благоевград и защитата на подсъдимия Т.М. му е наложено наказание от една година и един месец „лишаване от свобода“ за извършено от него престъпление по чл. 354а, ал.1, изр. 1, пр. 4 от НК. Това съобщиха от пресцентъра на  Апелативна прокуратура - София .  \r\nТой се е признал за виновен за това, че на 26.01.2019 г., в сграда в гр. Петрич, държал с цел разпространение високорискови вещества. Сред предмета на престъплението имало кокаин, разпределен на девет дози, на обща стойност 1970,90 лева. Другите наркотици – коноп (марихуана) и метамфетамин, били в по-малки количества на цена 68,20 лева.  \r\nСъдът е одобрил сключеното между страните по делото споразумение, като наложеното на подсъдимия М. наказание той ще изтърпи при „общ“ режим. Освен това, приведено е в изпълнение и отложеното наказание „лишаване от свобода“ за срок от десет месеца по присъда от 2017 г. на Районен съд – Петрич.  \r\nОпределението на съда има последиците на влязла в сила присъда.", "date": "2019.10.03", "title": "Наложено е ефективно наказание на мъж за държане на наркотици на обща стойност 1970,90 лева с цел разпространение в гр. Петрич"}
{"url": "http://www.focus-news.net/news/2019/10/03/2704866/v-ednata-lenta-zaradi-remont-se-osashtestvyava-dvizhenieto-v-uchastak-ot-patya-mezhdu-selo-polikraishte-i-gorna-oryahovitsa-v-oblast-veliko-tarnovo.html", "text": "В едната лента заради ремонт се осъществява движението по пътя между село Поликраище и Горна Оряховица в участъка отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. Това съобщиха за  Радио „Фокус“ – Велико Търново  от Областно пътно управление – Велико Търново. Времето във Великотърновския регион е предимно облачно, все още без валежи. Пътните настилки са сухи, а трафикът е интензивен.  \r\nОграничено е движението на товарни автомобили над 10 тона по пътяя Дебелец – Средни колиби – Елена поради намален габарит на пътното платно. В участъка се извършва разширяване, което трябва да приключи до края на месеца. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му е началото на следващата година. За Прохода на Републиката остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш в района на село Каранци поради амортизиран мост и намален габарит на пътното платно. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nЛуиза ТРАНЧЕВА", "date": "2019.10.03", "title": "В едната лента заради ремонт се осъществява движението в участък от пътя между село Поликраище и Горна Оряховица в област Велико Търново"}
{"url": "http://www.focus-news.net/news/2019/10/03/2704571/preg.html", "text": "Президентът на Турция Реджеп Тайип Ердоган заяви, че страната му няма да има избор, освен да продължи по собствен път по отношение на зоната за сигурност в северната част на Сирия, пише вестник  Yeni Safak . \r\nЗаплахата от тероризъм по сирийската граница е достигнала „непоносими нива“, заяви турският президент.  \r\nПоставеният краен срок за създаването на зона за сигурност на САЩ в Северна Сирия, който беше до края на септември, е изтекъл, което оставя заплахата от военна интервенция от страна на Анкара в региона.  \r\nПред парламента на Турция, Ердоган заяви, че страната е в Сирия заради терористичната заплаха, която предотвратява завръщането на бежанците по домовете им. \r\n„Турция ще настани милион сирийци в 140 села и 50 лагера, които ще бъдат установени в зоната за сигурност“, заяви президентът, като добави, че страната не подкрепя война, сблъсъци, кръвопролития или страдания в Сирия.  \r\n \r\n Турция няма избор, но да продължи по собствен път . \r\n \r\nТурция не е видяла достатъчно развитие в действията на САЩ за създаването на зоната за сигурност в Северна Сирия и затова няма избор, но да продължи по собствен път, смята Ердоган.  \r\nТой заяви пред Общото събрание на ООН по-рано, че иска да установи ивица, дълга 480 км и навлизаща на 30 км в териториите на  Сирия. Според турския план, до 2 млн. бежанци ще се настанят в тази зона, с международна подкрепа.  \r\nАко това се случи, проекта трябва да намали наполовина сирийските бежанци, които се намират в Турция и да накара членовете на организацията „Отряди за народна самоотбрана“ (ОНС), считана от Анкара за терористична“, да се изтеглят от зоната. \r\n*** \r\n \r\n  Започна предварителното изслушване по делото за корупция срещу премиера на Израел Бенямин Нетаняху, като неговите адвокати изразиха увереност, че съда ще отхвърли обвиненията срещу него, пише вестник  The Times of Israel . \r\nНетаняху не придружи адвокатите си, които пристигнаха на изслушването в сградата на Министерството на правосъдието в Ерусалим. Вместо това той ще се срещне със своите политически съюзници, докато текат преговорите за формиране на правителство след изборите в страната.  \r\nПремиера ще бъде защитаван от екип от десет души. Докато те пристигаха за изслушването, група от демонстранти  се бяха събрали пред министерството, в подкрепа на обвинителите.  \r\nАдвокатът на Нетаняху Рам Каспи отрече пред репортери, че премиера ще търси споразумение със съда.  \r\n„Имам пълната и безрезервна увереност в правосъдната система и съдебната власт.“, заяви той. \r\nАдвокатът добави, че вярва, че има солидни доказателства за преосмислянето на обвиненията срещу Нетаняху, които бяха публикувани през февруари 2019 г. \r\nДруг адвокат, Амит Хадад, заяви, че екипът на защитата ще представи нови доказателства на тези изслушвания.  \r\n„Сигурен съм, че когато приключим няма да има друг избор, освен делото да бъде затворено“, заяви той пред израелски медии.  \r\nИзслушванията ще дадат възможност на защитата на премиера да докаже, че действията му са били съвсем в реда на нещата и в рамките на закона. \r\nПрокурорите заявиха по-рано, че се надяват да стигнат до окончателно решение за това дали да повдигнат обвиненията срещу премиера до края на годината. В най-сериозното потенциално дело, Нетаняху е обвинен в това, че е облагодетелствал чрез позицията си Шаул Елович, който е собственик на израелска медия, в замяна на това тя да представи премиера в позитивна светлина. И двамата са обвинени също така и в даване и приемане на подкупи.  \r\nЗащитата на премиера ще се опита да докаже, че действията на Нетаняху са били законосъобразни и не са целели да осъществят взаимно изгодни взаимоотношения между премиера и Елович. Според тях политиците винаги имат сложни взаимоотношения с  медиите.  \r\nНетаняху може да бъде обвинен и в това, че е получил дестеки хиляди долари под формата на подаръци от кинопродуцента Арнън Милчън и Джеймс Пакър, които спроед защитата на премиера са били просто приятелски подаръци. Според тях те също така не са били толкова скъпи.  \r\nПремиерът може да бъде подведен под отговорност и за това, че се е споразумял с издателя на вестник Yedioth Ahronoth Арнън Мозез да ощети конкурентен вестник, в замяна на което Мозез ще представи правителството в позитивна светлина. В този случай прокурорите разполагат с часове записи от разговори между Мозез и Нетаняху, които защитата ще пледира, че не са доказателство и премиера никога не е имал намерение да изпълни обещанията си, дадени в тях.  \r\nНетаняху отрича всички обвинения срещу себе си и твърди, че те представляват „лов на вещици“ от страна на политическата опозиция, медиите, полицията и прокуратурата, които целят да го отстранят от властта. \r\n*** \r\n \r\n  Новият, 22-ри по ред състав на Кнесета ще положи клетва в четвъртък на фона на твърденията, че работата му ще бъде прекратена съвсем скоро заради организиране на третите за годината избори в Израел, съобщава вестник  The Jerusalem Post . \r\nТози път има само осем нови депутати, а други девет се завръщат на постовете си, което означава, че 103-ма членове на 22-ия Кнесет ще положат клетва за втори път през 2019 г. \r\nЦеремонията по полагане на клетва ще се проведе в сутрешните часове на деня. В следобедните часове ще бъде даде празничен прием, на който ще присъства президентът на Израел Реувен Ривлин. След това депутатите ще заемат местата си в Кнесета. Тържеството ще завърши с тост и традиционната снимка на лидерите на фракциите в парламента.е \r\n*** \r\n \r\n  „Няколко акаунта в „Туитър“, принадлежащи на Министерството на външните работи на Русия, пускаха фалшиви истории за участието на Съветския съюз във Втората световна война в рамките на това, което мнозина експерти тълкуват като опит да се оправдаят сегашните действия на Кремъл“, пише американското издание  Washington Examiner  в материал, представен без редакторска намеса. \r\n \r\n„Руските акаунти пуснаха хаштаг „TruphAbout WWII“ на 19 август, т.е. четири дни преди 80-тата годишнина от подписването на пакта Молотов-Рибентроп – договор за ненападениe между Съветския съюз и Нацистка Германия. В този договор има допълнителен секретен протокол, който по същество разделя Европа на съветска и нацистка сфери на влияние. Това, както твърдят учените, довежда до началото на Втората световна война. Съветският съюз отричаше съществуването на този секретен протокол. \r\n \r\n„Опитът на Русия да пренапише историята на ВСВ се вписва прекрасно в прокарването на теорията на Русия, че Западът я е обкръжил от всички страни“, обяснява Кариса Нитше от Центъра за нова американска сигурност. „А след това тази теория се използва, за да оправдае агресивните действия на Москва“. Руските акаунти в „Туитър“ направиха опит да препишат историята на този пакт, настоявайки, че всъщност Съветският съюз бил принуден да подпише този договор – тоест, тогава изобщо не е ставало въпрос за самоцелно решение да се сключи взаимно изгодна сделка с Хитлер. Тези „туитове“ напълно пренебрегват факта, че този пакт фактически разделя Европа на сфери на влияние. Авторите им хвърлят цялата вина на Запада и се опитват да омаловажат значението на договора“. \r\n \r\n„Русия се позовава на Мюнхенското споразумение от 1938 година, за да обясни защо на Съветския съюз му се е наложило да обедини сили с Германия в рамките на Пакта Молотов-Рибентроп от 1939 година. Русия твърди, че Мюнхенското споразумение – договор между Обединеното кралство, Германия, Франция и Италия да се предаде чехословашката Судетска област на Германия – е доказателството, че западният свят е оплитал заговори против нея, защото Съветският съюз не е участвал в тази спогодба“, пояснява Нитше. „Русия твърди, че по този начин Съветският съюз е бил обкръжен от западните сили и е бил принуден да се обедини с Нацистка Германия, за да се защити. По същия начин Москва заяви, че именно Западът е провокирал нахлуването в Крим“. \r\n \r\nАнализатори от лабораторията за цифрова криминалистика на Атлантическия съвет откриха първоначалния „туийт“, който стартира хаштага #TruthAboutWWII. Той се появи на страницата на руската мисия на Организацията за сигурност и сътрудничество в Европа (ОССЕ). Разпространението на този хаштаг бе активно подпомогано от руското посолство в САЩ и руската мисия в ЕС. \r\n \r\nДжеймс Карафано, от Фонда Heritage, посочва, че опитите на Русия да препише историята са били „свръхпредсказуеми“. „Те действат от отвсякъде. Те в буквален смисъл спонсорират фашистки групи и едновременно с това отправят остри публични критики към европейците и всички останали за търпимото отнпшение към фашистите, за насърчаването на фашизма, за да изглежда, че само руснаците се борят с фашизма“, обяснява той. \r\n \r\nКарафано признава, че десетки милиони съветски граждани са станали жертви на Втората световна война, но добавя, че ръцете на съветското ръководство едва ли са били чисти. „Напълно ги е устройвало, че немците искат да унищожат всички в Европа, защото руснаците са смятали, че така германците ще ги оставят намира“, продължава експертът. „Много е вероятно именно те да са били главните умиротворители на агресора, според тази теория“. \r\n \r\nПо думите на Нитше, преди няколко десетилетия Русия е преименувала Втората световна война във Великата отечествена война за свое удобство. Съветските власти внушавали, че победата в тази война не е дошла в резултат на съвместните действия на съюзническата коалиция срещу нацистите, а на мъжеството и патриотизма на съветския народ. Според експерта, преписването на историята за началото на ВСВ е още един способ, с помощта на който Путин може да налага мита за обсадената крепост и по този начин да укрепва своята власт. \r\n \r\nМнозина експерти смятат, че популяризирането на такива истории се оказва полезно, когато трябва да се ангажират живеещите в чужбина етнически руснаци, или да се провокират такива противници в Европа, като Полша, която бе разкритикувана в „туийт“ на руското посолство в Южна Африка от 24 септември. \r\n \r\nНо тази стратегия на Москва изглежда много неефективна, защото под много „туийтове“ на руснаците има десетки отговори, в които ги опровергават или откровено им се подиграват.", "date": "2019.10.03", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/10/03/2704865/api-stroitelstvoto-na-tunel-zheleznitsa-na-am-struma-oshte-ne-e-zapochnalo.html", "text": "Строителството на тунел „Железница“ на АМ „Струма“ още не е започнало. Това съобщиха от пресцентъра на  Агенция „Пътна инфраструктура“  (АПИ). Агенция „Пътна инфраструктура“ прави това уточнение по повод  публикации и запитвания от медии. В момента се извършват подготвителни дейности и се изгражда временното електрическо захранване при бъдещия южен портал на съоръжението.", "date": "2019.10.03", "title": "АПИ: Строителството на тунел „Железница“ на АМ „Струма“ още не е започнало"}
{"url": "http://www.focus-news.net/news/2019/10/03/2704574/afp-novite-planove-za-brekzit-ne-se-saobrazyavat-iztsyalo-s-tselite-za-irlandskata-granitsa-smyata-leo-varadkar.html", "text": "Новите планове за Брекзит не се съобразяват изцяло с целите за ирландската граница, смята Лео Варадкар, предава  AFP . \r\nИрландия обяви своите съмнения във връзка с новите планове на Лондон да напусне Европейския съюз до края на месеца, като индикира, че проблема с границата между Републиката и Северна Ирландия все още остават основната част от нещата, които трябва да бъдат изгладени.  \r\nПравителството в Дъблин заяви, че премиерът на страната Лео Варадкар е говорил със своя британски колега Борис Джонсън по телефона, но след това е заявил, че новите предложения „не се съобразяват изцяло с договорените цели“ за поддържане на отворена граница.", "date": "2019.10.03", "title": "АFP: Новите планове за Брекзит не се съобразяват изцяло с целите за ирландската граница, смята Лео Варадкар"}
{"url": "http://www.focus-news.net/news/2019/10/03/2704575/london-evening-standard-opozitsiyata-osadi-noviya-plan-na-boris-dzhonsan-za-brekzit.html", "text": "Опозиционните лидери във Великобритания разкритикуваха плана на премиера Борис Джонсън за Брекзит, като го нарекоха „по-лош от сделката на Тереза Мей“, пише лондонското издание  London Evening Standard . \r\nКонкретно тези думи бяха изречени от лидера на Лейбъристката партия Джереми Корбин.  \r\n„По лошо е от сделката на Тереза Мей. Не мога да видя как това ще получи подкрепата, която той си мисли, че ще получи“, заяви Корбин.  \r\nПравителството по-рано публикува предложенията си към ЕС, в които спорната клауза за британската граница с Република Ирландия е премахната и заместена от предложенията на Джонсън.  \r\nКорбин заяви, че това ще създаде разединение и освен това ще подкопае Белфастките споразумения. \r\nНа въпроса защо това е да е по-лошо предложение от сделката на бившия премиер Тереза Мей, той заяви, че това е така „конкретно заради секцията за Северна Ирландия“, заедно с други проблеми.  \r\n„В края на писмото си той казва „сигурен съм, че всичко това може да бъде договорено до 31 октомври“. Аз съм сигурен, че той отлично знае, че това, което е предложил едва ли ще бъде одобрено“, добави Корбин.  \r\n„Това, което той не е признал още е, че той има служебното задължение (…), което го задължава да търси отсрочка, ако не постигне сделка“, добави лидерът на лейбъристите.  \r\nМеждувременно, след като беше проведен телефонен разговор между Джонсън и председателя на Европейската Комисия Жан Клод Юнкер, вторият заяви, че има „още няколко проблематични точки“ в предложенията на Джонсън.  \r\nЛидерът на „Партия Брекзит“ Найджъл Фараж също критикува плана на Джонсън.  \r\n„Борис иска да промени само една част от споразумението за оттегляне. Въпреки думите му, няма гранция, че ще напуснем митническия съюз и всяка бъдеща сделка има нужда от благоволението на ЕС“, коментира той в „Туитър“. \r\nПървият министър на Шотландия Никола Стърджън също написа в социалната мрежа, че ще е трудно подобно предложение да бъде прието.  \r\n„Трудно ми е да видя как предложенията на британското правителство за Брекзит ще минат. И е трудно да не стигна до заключението, че те са предназначени да се провалят“, заяви тя.  \r\n„За Шотландия фундаменталните точки остават – тези предложения ще ни изведат от ЕС, единния пазар и митническия съюз против нашата воля. Това е неприемливо“, добави още Стърджън.", "date": "2019.10.03", "title": "London Evening Standard: Опозицията осъди новия план на Борис Джонсън за Брекзит"}
{"url": "http://www.focus-news.net/news/2019/10/03/2704572/donald-tramp-sasht-shte-se-razberat-s-rusiya-vapreki-politicheskite-problemi-vav-vashington.html", "text": "САЩ ще се разберат с Русия, въпреки всички настоящи вътрешнополитически катаклизми в страната, обяви американският президент Доналд Тръмп на съвместна пресконференция с финландския президент Саули Нийнистьо в Белия дом, предава  TACC . \r\n\"Въз основа на гореизложеното (президентът говори за вътрешнополитически скандали в САЩ) би било чудесно да се разбираме с Русия. Ще се разбираме с Русия, защото е умно\", каза той. \r\n  Теодор Пенев", "date": "2019.10.03", "title": "Доналд Тръмп: САЩ ще се разберат с Русия, въпреки политическите проблеми във Вашингтон"}
{"url": "http://www.focus-news.net/news/2019/10/03/2704861/vas-otmeni-izmeneniyata-ot-2014-g-v-naredbata-za-minimalnite-razmeri-na-advokatskite-vaznagrazhdeniya.html", "text": "Тричленен състав на Върховния административен съд отмени наредбата от 2014 г. за изменение и допълнение на Наредба № 1 от 9.07.2004 г. за минималните размери на адвокатските възнаграждения, издадена от Висшия адвокатски съвет /ВАдС/, обнародвана в Държавен вестник, бр.28 от 28.03.2014 г.  \r\nОснованието за отмяна е нарушение в съдопроизводствените правила при приемането на този подзаконов нормативен акт  - липса на мотиви и доклад към проекта за изменение на Наредба №1/2004г., както и непровеждане на обществено обсъждане. Това съобщиха от пресцентъра на  ВАС .  \r\nТричленният състав е приел, че има нарушение на чл.26, ал.2 от Закона за нормативните актове и на чл.28, ал.2 и 3  от закона, свързани с изискването проектът на нормативен акт да бъде публикуван  на интернет страницата на ВАдС, заедно с мотивите, съответно доклада, преди приемането му, за да се даде възможност на заинтересованите лица да предоставят в 14-дневен срок предложения и становища, както и към  него да има изготвени мотиви, съответно доклад, с изискуемото съдържание по чл.28, ал.2 ЗНА. В случая тези изисквания не са изпълнени.  \r\nАдминистративно дело № 3586/2016 г. беше образувано по протест на Върховна административна прокуратура.  \r\nРешението на тричленния състав подлежи на обжалване пред петчленен състав на ВАС.", "date": "2019.10.03", "title": "ВАС отмени измененията от 2014 г. в Наредбата за минималните размери на адвокатските възнаграждения"}
{"url": "http://www.focus-news.net/news/2019/10/03/2704573/afp-evropeyskiyat-parlament-ne-odobryava-planat-za-brekzit-na-velikobritaniya.html", "text": "Представител на Европейския парламент предупреди, че евродепутатите не са били впечатлени от предложенията на премиера на Великобритания Борис Джонсън, които бяха нов опит на правителството в Лондон да договори сделка, като изключи от нея клаузата за ирландската граница, предава  AFP . \r\n„Ще изнесем точка по точка причините за това, което не е приемливо в предложението“, заяви бившият премиер на Белгия Гай Верхофщад.  \r\n„Първоначалната оценка на почти всеки член на групата за Брекзит не беше позитивна изобщо“, добави той, като загатна, че предложението на Великобритания изобщо не е представлявало сериозна оферта за постигането на сделка, а по-скоро опит да се прехвърли вината за провала на преговорите на Брюксел.", "date": "2019.10.03", "title": "AFP: Европейският парламент не одобрява планът за Брекзит на Великобритания"}
{"url": "http://www.focus-news.net/news/2019/10/03/2704859/sadat-e-opredelil-probatsionni-merki-spryamo-mazh-darzhal-pornografski-material-s-uchastie-na-dete.html", "text": "По обвинителен акт на Районна прокуратура – Мездра съдът е определил наказание спрямо И.Н. (на 53 години) за извършено от него престъпление по чл. 159, ал. 6 от НК. Това съобщиха от пресцентъра на  Апелативна прокуратура - София .  \r\nНа два пъти – на 09.04.2018 г. и на 21.05.2018 г., в гр. Роман, подсъдимият набавил и държал в мобилния си телефон порнографски материал, за създаването на който е използвано дете на петнадесет години от същия град. В единия от случаите това бил видеофайл, а в другия – снимкови изображения.  \r\nПрез следващите девет месеца подсъдимият Н. ще изпълнява наложените му пробационни мерки – задължителна регистрация по настоящ адрес и периодични срещи с пробационен служител.", "date": "2019.10.03", "title": "Съдът е определил пробационни мерки спрямо мъж, държал порнографски материал с участие на дете"}
{"url": "http://www.focus-news.net/news/2019/10/03/2704868/pregled-na-mezhdunarodnite-novini-do-1800-chasa-agentsiya-fokus.html", "text": "Словенският президент Борут Пахор, заяви, че подкрепя геополитическите приоритети на срещата на върха във Вишеград, а по-късно заяви, и че подкрепя разширението на Европейския съюз на запад, предава македонската медия  “Макфакс” . \r\nПахор изтъкна, че Словения подкрепя разширяването на ЕС към Западните Балкани, тъй като това ще намали рисковете за сигурността в региона.  \r\nТой каза, че рисковете за сигурността на ЕС ще се увеличат, ако Западните Балкани не бъдат интегрирани или членството на страните от региона бъде отложено. \r\nПахор подчерта още, че подкрепата на Bишеградската група (Полша, Унгария, Чехия и Словакия), както и на Словения за целия регион е много важна. \r\n„Наше задължение като членове (на ЕС) е да обясним на Брюксел необходимостта от разширяване. Разбирам, че някои смятат, че първо ЕС трябва да бъде консолидиран вътрешно, но предлагам да не забравяме за разширяването по време на прилагането на реформите в Общността, особено в Западните Балкани.“, заяви Пахор, като добави, че ако Брюксел забави разширението си, може да има лоши последици за него.  \r\n*** \r\n \r\n  Четирима служители на реда са били убити при нападение с нож в централната част на Париж от свой колега, който е бил застрелян, предава  AFP . \r\nРайонът е бил отцепен, като в него се включват множество туристически атракции и метростанция.  \r\nНападателят е бил убит от силтие на реда в двора на сградата, където е и работел.  \r\nМинистърът на вътрешните работи на Франция Кистоф Кастанер отложи визитата си в Турция, след като научи за атаката. Според разследващите инцидента, причина за него вероятно е бил спор на работа.  \r\n*** \r\n \r\n  Ръководителят на коалицията на косовските сърби „Свобода“ и кандидат за премиер на Косово Ненад Рашич заяви в интервю, че сърбите в страната трябва да участват в диалога между Белград и Прищина предава  “Радио и телевизия на Косово” . \r\nТой добави и, че неговата кандидатура ще бъде тест за демокрацията в Косово, както и изпитание за него като политик.  \r\nРашич се оплака, че има „необичайни условия“ за провеждането на предизборната кампания и разкритикува сръбската листа за това, че е изключила хора, които не са лоялни към нея. Той също коментира вносните мита върху сръбските стоки и заяви, че това е било рязък ход, който е довел разговорите между Белград и Прищина до задънена улица.  \r\n„Митата трябва да бъдат премахнати и диалогът да продължи. Разговорът обаче трябва да бъде иницииран от косовските сърби. Те трябва да са част от този диалог и неговата крайна цел трябва да бъде помирение. Това е най-важното нещо. Този диалог в сегашният си формат не е важен и неговата цел не е помирение“, заяви Рашич.  \r\nСпоред него процеса на разговорите трябва да включва и религиозните общности, за да може мирният процес да е действителен.  \r\n„Всички други диалози, и особено тези, които вече проведохме, а нека ви напомня, че разговорите с Брюксел продължават вече шест и половина години, не доведоха до резулатти. Не сме постигнали нищо, защото косовските сърби не бяха включени в процеса и не инициираха идеи, предложения и планове за действие, което е много важно“, завърши той.  \r\n*** \r\n \r\n  Премиерът на Обединеното кралство Борис Джонсън ще се срещне днес с кабинета си за да дискутират враждебната реакция от страна на Ирландия и Европейския съюз срещу новият му план за Брекзит, който включва премахването на предпазната клауза за ирландската граница, предава британската медия  Sky News \r\nМинистър-председателят на Ирландия Лео Варадкар и висши представители на Европейската комисия и Европарламента отхвърлиха новите предложения на британския премиер, които според Джонсън са последната оферта на Лондон. \r\nМинистър-председателят е подложен на напрежение и от опозицията у дома, която изисква от него да представи изявление на своите предложения в парламента лично, вместо да изпраща британския представител за Брекзит Стив Баркли в парламента, както е предвидено.  \r\nЛидерът на Лейбъристката партия Джереми Корбин заяви, че предложенията на Джонсън са дори по-лоши от сделката на Тереза Мей с Брюксел, а бившият заместник министър-председател Майкъл Хесълтин заяви, че „милиони консерватори“ ще гласуват за либералните демократи  заради Брекзит.  \r\nВ телефонен разговор между Джонсън и Варадкар, британският премиер е бил информиран, че предложенията му не отговарят на целите на очакваното споразумение за границата в Ирландия.  \r\nБрюксел също реагира негативно на предложенията, като Гай Верхофщад, координаторът на ЕС за Брекзит заяви, че съюза не е съгласен с плана на Джонсън. \r\n„Той не предлага необходимите гаранции за Ирландия“, заяви той.  \r\n*** \r\n \r\n  Инициативата Гърция-Кипър-България за миграцията е първата по рода си от страна на държавите от Източното Средиземноморие в ЕС, заяви министърът на миграцията на Гърция Йоргос Кумуцакос, предава агенция  ANA-MPA . \r\nТой заяви, че това е първият случай на тристранно сътрудничество между страните по границата на Европейския съюз в Източното Средиземноморие и е инициатива, започната от Гърция.  \r\nКумуцакос имаше предвид съвместната инициатива, представена от Гърция, България и Кипър на европейско ниво, която ще бъде презентирана пред Съвета по правосъдие и вътрешни работи на ЕС по-късно.  \r\nТой добави, че Гърция „приема ключовата роля в тази съвместна формула на ефективна европейска миграционна политика“ и обясни, че Атина, София и Никозия ще предприемат координирани действия да убедят своите партньори и европейските институции да осигурят допълнителна подкрепа. Кумуцакос добави, че трите страни ще искат „повече европейска солидарност и отговорност, по-честно разпределение на тежестта“, както и пълното изпълнение на договореностите между Турция и ЕС. \r\nИнициативата ще бъде официално представена пред Съвета по правосъдие и вътрешни работи по-късно в Брюксел.    Руският външен министър Сергей Лавров заяви, че САЩ се опитват да подновят Брюкселското споразумение между Косово и Сърбия свързано с установяването на Асоциация на сръбските общини и също така се опитва да накара Косово да се присъедини към НАТО, предава  ”Радио и телевизия на Косово“  , като се позовава на сръбски медии.  \r\n„Предложението остана на хартия за четири години. Опити се правят сега да бъде то ревизирано чрез активно участие на САЩ за създаване на ситуация, в която Косово се присъединява към НАТО“, заяви Лавров.  \r\nДействащият външен министър на Косово Беджет Паколи реагира на изявлението на Лавров, като каза, че това е целта на Прищина и Русия не може да й попречи.  \r\n„Косово ще бъде член на НАТО с подкрепата на САЩ и Европа. Това е нашата съдба, това е нашият свободен избор. Никой, особено Русия, не може да ни попречи (да изпълним) тази стратегическа цел, която опазва нашият регион“, заяви в съобщение в „Туитър“ Паколи.  \r\n*** \r\n \r\n  Докато между САЩ и Китай бушува търговска война, Пекин и Москва може да се откажат от „Боинг“ и „Еърбъс“ и да преминат към реализиране на план за развитието на свой съвместен самолет. Но това няма да е добра новина нито пътниците, нито за авиокомпаниите, коментира Ричард Абулафия в статия за американското списание  Foreign Policy . \r\nКитай е най-големият пазар за западните производители на самолети и този факт не може да бъде пренебрегнат при оценката на настоящата конфронтация между Вашингтон и Пекин. Бързият темп на растеж на пътуванията по въздух при липса на местни алтернативи принуждава Китай да се обръща към европейската компания „Еърбъс“ и американската „Боинг“ с цел да договори възможно най-добри условия. Ситуацията може да се промени в бъдеще. \r\nПо отношение на технологиите, икономиката и националния престиж, авиационната индустрия е важна както за Пекин, така и за Москва. Китай може лесно да извърви своя собствен път, ако Русия помогне малко. А за подобно партньорство определено има шансове.  \r\nБързото развитие на авиацията в Китай през последните няколко десетилетия е придружено от значителни икономически трансформации. Според Международната организация за гражданска авиация, пътникопотокът в Китай се е увеличил от 55,9 милиона пътници през 1999 г. на 611,4 милиона през 2018 г. Китайският пазар предизвика апетит сред световните производители на самолети, като само „Еър Чайна“ и „Чайна Саут Еърлайнс“ представляват 22% от износа на „Боинг“ и „Еърбъс“. Според компанията Teal Group, само през миналата година Китай е закупил 355 самолета. В сравнение с 2001 г., когато данните от Китай са за едва 3%, растежът е огромен. Китайските пари също играят значителна роля в авиационното финансиране – Пекин притежава големите лизингови компании BOC Aviation, ICBC Financial Leasing и China Aircraft Leasing. \r\nНо безкрайните закъснения в сроковете експлоатационни затруднения, свързани с местния ARJ21 и пътническия самолет C919, който се изгражда от Китайската търговска авиационна корпорация (CCAC), и чието развитие ще отнеме поне още няколко години, показват огромните трудности пред националната авиационна индустрия. Всъщност Китай работи върху създаването на собствен самолет от 70-те години на миналия век. Китайският флот на гражданската авиация разполага с над 3500 самолета, от които само 18 са произведени в Китай. Те са модел ARJ21. \r\nПрез август CCAC обяви още едно забавяне на C919 - въвеждането в експлоатация вече се планира през 2021 г. (въпреки че първоначално беше планирано за 2016 г.). Със сигурност тази прогноза ще бъде твърде оптимистична и въпреки факта, че C919 технически съответства на „Еърбъс“ A320. В Китай те се сглобяват от 2009 г., а в Европа от края на 80-те години на миналия век. Разработката на ARJ21 и C919 зависи до голяма степен от западната технология - както със, така и без съгласието на компаниите. \r\nНо има алтернатива. Неотдавнашното влошаване на отношенията на Китай със Запада беше придружено от затопляне на връзките с Русия. Двете държави започнаха да си сътрудничат в областта на гражданската авиация, което не беше правено от времето на Мао Цзедун. През последните няколко десетилетия китайската гражданска авиация работи изключително със западните страни и компании. \r\nЗа да си представим контурите на новото сътрудничество, нека разгледаме авиационната индустрия на СССР. Напълно автономното производство рядко изглежда образцово, но СССР е доказал, че това е поне технически възможно. Съветите успяха да построят маса аналози за западните самолети, макар и с по-ниско качество - от „Боинг“ 727 (Ту-154) до свръхзвуковия „Конкорд“ (Ту- 144). В същото време веригите за доставки бяха изключително вътрешни. Всички детайли до един - от авиониката и двигателите до крепежни елементи и ламарина - са направени изключително от съветски (а сега и руски) фирми. Но факт е, че те вече не произвеждат голяма част от компонентите за самолети.  \r\nТака в света имаше две авиационни вселени, Западна и Източна. „Боинг“, „Еърбъс“, „Макдоналд Дъглас“ и „Локхийд“ продаваха самолети на западни клиенти, но рядко търгуватха със СССР и клиентската му мрежа. Източният пазар бе попълнван със съветски самолети, които се изнасяха главно в страни като Куба или Северна Корея. Друг ключов клиент беше Китай преди реформата. В началото на 90-те Ту-154 е най-често използваният самолет в китайския граждански авиопарк. Освен това западните компании доставяха части изключително за западните самолети, докато източните доставчици работеха само със съветските производители на самолети. \r\nС разпадането на СССР вселената на източните самолети също се срина - беше неконкурентоспособна на световния пазар, а руският пазар се отвори за внос на западни самолети. Днес руската индустрия изгражда само няколко самолета годишно. Руската „Аерофлот\" лети изключително с „Еърбъс“ и \"Боинг\", с изключение на няколко местни машини като „Суперджет\" - това е единственият руски самолет, който влезе в експлоатация след разпадането на СССР. \r\nНо днес Китай и Русия вече работят върху съвместен самолет - CR929. Китай не е в състояние да изгради собствен самолет, но сътрудничеството с Русия ще помогне. По-нататъшното разширяване на сътрудничеството и ръстът в производството на самолети неизбежно ще доведе до търговски бариери - за да се защитят съвместните разработки от вносните „Боинг“ и „Еърбъс“ с най-високо качество. \r\nРуската индустрия все още притежава ноу-хау за разработване и създаване на собствен самолет. Русия е единствената страна, освен САЩ, която е проектирала и изградила свой собствен широкофюзелажен самолет (Ил-86/96). Европейските държави успяха само чрез обединяване на ресурси. Всичко това прави Русия незаменима при създаването на CR929. \r\nНикой не би се ангажирал с твърдение, че Китай и Русия. Последната счита китайската авиационна индустрия за технологично по-изостанала, докато китайците смятат Русия за финансово изостанала, а вътрешният й пазар – като не е особено привлекателен. (С други думи, Китай и Русия се познават добре.) \r\nНо днешният китайски пазар превъзхожда този на СССР, и то не само в абсолютни числа, но и в относително изражение. Това предполага, че автономното му производство може да бъде дори по-жизнеспособно от бившата съветска „авиационна вселена“. А развитието на китайския пазар на мрежови услуги и телекомуникации доказва, че страната е готова да създаде отделна индустрия. „Гугъл“, доминиращата търсачка на Запад, представлява само 3% от пазара в Китай. За сравнение, почти 75% процента от хората използват местната търсачка „Байду“.   \r\nКитайският подход към авиацията винаги е имал много повече общо с предишната „вселена“ на съветската авиационна индустрия. Всички западни компании работят в частния сектор, докато китайската промишленост е държавна собственост. В съответствие със западния модел, се появява Независимият администратор по безопасност на авиацията на Китайската администрация за гражданска авиация (AGAC).  \r\nВ допълнение към очевидните трудности при съвместната работа, други пречки спъват създаването на отделна китайско-руска авиационна вселена. Първо, авиокомпаниите на двете страни могат да откажат да купуват местни самолети, които са с по-ниско качество от тези на „чужденците“ - и е много вероятно те да са тъкмо такива. Освен това, колкото по-повече Китай се отклонява от западния внос, толкова по-вероятни са ответните мита на САЩ и Запада. А те ще навредят на експортната икономика на Китай. Авиационната вселена под ръководството на Китай е възможна, само ако страната реши изцяло да обърне гръб на Запада. \r\nНо предвид внезапното и рязко влошаване на търговските отношения между САЩ и Китай през последната година или две, какво ще се случи след това, едва ли някой може да каже. Възможно е алуминиевата завеса (и тази за въглеродните влакна) да падне, което отново ще раздели авиационните системи на Запада и Изтока. Това означава, че компаниите и пътниците от двете страни ще страдат. \r\n*** \r\n \r\n Разширяването на американския военен контингент в Полша не представлява заплаха за Беларус. Това заяви временно повереният в делата на САЩ в Мински Дженифър Мур в интервю пред портала tut.by, предава  ТАСС . \r\n„Увеличаването на военния контингент в Полша не е никаква заплаха за Беларус и се надявам, че Русия също няма да оцени това като заплаха“, заяви дипломатът. \r\nСпоред нея увеличението на американския контингент в Полша има отбранителен характер и „не цели да провокира някого“. „Това е необходимо, за да гарантираме на съюзниците ни в НАТО, че се придържаме към петия член на Северноатлантическия договор“, обясни Мур. \r\nДипломатът отбеляза още, че Вашингтон приветства готовността на Беларус за сътрудничество по темата за въоръженията и зачитането на Виенския договор за конвенционалните въоръжени сили в Европа. „Надявам се, че присъствието на военно аташе в посолството, което живее за постоянно в Минск, ще позволи да разширим диалога между нашите военни“, заяви тя. \r\n*** \r\n \r\n  Преговорите за формиране на правителствена коалиция в Израел след изборите на 17 септември между премиера и лидер на партията „Ликуд“ Бенямин Нетаняху и председателя на „Наш дом-Израел“ (НДИ), бившият министър на отбраната Авигдор Либерман, приключиха без резултат Това съобщава израелското държавно радио Kan, предава  TACC \r\n„Не беше постигнат пробив на срещата“, цитира радиостанцията представители на „Ликуд“. В рамките на преговорите, продължили около час, Либерман е повторил призива си за формиране на правителство с участието на „Ликуд“, блока на центристките партии „Синьо и бяло“ на бившия началник на Генералния щаб на израелската армия Бени Ганц и НДИ, без да включва представители ултраортодоксални партии. \r\n„Ликуд“ води преговори за коалиция с четири десни и ултраортодоксални партии, които имат 55 в 120-местния Кнесет. НДИ получи осем места. Припомня се, че предходните преговори между партиите на Нетаняху и Либерман завършиха с провал. \r\nНа 25 септември израелският президент Риувен Ривлин връчи мандат на Нетаняху да сформира правителствена коалиция след изборите на 17 септември. Според закона министър-председателят получава 42 дни, за да привлече подкрепата на 61 от 120-те депутати. Ако Нетаняху не успее да сформира коалиция в рамките на определеното време, президентът може да прехвърли това право на Ганц, който ще има 28 дни, за да създаване на правителство. В случай на провал, в Израел ще бъдат организирани нови избори, третите в страната за последните 12 месеца.", "date": "2019.10.03", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/03/2704579/tass-lavrov-zayavi-che-sasht-se-opitvat-da-vkarat-bosna-i-hertsegovina-v-nato.html", "text": "Вашингтон и редица негови европейски поддръжници са се насочили към привличането на Босна и Херцеговина в НАТО, нарушавайки съответната резолюция на Съвета за сигурност на ООН, обяви руският външен министър Сергей Лавров, предава  TACC . \r\nТой заяви това на годишна среща на Международния дискусионен клуб във „Валдай“. \r\n\"САЩ и редица водещи западноевропейски държави изискват босненската и някои отговорни пред тях хърватски партии да създадат единна държава в Босна. Целта е проста - да вкарат Босна в НАТО. За това ще се ползват всякакви трикове, включително преразглеждане на резолюцията на Съвета за сигурност на ООН.\"", "date": "2019.10.03", "title": "ТАСС: Лавров заяви, че САЩ се опитват да вкарат Босна и Херцеговина в НАТО"}
{"url": "http://www.focus-news.net/news/2019/10/03/2704581/voice-of-america-rumanskoto-pravitelstvo-shte-se-izpravi-pred-vot-na-nedoverie-na-5-oktomvri.html", "text": "Румънският парламент заяви, че ще бъде проведен вот на недоверие срещу правителството на премиера Виорика Дънчила на 5 октомври, предава американската медия  Voice of America . \r\nТози ход беше разкритикуван от опозиционните партии, според които вотът нарочно е насрочен за събота и няма да бъде успешен.  \r\nДанчила води правителство в малцинство от края на месец август, когато нейната коалиция се разпадна. Подписката за вот на недоверие беше подписана от 237 депутати, като ще бъдат нужни 233 гласа на 5 октомври за да бъде успешен той. Самата Дънчила предвиди, че гласуването няма да е успешно.", "date": "2019.10.03", "title": "Voice of America: Румънското правителство ще се изправи пред вот на недоверие на 5 октомври"}
{"url": "http://www.focus-news.net/news/2019/10/03/2704578/afp-yunker-predupredi-za-problemi-s-predlozhenieto-na-velikobritaniya-za-brekzit.html", "text": "Председателят на Европейската комисия Жан Клод Юнкер предупреди премиера на Великобритания Борис Джонсън, че има „проблематични точки“ в новите предложения за оттегляне от Европейския съюз, предава  AFP . \r\nВ телефонен разговор след като Лондон изпрати формалните си предложения, Юнкер е заявил пред британския лидер, че представителите на ЕС „обективно“ ще прегледат изпратеният им юридически текст.", "date": "2019.10.03", "title": "AFP: Юнкер предупреди за проблеми с предложението на Великобритания за Брекзит"}
{"url": "http://www.focus-news.net/news/2019/10/03/2704577/the-guardian-pravitelstvoto-na-dzhonsan-ofitsialno-izleze-s-alternativen-plan-na-predpaznata-klauza-za-irlandskata-granitsa.html", "text": "Премиерът на Великобритания Борис Джонсън излезе с план от пет точки, който ще изведе страната, включително и Северна Ирландия, от митническия съюз и предупреди Европейския съюз, че има „много малко време“ за да бъде постигната сделка, пише британското издание  The Guardian . \r\nВ писмо до председателя на Европейската комисия Жан Клод Юнкер, премиерът заяви, че „правителството иска сделка и съм сигурен че ще я постигнем.“ \r\n„Ако не можем да я постигнем, това ще представлява провал на държавничеството, за което всички ще сме отговорни“, се казва още в писмото.  \r\n \r\nПетте точки на Джонсън включват:  \r\n- Уважаване на Белфасткото споразумение \r\n- Ангажимент към дългогодишно сътрудничество между Великобритания и Ирландия в някои области \r\n- Създаване на регулаторна зона за целият остров Ирландия, която ще включва всички стоки, включително агрикултурните такива \r\n- Даване на възможност на властите в Северна Ирландия да одобрят новите регулаторни мерки, преди те да влязат в сила \r\n- Северна Ирландия ще бъде изцяло част от митническата територия на Великобритания, не част от митническия съюз на ЕС, след края на транзитния период \r\n \r\nСпоред Джонсън планът е „честен и разумен компромис“.  \r\n„Има много малко време. Трябва да направим всичко това преди срещата на Европейския съвет през октомври“, добави още Джонсън.  \r\nКакто той загатна по време на конференцията на Консервативната партия по-рано, планът включва извеждането на Северна Ирландия от митническия съюз в края на транзитния период, заедно с останалата част от Великобритания.  \r\nТова би довело до митнически проверки на остров Ирландия, които Джонсън твърди, че могат да бъдат облекчени чрез алтернативни договорености, включително електронна документация и „много малък брой“ физически проверки, които да се извършват в търговските обекти. \r\nМакар първоначалният отговор на страните членки на ЕС да беше студен, Джонсън явно е спечелил подкрепата на Демократичната юнионистка партия (ДЮП), която взе участие в дискусиите на плана.  \r\nСпоред министрите на Джонсън подкрепата на партията ще спечели на негова страна много от консерваторите, които отхвърлиха по-ранната сделка на бившия премиер Тереза Мей. Стив Бейкър, депутат от британския парламент, заяви в „Туитър“, че Джонсън е „герой“ след неговата реч в края на конференцията на консерваторите, в явна подкрепа за действията на премиера.  \r\nГоворител на ДЮП заяви, че този план дава база за ЕС да продължат със сериозната и постоянна ангажираност с правителството на Великобритания.  \r\n„Тази оферта е база за продължаването на сериозна ангажираност на ЕС с правителството на Великобритания, без риска върху вътрешния пазар на Обединеното кралство. Това ще изисква промени в проекта за договора за оттегляне и ние привестваме факта, че всички страни сега разпознават това изискване, за да се осигури споразумение“, заяви говорителят.  \r\nПартията му заяви, че предложенията ще подсигурят това Северна Ирландия да излезе от единния пазар и митническия съюз, макар че в действителност британски субект ще запази някои регулационни връзки с Република Ирландия поне до 2025 г. \r\nВ обяснителна бележка, публикувана заедно с писмото на Джонсън до Юнкер, правителството предлага да се даде на местния парламент на Северна Ирландия и изпълнителната власт „възможност за демократично съгласие“ преди края на преходния период и отново на всеки четири години относно това дали регулаторните договорености трябва да продължат. \r\n„Ако съгласието бъде отказано, споразуменията няма да влязат в сила или ще изтекат след една година, а споразуменията ще се върнат към съществуващите правила“, се казва в бележката. \r\nСлужител на правителството заяви, че планът ще създаде единна регулаторна зона на остров Ирландия за стоки, но не и за услуги – нещо, което ДЮП преди това отхвърляше. \r\nОсновната разлика между новите предложения и клаузата за ирландската граница, които за сега с в сила, е че сега ще има механизъм за съгласие, който ще даде възможност на властите в Северна Ирландия и местния парламент да се противопоставят на разпоредбите, заяви държавният служител.  \r\nПопитан за това какво ще се случи с границата и граничните проверки ако Северна Ирландия гласува за прекратяването на регулационното споразумение с ЕС, той отговори, че това ще бъде дискутирано на по-късен етап.  \r\nПремиера не смята да удължава транзитният период, но и не отрече, че това може да се случи, каза още източникът.  \r\nЛидерът на лейбъристите Джереми Корбин отхвърли новите предложения като заяви, че те са по-лоши от договореностите между ЕС и Тереза Мей.", "date": "2019.10.03", "title": "The Guardian: Правителството на Джонсън официално излезе с алтернативен план на предпазната клауза за ирландската граница"}
{"url": "http://www.focus-news.net/news/2019/10/03/2704582/pregled-na-osnovnite-temi-v-britanskiya-pechat-agentsiya-fokus.html", "text": "Опозиционните лидери във Великобритания разкритикуваха плана на премиера Борис Джонсън за Брекзит, като го нарекоха „по-лош от сделката на Тереза Мей“, пише лондонското издание  London Evening Standard . \r\nКонкретно тези думи бяха изречени от лидера на Лейбъристката партия Джереми Корбин.  \r\n„По лошо е от сделката на Тереза Мей. Не мога да видя как това ще получи подкрепата, която той си мисли, че ще получи“, заяви Корбин.  \r\nПравителството по-рано публикува предложенията си към ЕС, в които спорната клауза за британската граница с Република Ирландия е премахната и заместена от предложенията на Джонсън.  \r\nКорбин заяви, че това ще създаде разединение и освен това ще подкопае Белфастките споразумения. \r\nНа въпроса защо това е да е по-лошо предложение от сделката на бившия премиер Тереза Мей, той заяви, че това е така „конкретно заради секцията за Северна Ирландия“, заедно с други проблеми.  \r\n„В края на писмото си той казва „сигурен съм, че всичко това може да бъде договорено до 31 октомври“. Аз съм сигурен, че той отлично знае, че това, което е предложил едва ли ще бъде одобрено“, добави Корбин.  \r\n„Това, което той не е признал още е, че той има служебното задължение (…), което го задължава да търси отсрочка, ако не постигне сделка“, добави лидерът на лейбъристите.  \r\nМеждувременно, след като беше проведен телефонен разговор между Джонсън и председателя на Европейската Комисия Жан Клод Юнкер, вторият заяви, че има „още няколко проблематични точки“ в предложенията на Джонсън.  \r\nЛидерът на „Партия Брекзит“ Найджъл Фараж също критикува плана на Джонсън.  \r\n„Борис иска да промени само една част от споразумението за оттегляне. Въпреки думите му, няма гранция, че ще напуснем митническия съюз и всяка бъдеща сделка има нужда от благоволението на ЕС“, коментира той в „Туитър“. \r\nПървият министър на Шотландия Никола Стърджън също написа в социалната мрежа, че ще е трудно подобно предложение да бъде прието.  \r\n„Трудно ми е да видя как предложенията на британското правителство за Брекзит ще минат. И е трудно да не стигна до заключението, че те са предназначени да се провалят“, заяви тя.  \r\n„За Шотландия фундаменталните точки остават – тези предложения ще ни изведат от ЕС, единния пазар и митническия съюз против нашата воля. Това е неприемливо“, добави още Стърджън. \r\n*** \r\n \r\n  Ирландското правителство отхвърли изтекла версия на предложението на премиера на Великобритания Борис Джонсън за замяна на предпазната клауза за ирландската граница, пише британското издание  The Independent . \r\nВестник The Daily Telegraph публикува изтекла информация за предложенията, която подсказваше, че правителството на Джонсън предлага план, който няма да премахне митническите проверки между Ирландия и Северна Ирландия и освен това ще е само временен, което са две отдавнашни червени линии за Европейския съюз.  \r\nПремиерът на Република Ирландия Саймън Ковъни заяви, че информацията е „най-малкото притеснителна“.  \r\nТой беше подкрепен от служители и дипломати на ЕС, които също отхвърлиха предложенията като „фундаментално” пълни с недостатъци.  \r\nЕвропейски служител коментира, че ако това наистина е окончателния план на Джонсън, то най-добре да започнат преговорите за удължаване на срока за Брекзит. \r\n„Това няма да мине. Останалите опции са оригиналната, северноирландската клауза за границата с някои модификации или пък удължаване (на срока за Брекзит)“, заяви друг европейски дипломат.  \r\nИрландският премиер Ковъни заяви, че не е видял никаква официална информация на този етап. \r\n„Ще трябва да чакаме и да видим. Очевидно ще изучим всяко предложение внимателно, но ако информацията е вярна, не изглежда като базата на споразумение, това е сигурно“, заяви той.  \r\n„Нашата позиция е постоянна, уважителна и ясна. Ако има алтернатива на клаузата, тя трябва да върши същата работа като нея, което означава без физическа гранична инфраструктура на остров Ирландия и без проверки или контрол“, добави Ковъни.  \r\n„Идеята, че ще сложиш митническа граница ефективно между Северна Ирландия и Републиката не е нещо, което е в линия с това или дори близо до това“, добави още той.  \r\nМинистър-председателят също така се усъмни в това, че Великобритания е сериозна в опитите си да намери споразумение, като се имат предвид предложенията, които идват от Лондон.  \r\n\"Ако има предложение, което включва митнически проверки на остров Ирландия, това само по себе си е лошо, като се има предвид ангажиментите, които британското правителство е поело пред Ирландия и ЕС през последните три години“, каза Ковъни.  \r\nСлужителите на британското правителство не поставиха под въпрос изтелката информация, но обвиниха правителството в Дъблин за това, че е направило плановете публични преди речта на Джонсън.  \r\nМинистъра по европейските въпроси на Ирландия, Хелън Макенти заяви пред ирландските медии, че планът няма да бъде приет.  \r\n„Това за което говорим е избирането на специфични части от единния пазар, които ще бъдат приложени в Северна Ирландия. Говорим за лимит на времето, което отново не е приемливо, но дори тогава говорим за нуждата и изискването от митнически проверки“, каза тя.  \r\n„Отново, да се върнем към ангажиментите, те са без инфраструктура или (митнически) проверки, защита на Белфасткото споразумение и сферите на сътрудничество, защита на изцяло ирландска икономика и защитата на единния пазар и нашето място в него.“, добави Макенти.  \r\nВ Брюксел говорителя на европейската комисия заяви, че планът ще бъде разгледан обективно.  \r\n„Веднъж получен, (планът) ще бъде разгледан обективно и в светлината на съответните критерии. Председателят (на Европейската комисия) Жан Клод Юнкер ще говори по телефона с премиера Борис Джонсън. Техническата част от разговорите с Великобританският екип също ще бъде проведена.“, заяви той. \r\n*** \r\n \r\n  Премиерът на Великобритания Борис Джонсън излезе с план от пет точки, който ще изведе страната, включително и Северна Ирландия, от митническия съюз и предупреди Европейския съюз, че има „много малко време“ за да бъде постигната сделка, пише британското издание  The Guardian . \r\nВ писмо до председателя на Европейската комисия Жан Клод Юнкер, премиерът заяви, че „правителството иска сделка и съм сигурен че ще я постигнем.“ \r\n„Ако не можем да я постигнем, това ще представлява провал на държавничеството, за което всички ще сме отговорни“, се казва още в писмото.  \r\n \r\nПетте точки на Джонсън включват:  \r\n- Уважаване на Белфасткото споразумение \r\n- Ангажимент към дългогодишно сътрудничество между Великобритания и Ирландия в някои области \r\n- Създаване на регулаторна зона за целият остров Ирландия, която ще включва всички стоки, включително агрикултурните такива \r\n- Даване на възможност на властите в Северна Ирландия да одобрят новите регулаторни мерки, преди те да влязат в сила \r\n- Северна Ирландия ще бъде изцяло част от митническата територия на Великобритания, не част от митническия съюз на ЕС, след края на транзитния период \r\n \r\nСпоред Джонсън планът е „честен и разумен компромис“.  \r\n„Има много малко време. Трябва да направим всичко това преди срещата на Европейския съвет през октомври“, добави още Джонсън.  \r\nКакто той загатна по време на конференцията на Консервативната партия по-рано, планът включва извеждането на Северна Ирландия от митническия съюз в края на транзитния период, заедно с останалата част от Великобритания.  \r\nТова би довело до митнически проверки на остров Ирландия, които Джонсън твърди, че могат да бъдат облекчени чрез алтернативни договорености, включително електронна документация и „много малък брой“ физически проверки, които да се извършват в търговските обекти. \r\nМакар първоначалният отговор на страните членки на ЕС да беше студен, Джонсън явно е спечелил подкрепата на Демократичната юнионистка партия (ДЮП), която взе участие в дискусиите на плана.  \r\nСпоред министрите на Джонсън подкрепата на партията ще спечели на негова страна много от консерваторите, които отхвърлиха по-ранната сделка на бившия премиер Тереза Мей. Стив Бейкър, депутат от британския парламент, заяви в „Туитър“, че Джонсън е „герой“ след неговата реч в края на конференцията на консерваторите, в явна подкрепа за действията на премиера.  \r\nГоворител на ДЮП заяви, че този план дава база за ЕС да продължат със сериозната и постоянна ангажираност с правителството на Великобритания.  \r\n„Тази оферта е база за продължаването на сериозна ангажираност на ЕС с правителството на Великобритания, без риска върху вътрешния пазар на Обединеното кралство. Това ще изисква промени в проекта за договора за оттегляне и ние привестваме факта, че всички страни сега разпознават това изискване, за да се осигури споразумение“, заяви говорителят.  \r\nПартията му заяви, че предложенията ще подсигурят това Северна Ирландия да излезе от единния пазар и митническия съюз, макар че в действителност британски субект ще запази някои регулационни връзки с Република Ирландия поне до 2025 г. \r\nВ обяснителна бележка, публикувана заедно с писмото на Джонсън до Юнкер, правителството предлага да се даде на местния парламент на Северна Ирландия и изпълнителната власт „възможност за демократично съгласие“ преди края на преходния период и отново на всеки четири години относно това дали регулаторните договорености трябва да продължат. \r\n„Ако съгласието бъде отказано, споразуменията няма да влязат в сила или ще изтекат след една година, а споразуменията ще се върнат към съществуващите правила“, се казва в бележката. \r\nСлужител на правителството заяви, че планът ще създаде единна регулаторна зона на остров Ирландия за стоки, но не и за услуги – нещо, което ДЮП преди това отхвърляше. \r\nОсновната разлика между новите предложения и клаузата за ирландската граница, които за сега с в сила, е че сега ще има механизъм за съгласие, който ще даде възможност на властите в Северна Ирландия и местния парламент да се противопоставят на разпоредбите, заяви държавният служител.  \r\nПопитан за това какво ще се случи с границата и граничните проверки ако Северна Ирландия гласува за прекратяването на регулационното споразумение с ЕС, той отговори, че това ще бъде дискутирано на по-късен етап.  \r\nПремиера не смята да удължава транзитният период, но и не отрече, че това може да се случи, каза още източникът.  \r\nЛидерът на лейбъристите Джереми Корбин отхвърли новите предложения като заяви, че те са по-лоши от договореностите между ЕС и Тереза Мей.", "date": "2019.10.03", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/10/03/2704587/sporniyat-klub-po-tenis-na-masa-v-peshtera-shte-se-sastezava-v-ligata-na-tenisa-v-grupa-v2.html", "text": "Пещера. Спорният  клуб по тенис на маса в Пещера ще се състезава в Лигата на тениса в група В2, съобщиха за  Радио „Фокус“ – Пазарджик  от спортния клуб. Първите срещи са на 12 и 13 октомври. Отборът ще мери сили със седем отбора: СКТМ ЦСКА-София, СКТМ Неврокоп-Гоце Делчев, СКТМ Пазарджик, СКТМ Тенис 2-Панагюрище, СКТМ1995 – 2 Панагюрище, СКТМ Пирин-Благоевград, СКТМПирин2-Благоевград. Освен това ще участва и на турнира за купата на Брацигово, който ще е на 13 октомври. Така в този ден клубът ще се състезава на два фронта. Клубът по тенис на маса пише история след многобройните турнири, които организира в залата си в Пещера, също така и благотворителни в подкрепа на различни каузи като паметника на Васил Левски, ремонт в църквата „Света Петка“, кампанията в подкрепа на Наско и Емо, които се борят за живота си. Многобройните контакти и приятелства, които клубът създаде през тези три години с Брацигово, Пазарджик, Пловдив, Гоце Делчев, Крумово, Бяга, Карлово, Калофер, Клисура, Смолян и на всички в клуба, донесе това изключително постижение.", "date": "2019.10.03", "title": "Спорният  клуб по тенис на маса в Пещера ще се състезава в Лигата на тениса в група В2"}
{"url": "http://www.focus-news.net/news/2019/10/03/2704585/pregled-na-osnovnite-temi-v-ruskiya-pechat-agentsiya-fokus.html", "text": "Височината, която зенитно-ракетната система С-500 ефективно покрива е по-голяма от тази на С-400, което позволява на по-новата система да сваля дори военни спътници, заяви директорът на Бюрото за военно-политически анализи Александър Михайлов, пише руският вестник  \"Известия\"  . \r\nВисочината на целите, които системата С-400 може да порази е около 30 км, което позволява на установката да защитава обекти от всякакви самолети или ракети, но все пак с известни ограничения, каза Михайлов. \r\n„С-500 увеличава обхвата на поразяване на цели до 400 км, а новите системи за ПВО дори могат да ударят военни спътници на противника, както и вражески ракети, и бойни глави в близкия космос“, отбеляза експертът. \r\nСпоред него, на първо място, С-500 ще цели да унищожава ракети със среден обсег, които отново станаха много важни предвид оттеглянето на САЩ от Договора тяхното неразпространение. \r\nСъщо така системата ще може да изстрелва хиперзвукови ракети със скорост до 7 км/сек, подчерта военният политолог. \r\nСАЩ и техните съюзници по НАТО нямат ракети-носители, които не биха могли да бъдат унищожени от системата С-500, заключи Михайлов. \r\nМеждувременно Русия започна да доставя системи за противовъздушна отбрана С-400 на чужди страни, по-специално Турция и Китай. Индия ще започне да получава руски системи „Триумф“ С-400 през октомври 2020 г. \r\n*** \r\n \r\n  Одобряването на „формулата на Щайнмайер“ от представители на Руската федерация, Украйна, ОССЕ, както и самопровъзгласилите се Донецка и Луганска Народни републики даде повод на украинската опозиция да обвини властите в предаването на националните интереси, пише руското издание  „Коммерсантъ“ . \r\nПроведоха се протести в много украински градове срещу властта на президента на Украйна Владимир Зеленски. В отговор президентът и неговият екип обещаха да не застрашават независимостта и териториалната цялост на Украйна, а постигнатите в Минск споразумения бяха наречени дипломатическа победа, проправяйки пътя за мирно уреждане на конфликта в Донбас. \r\nРеакцията на част от украинското общество към новите споразумения в Минск беше колкото бърза, толкова и негативна: в Киев, Харков, Лвов и редица градове десетки хора излязоха на улиците, заплашвайки с провеждането на нов „Майдан“. В тази връзка кабинетът на президента Зеленски беше принуден спешно да събере журналисти за извънреден брифинг на държавния глава. \r\nКритиците й приеха споразумението по „формулата на Щайнмайер“ като стъпка към предаването на националните интереси и като знак на готовността на властите да се откажат от старите условия за прекратяване на конфликта, които Киев постави при президента Петро Порошенко. \r\nТези условия включват изтеглянето на чужди войски от Донбас, установяването на контрол над украинската част от руско-украинската граница по цялата й дължина, провеждането на местни избори в определени райони на Донецка и Луганска области (в споразуменията от Минск и в новия документ няма позовавания на ЛНР и ДНР, говори се само за региони) с достъп до тях на всички официални партии и политически движения в Украйна. \r\nГ-н Зеленски се спря на последната точка, като обяви, че изборите ще се проведат само в стриктното съответствие със законите на Украйна и едва след като ОССЕ отчете, че ситуацията в региона е достатъчно безопасна, за да се организира демократично гласуване. \r\n„Това означава, че никакви избори под оръжие няма да има и не може да има”, заяви президентът. \r\nВладимир Зеленски обясни необходимостта от съгласуване на новия документ от Минск с изискванията на партньорите на Украйна във „нормандския формат“, които според него са отказали да проведат нова среща без одобрението на „формулата на Щайнмайер“. \r\nПо-късно думите на държавния глава бяха потвърдени от лидера на парламентарната фракция на президентската партия „Слуга на народа“ Давид Арахамия. Приемайки условията, той ги нарече техническата стъпка, необходима за организирането на нова среща във „нормандския формат“.  \r\nПредставителят на правителството във Върховната рада Ирина Верешчук от своя страна каза пред репортери, че това ново заседание трябва да се проведе в следващите месеци. \r\nВсички тези изказвания обаче не можаха да убедят противниците на сегашното правителство, че подписът на украинския представител Леонид Кучма под следващия документ от Минск не застрашава сигурността на държавата. \r\n„Формулата на Щайнмайер е изобретена в Кремъл и защитава руските интереси. Срещите във „нормандския формат“ трябва да се провеждат точно без каквито и да било предварителни условия“, заяви бившият президент  Петро Порошенко в изявление за срещата. \r\nВ посланието си бившият държавен глава спомена съвместно съобщение за пресата от лидерите на ЛНР и ДНР Денис Пушилин и Леонид Пасечник, което показва, че хармонизирането на формулата е признаване на „правото на хората от Донбас на самоопределяне“. Според Порошенко, Украйна ще плати огромна цена за възможността да проведе преговори с участието на ръководителите на Франция, Германия и Русия. \r\nПартията \"Отечество\" зае специална позиция, като осъди одобрението на формулата, но отказа да критикува държавния глава. Нейният лидер Юлия Тимошенко призова депутатите на Радата заедно с президента да разработят своя законодателен аналог на „формулата на Щайнмайер“, която да отговаря на националните интереси на Украйна. \r\nПартията „Гласѝ на Святослав Вакарчук поиска закрито заседание на Върховната Рада, по време на което той очаква от президента обяснения за това какви точно отстъпки е готов да направи, за да постигне мир. \r\n„От наличната информация е невъзможно да се разбере кой и какви споразумения са постигнати със страната-агресор, под прикритието на несъществуващата„ формула на Щайнмайер“. Президентът е длъжен да обясни на парламента какъв документ е подписан в Минск“, заявиха от партията. \r\nПрезидентът поиска да запази в тайна подробностите на разговора, но някои от участниците в срещата въпреки това споделиха своите впечатления от нго, без да разкриват основните му подробности.  \r\nРъководителят на парламентарната фракция \"Европейска солидарност\" Ирина Геращенко каза, че за 40-те минути, в които разговорът е продължил, депутатите са получили отговори на редица въпроси, макар да има още неясноти. \r\n„Моите впечатления и усещания показват, че Зеленски искрено търси мир. Но той също искрено и донякъде наивно вярва, че ще успее да победи Путин. Виждаме капани за Украйна в тези формули на Кремъл“, сподели своите впечатления от срещата Геращенко. \r\nЕдинствената политическа сила, освен „Слуга на народа“, която подкрепи подписването на новия документ, беше проруската „Опозиционна платформа – За живот“. \r\n„Украйна чака това от 2016 г. Това е надеждата, че пътят към мира е освободен и Украйна започна да се движи в тази посока “, заяви Нестор Шуфрич от партията. \r\nЗа разлика от политиците, повечето от които недвусмислено признават или осъждат одобрението на „формулата на Щайнмайер”, обикновените украинци не са успели да формират отношението си към вече подписания документ. Така според проучването на общественото мнение на агенция „Рейтинг“, 60% от гражданите на страната не знаят дали тази формула ще бъде от полза за страната или ще й навреди. \r\n*** \r\n \r\n  Според седмото годишно проучване на свръхбогаташите World Ultra Wealth Report 2019, техният брой се е увеличил незначително през изминалата година с 0,8%. В момента на планетата има 265 490 души, чието състояние се оценява на не по-малко от 30 милиона долара, пише руското списание  „Експерт“  в материал, представен без редакторска намеса. \r\nТова незначително увеличение идва след резкия скок през 2017 година, когато броят на супербогатите се увеличи с близо 13%. \r\nОбщото богатство на свръхбогатите намалява за първи път от три години. Вярно, също леко - с 1,7%. През 2018 г. то възлиза на 32,3 трилиона долара. \r\nНо не бива да оплакваме супербогаташите. Авторите на изследването прогнозират, че към 2023 година броят им ще се увеличи до 353 550 души, а сумарното им състояние – до 43 трилиона долара. \r\nЗаслужава да се отбележи бързият растеж на броя на супер богатите жени. Сега на планетата представителите на „слабия пол“ със състояние от поне 30 милиона долара е почти 39 хиляди, или 14,6% от общия брой на свръхбогаташите. Особено много жени са сред сравнително младите свръхбогаташи, чиято възраст е не повече от 50 години. В този възрастов сегмент всеки пети супер богат е жена. \r\nБроят на супер богатите хора през 2017 г. надхвърли четвърт милион, т.е. те могат да населят среден по големина град като Новоросийск или Йошкар-Ола. Разбира се, мултимилионерите живеят навсякъде, но почти три четвърти от свръхбогатите (72%) живеят в 10-те най-богати страни в света. Броят на богатите хора, живеещи в тези страни, се е увеличил с 1365 миналата година, но общото им богатство е намаляло с 362 милиарда долара (1,5%). \r\nПочти всеки трети супербогаташ (31%) живее в САЩ. През 2018 година в Америка те са 81 340 (+2,2%) души със състояние не по-малко от 30 милиона долара. Общото им богатство е 9,84 трилиона долара. Това е повече от БВП на Япония и Германия, третата и четвъртата икономики на планетата, взети заедно. Това е повече от общото състояние на пет от първите десет свръхбогати държави, следващи Америка в челната десетка, също взети заедно. \r\nНа второ място е Китай с 24965 свръхбогаташи с общо състояние от 3,76 трилиона долара. \r\nТрета в класацията е Япония със 17 855 мултимилионери и общо богатство от 1,67 трилиона долара. Това, между другото, е малко повече от миналогодишния БВП на Русия според оценките на МВФ. \r\nВ челната десетка са също Германия (15685 супер богати с общо богатство 1,85 трилиона долара), Канада (10395; 1,05), Франция (10145; 1,05), Великобритания (9575; 1,01), Хонконг (8950; 1,18), Италия (6270; 0,708) и Швейцария (6145; 0.808). \r\n*** \r\n \r\n  Световноизвестният режисьор Емир Кустурица написа философски текст, озаглавен „Затриване на паметта“, касаещ значението на запазването на истината в контекста на продължаващото разширяване на Запада на Изток, съпровождано с мощни информационни атаки, отбелязва изданието  „Российская газета“ . \r\n„Ние (сърбите), заедно с руснаците, останахме част от християнската култура, която не беше смляна от центрофугата на атлантизма“, цитира позицията на известния артист и музикант порталът „Искра“. „И доколкото това е възможно, ние останахме такива, каквито сме. Колко дълго ще продължи това? Зависи от това дали сръбските власти ще признаят или не Косово, както и от това дали ще успеем да спасим Република Сръбска\". \r\nКустурица подчертава факта, че „те (атлантиците) все още не са успели да ни лишат докрай (руснаци и сърби) от нашите собствени качества и най-важното - не сме изоставили идеята, че нашата Църква, вяра и култура са магнетичните сили на оцеляване и нашето бъдеще, че вярата във вечността на душата е врата към свободата\". \r\nМеждувременно, в разговор с кореспондент на „Российская газета“, режисьорът сподели своето виждане за това, което сърбите днес очакват от Русия. „Надяваме се, че руският лидер - Владимир Путин, никога няма да допусне Косово да бъде прието в ООН. Това не бива да бъде допускано, дори ако се получат сигнали от Белград до Москва, че е постигнато някакво двустранно споразумение. Ние практически нямаме контрол над по-голямата част от Косово,  фактически и то е в техните ръце, де юре не трябва да признаваме това дори след сто години, тъй като те откраднаха нашето историческо и духовно наследство\". \r\nТрябва да се има предвид, че разширяването на НАТО на Балканите продължава. На първо място, Босна и Херцеговина се намира в полезрението на Брюксел, където средствата за масова информация се обработват чрез контролирани от Запада медии и НПО, които се опитват да обяснят на местните граждани мирния характер на Северноатлантическия алианс. В същото време на Запад вече открито казват, че основният проблем за осъществяването на плановете им в БиХ е сръбският член на Президиума  Милорад Додик, който смята, че в условията на засилваща се международна конфронтация е изключително важно да се поддържа военната неутралност, за да не се превърне страната в марионетка на глобални играчи, които се опитват да водят войни с чужди ръце. Те не се смущават от факта, че премиерът на Република Сръбска Радован Вишкович се придържа към гледна точка, която се фокусира върху факта, че НАТО извърши бомбардировки над РС и Сърбия, уби сръбски деца и унищожи Република Сръбска.  \r\nОсвен това Сръбската православна църква подкрепя националните лидери по този въпрос. Така в интервю за „Российская газета“ митрополит Хризостом Дабробосанский заяви, че сърбите никога няма да могат да забравят не само болката, но и обидата и унижението, нанесени им от САЩ, Великобритания, Холандия и особено Германия и Австрия, които през XX век три пъти са проявявали агресия към сръбския народ. „В същото време трябва да се има предвид, че тук се разгръща голяма борба. Може да се заяви, че се извършва истинско насилие срещу сръбския народ, който е принуден да се преклони пред НАТО и САЩ, като същевременно изостави Русия\", заключи духовникът.", "date": "2019.10.03", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/10/03/2704586/pregled-na-mezhdunarodnite-novini-do-6-chasa-agentsiya-fokus.html", "text": "САЩ ще се разберат с Русия, въпреки всички настоящи вътрешнополитически катаклизми в страната, обяви американският президент Доналд Тръмп на съвместна пресконференция с финландския президент Саули Нийнистьо в Белия дом, предава  TACC . \r\n\"Въз основа на гореизложеното (президентът говори за вътрешнополитически скандали в САЩ) би било чудесно да се разбираме с Русия. Ще се разбираме с Русия, защото е умно\", каза той. \r\n*** \r\n  Представител на Европейския парламент предупреди, че евродепутатите не са били впечатлени от предложенията на премиера на Великобритания Борис Джонсън, които бяха нов опит на правителството в Лондон да договори сделка, като изключи от нея клаузата за ирландската граница, предава  AFP . \r\n„Ще изнесем точка по точка причините за това, което не е приемливо в предложението“, заяви бившият премиер на Белгия Гай Верхофщад.  \r\n„Първоначалната оценка на почти всеки член на групата за Брекзит не беше позитивна изобщо“, добави той, като загатна, че предложението на Великобритания изобщо не е представлявало сериозна оферта за постигането на сделка, а по-скоро опит да се прехвърли вината за провала на преговорите на Брюксел. \r\n*** \r\n  Новите планове за Брекзит не се съобразяват изцяло с целите за ирландската граница, смята Лео Варадкар, предава  AFP . \r\nИрландия обяви своите съмнения във връзка с новите планове на Лондон да напусне Европейския съюз до края на месеца, като индикира, че проблема с границата между Републиката и Северна Ирландия все още остават основната част от нещата, които трябва да бъдат изгладени.  \r\nПравителството в Дъблин заяви, че премиерът на страната Лео Варадкар е говорил със своя британски колега Борис Джонсън по телефона, но след това е заявил, че новите предложения „не се съобразяват изцяло с договорените цели“ за поддържане на отворена граница. \r\n*** \r\n \r\n  Опозиционните лидери във Великобритания разкритикуваха плана на премиера Борис Джонсън за Брекзит, като го нарекоха „по-лош от сделката на Тереза Мей“, пише лондонското издание  London Evening Standard . \r\nКонкретно тези думи бяха изречени от лидера на Лейбъристката партия Джереми Корбин.  \r\n„По лошо е от сделката на Тереза Мей. Не мога да видя как това ще получи подкрепата, която той си мисли, че ще получи“, заяви Корбин.  \r\nПравителството по-рано публикува предложенията си към ЕС, в които спорната клауза за британската граница с Република Ирландия е премахната и заместена от предложенията на Джонсън.  \r\nКорбин заяви, че това ще създаде разединение и освен това ще подкопае Белфастките споразумения. \r\nНа въпроса защо това е да е по-лошо предложение от сделката на бившия премиер Тереза Мей, той заяви, че това е така „конкретно заради секцията за Северна Ирландия“, заедно с други проблеми.  \r\n„В края на писмото си той казва „сигурен съм, че всичко това може да бъде договорено до 31 октомври“. Аз съм сигурен, че той отлично знае, че това, което е предложил едва ли ще бъде одобрено“, добави Корбин.  \r\n„Това, което той не е признал още е, че той има служебното задължение (…), което го задължава да търси отсрочка, ако не постигне сделка“, добави лидерът на лейбъристите.  \r\nМеждувременно, след като беше проведен телефонен разговор между Джонсън и председателя на Европейската Комисия Жан Клод Юнкер, вторият заяви, че има „още няколко проблематични точки“ в предложенията на Джонсън.  \r\nЛидерът на „Партия Брекзит“ Найджъл Фараж също критикува плана на Джонсън.  \r\n„Борис иска да промени само една част от споразумението за оттегляне. Въпреки думите му, няма гранция, че ще напуснем митническия съюз и всяка бъдеща сделка има нужда от благоволението на ЕС“, коментира той в „Туитър“. \r\nПървият министър на Шотландия Никола Стърджън също написа в социалната мрежа, че ще е трудно подобно предложение да бъде прието.  \r\n„Трудно ми е да видя как предложенията на британското правителство за Брекзит ще минат. И е трудно да не стигна до заключението, че те са предназначени да се провалят“, заяви тя.  \r\n„За Шотландия фундаменталните точки остават – тези предложения ще ни изведат от ЕС, единния пазар и митническия съюз против нашата воля. Това е неприемливо“, добави още Стърджън. \r\n*** \r\n \r\n  Главният преговарящ за Европейския съюз по въпросите за Брекзит Мишел Барние заяви, че все още има „много работа, която трябва да се свърши“, след като получи новите предложения за излизане на Великобритания от ЕС, предава  AFP . \r\n„Има прогрес, но ако трябва да съм честен, още има много работа за вършене“, заяви той пред репортери. \r\n*** \r\n  Премиерът на Великобритания Борис Джонсън излезе с план от пет точки, който ще изведе страната, включително и Северна Ирландия, от митническия съюз и предупреди Европейския съюз, че има „много малко време“ за да бъде постигната сделка, пише британското издание  The Guardian . \r\nВ писмо до председателя на Европейската комисия Жан Клод Юнкер, премиерът заяви, че „правителството иска сделка и съм сигурен че ще я постигнем.“ \r\n„Ако не можем да я постигнем, това ще представлява провал на държавничеството, за което всички ще сме отговорни“, се казва още в писмото.  \r\n \r\nПетте точки на Джонсън включват:  \r\n- Уважаване на Белфасткото споразумение \r\n- Ангажимент към дългогодишно сътрудничество между Великобритания и Ирландия в някои области \r\n- Създаване на регулаторна зона за целият остров Ирландия, която ще включва всички стоки, включително агрикултурните такива \r\n- Даване на възможност на властите в Северна Ирландия да одобрят новите регулаторни мерки, преди те да влязат в сила \r\n- Северна Ирландия ще бъде изцяло част от митническата територия на Великобритания, не част от митническия съюз на ЕС, след края на транзитния период \r\n \r\nСпоред Джонсън планът е „честен и разумен компромис“.  \r\n„Има много малко време. Трябва да направим всичко това преди срещата на Европейския съвет през октомври“, добави още Джонсън.  \r\nКакто той загатна по време на конференцията на Консервативната партия по-рано, планът включва извеждането на Северна Ирландия от митническия съюз в края на транзитния период, заедно с останалата част от Великобритания.  \r\nТова би довело до митнически проверки на остров Ирландия, които Джонсън твърди, че могат да бъдат облекчени чрез алтернативни договорености, включително електронна документация и „много малък брой“ физически проверки, които да се извършват в търговските обекти. \r\nМакар първоначалният отговор на страните членки на ЕС да беше студен, Джонсън явно е спечелил подкрепата на Демократичната юнионистка партия (ДЮП), която взе участие в дискусиите на плана.  \r\nСпоред министрите на Джонсън подкрепата на партията ще спечели на негова страна много от консерваторите, които отхвърлиха по-ранната сделка на бившия премиер Тереза Мей. Стив Бейкър, депутат от британския парламент, заяви в „Туитър“, че Джонсън е „герой“ след неговата реч в края на конференцията на консерваторите, в явна подкрепа за действията на премиера.  \r\nГоворител на ДЮП заяви, че този план дава база за ЕС да продължат със сериозната и постоянна ангажираност с правителството на Великобритания.  \r\n„Тази оферта е база за продължаването на сериозна ангажираност на ЕС с правителството на Великобритания, без риска върху вътрешния пазар на Обединеното кралство. Това ще изисква промени в проекта за договора за оттегляне и ние привестваме факта, че всички страни сега разпознават това изискване, за да се осигури споразумение“, заяви говорителят.  \r\nПартията му заяви, че предложенията ще подсигурят това Северна Ирландия да излезе от единния пазар и митническия съюз, макар че в действителност британски субект ще запази някои регулационни връзки с Република Ирландия поне до 2025 г. \r\nВ обяснителна бележка, публикувана заедно с писмото на Джонсън до Юнкер, правителството предлага да се даде на местния парламент на Северна Ирландия и изпълнителната власт „възможност за демократично съгласие“ преди края на преходния период и отново на всеки четири години относно това дали регулаторните договорености трябва да продължат. \r\n„Ако съгласието бъде отказано, споразуменията няма да влязат в сила или ще изтекат след една година, а споразуменията ще се върнат към съществуващите правила“, се казва в бележката. \r\nСлужител на правителството заяви, че планът ще създаде единна регулаторна зона на остров Ирландия за стоки, но не и за услуги – нещо, което ДЮП преди това отхвърляше. \r\nОсновната разлика между новите предложения и клаузата за ирландската граница, които за сега с в сила, е че сега ще има механизъм за съгласие, който ще даде възможност на властите в Северна Ирландия и местния парламент да се противопоставят на разпоредбите, заяви държавният служител.  \r\nПопитан за това какво ще се случи с границата и граничните проверки ако Северна Ирландия гласува за прекратяването на регулационното споразумение с ЕС, той отговори, че това ще бъде дискутирано на по-късен етап.  \r\nПремиера не смята да удължава транзитният период, но и не отрече, че това може да се случи, каза още източникът.  \r\nЛидерът на лейбъристите Джереми Корбин отхвърли новите предложения като заяви, че те са по-лоши от договореностите между ЕС и Тереза Мей. \r\n*** \r\n  Председателят на Европейската комисия Жан Клод Юнкер предупреди премиера на Великобритания Борис Джонсън, че има „проблематични точки“ в новите предложения за оттегляне от Европейския съюз, предава  AFP . \r\nВ телефонен разговор след като Лондон изпрати формалните си предложения, Юнкер е заявил пред британския лидер, че представителите на ЕС „обективно“ ще прегледат изпратеният им юридически текст.   \r\n*** \r\n  Вашингтон и редица негови европейски поддръжници са се насочили към привличането на Босна и Херцеговина в НАТО, нарушавайки съответната резолюция на Съвета за сигурност на ООН, обяви руският външен министър Сергей Лавров, предава  TACC . \r\nТой заяви това на годишна среща на Международния дискусионен клуб във „Валдай“. \r\n\"САЩ и редица водещи западноевропейски държави изискват босненската и някои отговорни пред тях хърватски партии да създадат единна държава в Босна. Целта е проста - да вкарат Босна в НАТО. За това ще се ползват всякакви трикове, включително преразглеждане на резолюцията на Съвета за сигурност на ООН.\" \r\n*** \r\n  Президентът на САЩ Доналд Тръмп обвини Демократическата партия, че се опитва да спечели изборите през 2020 г. чрез импийчмънт, предава  РИА Новости . \r\n„Нанси Пелоси (председателят на Камарата на представителите) току-що заяви, че се интересува от понижаване на цените на лекарствата, отпускани по лекарско предписание, и работи върху така необходимата USMCA (търговско споразумение за САЩ, Мексико и Канада). Тя не може да работи по нито един въпрос. Това е просто прикрит опит за спечелване на изборите чрез импийчмънт \", написа Тръмп в „Туитър“. \r\nПо-рано Пелоси проведе пресконференция, по време на която тя изрази надежда президентът да продължи да работи с Конгреса по тези важни въпроси. \r\nТръмп също за пореден път разкритикува ръководителя на разузнавателния комитет на Камарата на представителите Адам Шиф, който провежда разследване в рамките на процедурата по импийчмънт. \r\n*** \r\n  Румънският парламент заяви, че ще бъде проведен вот на недоверие срещу правителството на премиера Виорика Дънчила на 5 октомври, предава американската медия  Voice of America . \r\nТози ход беше разкритикуван от опозиционните партии, според които вотът нарочно е насрочен за събота и няма да бъде успешен.  \r\nДанчила води правителство в малцинство от края на месец август, когато нейната коалиция се разпадна. Подписката за вот на недоверие беше подписана от 237 депутати, като ще бъдат нужни 233 гласа на 5 октомври за да бъде успешен той. Самата Дънчила предвиди, че гласуването няма да е успешно.", "date": "2019.10.03", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/03/2704583/leko-uvelichenie-v-migrantskiya-potok-ot-gratskata-granitsa-obzor.html", "text": "Леко увеличение в мигрантския поток от гръцката граница. Информацията съобщи  заместник-министърът на вътрешните работи Стефан Балабанов . Той отчете, че увеличението е средно със стотина души на ден. \"Слава Богу за момента имаме леко увеличение от гръцката граница. Общо взето преди няколко дни нашият министър проведе един конферентен разговор с гръцкия министър на вътрешните работи. Уточниха се някои параметри за общи взаимодействия. В нашата страна всичко е спокойно. В Гърция има проблеми на остров Лесбос. Надявам се със силите, които допълнително сме ангажирали ще се справим\", заяви още Балабанов. На въпрос какво показват разчетите, той уточни, че засега никой не минава и това се дължи на взаимодействието с турската и гръцката гранични полиции. \"Ние ги прихващаме още на тяхна територия, както и с гърците и те отново си ги взимат обратно\", допълни още заместник-министърът. Той посочи, че увеличенията са със стотина души на ден. \"Допреди няколко месеца нямахме такова, но сега се вижда едно леко раздвижване\", обясни още заместник-министърът. Балабанов обясни, че когато нашите термокамери прихванат мигранти на км от нашата граница, страната ни взаимодейства с гърците и те си ги прибират. \"Това е връщането. Не ги хващаме на наша територия, да сме по-ясни\", допълни още той. Попитан дали има големи групи от мигранти в северната част на Гърция и те искат да се насочат към България и оттам към Западна Европа, заместник-министърът уточни, че такива данни няма. \"Преди няколко месеца вие знаете, че разни сили ги бяха настроили, \"Пътя на бъдещето\", \"Пътя на светлината\". Имаше такова напрежение в мигрантските лагери в Гърция, но слава Богу сега всичко е нормално\", уточни още заместник-министърът. Балабанов взе участие в кръгла маса \"Всеобхватна координация на миграционния процес\".  \r\nВ рамките на дискусията председателят на Комисията по външна политика и депутат от ГЕРБ Джема Грозданова заяви, че на кръглата маса  управляващите искат да видят накъде ще тръгне политиката за миграция след формиране на новата ЕК. „Вярвам, че ще има достатъчно смели хора и лидери и част от европейската комисия и членове на ЕП, както разбира се, и в националните парламенти ще бъде подкрепяна различна и по-свързана с нуждата както на хората, които имат нужда от защита, които са накарани да бягат от проблеми, така и да можем да защитаваме нашите национални интереси в различни моменти. Наши гости и като домакин мога да кажа, че освен Народното събрание, участва и Международния център за развитие на миграционната политика\", каза Грозданова. По думите й целта а де се стигне до извод. \r\nПредседателят на Вътрешна комисия и депутат от ГЕРБ Пламен Нунев обърна внимание, че създаденият съвет по миграция, убежища и интеграция гарантира продължаването на системността и всеобхватността на националната политика по тази тема. „Проблемите на миграцията, на миграционните процеси стоят в пълна сила и пред българския парламент. Неслучайно в рамките на петата среща на групата за съвместен парламентарен контрол на Европол, която се състоя на 23 и 24 септември в Брюксел бяха разглеждани и обсъждани теми като миграция, противодействие на миграционни процеси, трафик на хора, борба срещу киберпрестъпността\", каза още Нунев. По думите му с кризата от 2015 г. миграцията се е превърнала в приоритетна тема в рамките на европейския дневен ред. Според него макар че през последните години се отчита намаляване на миграционния натиск към Европа, продължаваме да бъдем изправени пред редица предизвикателства.  \r\nДеница КИТАНОВА", "date": "2019.10.03", "title": "Леко увеличение в мигрантския поток от гръцката граница (ОБЗОР)"}
{"url": "http://www.focus-news.net/news/2019/10/03/2704588/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния на ГКПП „Дунав мост 2“ трафикът е интензивен на изход за товарни автомобили. На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален. На българо-сръбската и на българо-гръцката границата трафикът е нормален на всички гранични контролно-пропускателни пунктове. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, работи само през светлата част на денонощието – от 08.00 часа до 22.00 часа.", "date": "2019.10.03", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/03/2704584/detsa-ot-varvara-i-septemvri-shte-predstavyat-balgarskoto-folklorno-bogatstvo-v-sasedna-sarbiya.html", "text": "Танцьорите от ФТА “Загоровче” в град Септември  и ДТА “Варварче” – село Варвара ще вземат участие в международния фолклорен фестивал “Разиграна Гружа-2019” в Сърбия, съобщи за  Радио „Фокус“ – Пазарджик  Иванка Трендафилова, секретар на НЧ “Селска пробуда 1927”- Варвара. Тя уточни, че проявата ще се проведе от 4 до 7 октомври. „Нашите състави са единствените български формации, които ще представят магията на народните танци в село Гружа, област Крагуевац. Детските ансамбли ще представят танцовите традиции от петте етнографски области на България. В началото на месец септември 48 деца от Сърбия и Македония гостуваха във Варвара и Септември. Сръбските и македонските танцьори взеха участие в концерта на балканските народи в с. Варвара. Организаторите от НЧ” Селска пробуда 1927” – село Варвара, ръководителят на „Варварче“ и „Загоровче“ Йордан Зеленгоров и кмета на Варвара Николай Николов получиха благодарствени писма от гостите от западните съседни страни за топлото гостоприемство“, допълни Трендафилова. \r\nВаня НИКОЛОВА", "date": "2019.10.03", "title": "Деца от Варвара и Септември ще представят българското фолклорно богатство в съседна Сърбия"}
{"url": "http://www.focus-news.net/news/2019/10/03/2704589/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез нощта над по-голямата част от страната ще бъде предимно ясно и почти тихо. В сутрешните часове на места в равнините и котловините ще се образува слоеста облачност или мъгла. Минималните температури ще бъдат между 12° и 17°. На 03.10.2019 г. преди обяд над по-голямата част от страната ще бъде предимно слънчево, на места в равнините с ниска облачност. Около обяд от запад облачността ще започне бързо да се увеличава и вплътнява и до вечерта на места, главно в Западна България ще превали дъжд. В Източна България ще духа предимно умерен вятър от юг-югозапад. В Западна България след пладне вятърът ще се ориентира от северозапад, ще се усили - в Дунавската равнина до 15-20 м/сек и с него ще започне да нахлува студен въздух. Максималните температури ще бъдат между 25° и 30°, на места в Източна България до 32°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; \r\nДвижението в тунел „Траянови врата“ посока София се осъществява в една лента поради ремонт на пожаро-известителна система. Ограничава се движението в активната лента, като движението се осъществява в изпреварващата лента. Срок до 03.10.2019 г. \r\nОПУ Пазарджик: \r\nДвижението в участъка от км 72+000 до км 74+000 посока София се осъществява в една лента поради изсичане на храсти в средната разделителна ивица. Ограничено е движението в изпреварващата лента като движението се осъществява в активната лента Участъкът е сигнализиран с пътни знаци. Срок до 03.10.2019 г.  \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nДвижението в участъка от км 74+015 до км 78+554 посока Варна се ограничава поради ремонтни дейности на асфалтовата настилка. Движението се пренасочва при пътен възел „Ябланица“ и по път I-3 през гр. Ябланица. Срок до 05.10.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г.; \r\nДвижението в участъка Игнатиево – Варна от км 416+000 до км 420+000 се осъществява в една лента в платното посока Варна поради ремонтни дейности на асфалтовата настилка. Ограничено е движението в изпреварващата и активна лента като движението се осъществява в аварийната лента. Участъкът е сигнализиран с пътни знаци. Срок до 04.10.2019 г.; \r\nДвижението в участъка Повеляново – Варна от км 407+000 до км 422+000 се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 05.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОбласт Шумен: \r\nДвижението в участъка Шумен – Белокопитово се осъществява с повишено внимание при км 112+155 поради изграждане на стационарна контролна единица. Участъкът е сигнализиран с пътни знаци. Срок до 03.10.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 04.10.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:    \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: няма \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; \r\nРемонтни дейности: \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.10.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр.Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 04.10.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът III-843: Движението по път III-843 Велинград – Каратепе от км 27+000 до км 30+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 04.10.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 11.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866:  Движението по път III-866 Пловдив – Кричим в участъка гр. Кричим – тунел \"Кричим\" е ограничено поради взривни дейности по уширяване на пътя. Срок от 12:00 ч. до 15:00 ч. на 04.10.2019 г.  \r\nОбходен маршрут: по път II-86 Пловдив – Асеновград – Смолян. \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 15.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 07.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 07.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.03", "title": "Актуална пътна обстановка"}
{"url": "http://www.focus-news.net/news/2019/10/03/2704590/predstoyashti-sabitiya-v-stranata-za-3-oktomvri-agentsiya-fokus.html", "text": "*** \r\n   \r\nПрезидентът Румен Радев е на официално посещение в Австрия. \r\n \r\n*** \r\n   \r\nОт 09.00 часа ще се проведе заседание на Народното събрание.  \r\n \r\n*** \r\n   \r\nОт 10.00 часа в Националния пресклуб на БТА ще се проведе пресконференция на тема „Български бойни бронирани машини за българската армия“. \r\n \r\n*** \r\n   \r\nОт 10.00 часа на бул. „Княгиня Мария Луиза“ 58, ет. 3, зала „Корал“, Столична община организира откриваща пресконференция по проект за създаване на 5 нови социални услуги. \r\n \r\n*** \r\n   \r\nОт 10.00 часа в двора на УМБАЛ „Александровска“ (входът от бул. „Пенчо Славейков“, след бариерата вдясно) министърът на здравеопазването Кирил Ананиев ще връчи ключовете на 25 нови линейки, закупени в изпълнение на проект № BG16RFOP001-4.001-0001-С001 „Подкрепа за развитие на системата за спешна медицинска помощ“. \r\n \r\n*** \r\n   \r\nОт 11.00 часа в заседателната зала на ет. 3 на Ректората – Студентски град президентът на Международната федерация по Айкидо (IAF) Кей Изава ще изнесе публична лекция. \r\n \r\n*** \r\n   \r\nОт 11.00 часа в Националния пресклуб – БТА ще се проведе встъпително информационно събитие по Проект „Надграждане на хоризонталните и централни системи на електронното управление във връзка с прилагане на Единния модел за заявяване, заплащане и предоставяне на електронни административни услуги“. \r\n \r\n*** \r\n   \r\nОт 13.00 часа в сградата на „Булгартрансгаз“ ЕАД в жк. „Люлин 2“ на бул. „Панчо Владигеров“ 66 в присъствието на министъра на енергетиката Теменужка Петкова и на изпълнителния директор на „Булгартрансгаз“ ЕАД Владимир Малинов ще бъде подписан договор за изграждане на компресорните станции „Нова Провадия“ и „Расово“. \r\n \r\n*** \r\n   \r\nОт 14.00 часа ще се проведе редовен брифинг на Централната избирателна комисия. \r\n \r\n*** \r\n   \r\nОт 15.30 часа в сградата на НКЖИ ще се подпише договор за изграждане на железопътната линия Пловдив – Бургас. \r\n \r\n*** \r\n   \r\nОт 17.00 часа в зала „София” в Столична библиотека ще се открие изложбаат с илюстрации на акад. Румен Скорчев (1932-2015) и дъщеря му проф. Росица Скорчева. \r\n \r\n*** \r\n \r\nОт 17.00 часа в Гранд Хотел и СПА „Приморец\" Теа Денолюбова и Христо Мутафчиев ще представят книгата „Черно на бяло\". \r\n \r\n*** \r\n   \r\nОт 10.30 часа в Конферентна зала на Областната администрация ще се проведе пресконференция на тема: „Трансгранично планиране и инфраструктурни мерки за защита от наводнения - Flood Protection“. \r\n \r\n*** \r\n   \r\nОт 14.00 часа във фоайе 2 в сградата на Драматичен театър „Никола Вапцаров” ще се проведе пресконференция по повод премиерата на юбилейния спектакъл, посветен на Никола Вапцаров. \r\n \r\n*** \r\n \r\nОт 11.00 часа в Конферентната зала на Общинския музей в гр. Бяла ще се проведе пресконференция по международния проект „ЕКОТУРНЕТ/Развитие на мрежата за екотуризъм  в Черноморския регион“. \r\n \r\n*** \r\n \r\nОт 11.00 часа в Клуба на Стопанския деятел ще се проведе пресконференция на тема „Агресията в училище“. \r\n \r\n*** \r\n \r\nОт 16.00 часа в сградата на Музея на Възраждането ще се открие мобилната изложба „Гутенберг и славянският свят“ на Центъра за славяно-византийски проучвания (ЦСВП) „Проф. Иван Дуйчев“ -  СУ „Климент Охридски“.  \r\nКулминацията на юбилея ще бъде на 4 октомври, когато в зала „Одесос“ на Ар-хеологическия музей, ще се открие Националната конференция „Музеят в историята и историята в музея – 60 години Музей на Възраждането, Варна“.  \r\n \r\n*** \r\n \r\nОт 16.00 часа Сдружение „Няма невъзможни неща\" ще представи в клуба си на ул. „Ген. Радко Димитриев“ 7А уменията на младежи с ментални затруднения и увреждания в трудова среда. \r\n \r\n*** \r\n \r\nОт 18.00 часа в Ателието на Художествен музей „Георги Велчев“, филиал на ГХГ във Варна, ще бъде открита изложбата на Ирена Димитрова „Летящи градини“. \r\n \r\n*** \r\n \r\nОт 18.00 часа в зала „Пресцентър“ на Фестивален и конгресен център ще се състои официалното представяне на кандидатите на Коалиция “Демократична България“ за кмет и общински съветници на Варна \r\n \r\n*** \r\n   \r\nОт 11.00 часа в Пресклуб на БТА ще се състои пресконференция по повод ІV издание на изложение-конкурс „Младежко техническо творчество\". \r\n \r\n*** \r\n \r\nОт 18.00 часа във фоайето на РБ „П. Р. Славейков“ ще се проведе откриване на изложба фотографии на В. Ставрев. \r\n \r\n*** \r\n \r\nОт 13.00 часа в Регионален исторически музей – Кюстендил ще бъде открита Националната научна конференция с международно участие „Музейните и архивни фондове - места на памет\".  \r\n \r\n*** \r\n \r\nОт 17.00 часа  пред сградата на читалище „Братство” ще се състои театър на открито.  \r\n \r\n*** \r\n \r\nОт 18.00 часа в Художествена галерия „Владимир Димитров – Майстора” ще бъде открита изложба живопис и текстил „Докосване с цвят“ на Здравка Лисийска.  \r\n \r\n*** \r\n   \r\nОт 19.00 часа на основната сцена на Драматичния театър ще бъде открит новия театрален сезон.  \r\n \r\n*** \r\n   \r\nОт 10.30 часа в зала „България” в Конгресния център на Международен панаир ще се състои образователен концерт „Детска усмивка“. \r\n \r\n*** \r\n \r\nВ 13.30 часа в зала 3 на Районния съд ще се проведе заседание по делото срещу Спас Г. и Станимир С., обвинени за това, че са се съвкупили с лице от женски пол, като са я принудили към това със сила. Освен това, двамата подсъдими са отнели и мобилния телефон на пострадалата, с намерение противозаконно да го присвоят. \r\n \r\n*** \r\n   \r\nОт 10.00 часа във Военен клуб Плевен ще започне национален фестивал ,,Празник на спорта, здравето и дълголетието“. \r\n \r\n*** \r\n   \r\nОт 18.00 часа в зала 33 на Регионален исторически музей писателят и драматург Димитър Никленов ще отбележи своята седемдесет годишнина. \r\n \r\n*** \r\n   \r\nОт 11.00 часа на артилерийско-стрелкови полигон „Марково” ще се проведат демонстративни стрелби.  \r\n \r\n*** \r\n   \r\nОт 17.30 часа в Регионална библиотека „Стилиян Чилингиров” гостува журналистът Йосиф Давидов с представяне на книгата си „Репортер от миналото време”. \r\n \r\n \r\n \r\n   \r\n*** \r\n \r\nОт 13.00 часа в залата на читалище „Братство” ще бъдат представени кандидатите за местните избори от „Коалиция ГЕРБ, СДС, ВМРО-Българско национално движение, Движение България на гражданите, Земеделски народен съюз, Обединени земеделци”.  \r\n \r\n*** \r\n   \r\nОт 18:00 часа Арт Център в градската градина ПП АБВ ще представи кандидата за кмет и листата за общински съветници.", "date": "2019.10.03", "title": "Предстоящи събития в страната за 3 октомври (Агенция „Фокус“)"}
{"url": "http://www.focus-news.net/news/2019/10/03/2704576/barnie-vse-oshte-ima-mnogo-rabota-varhu-plana-za-brekzit.html", "text": "Главният преговарящ за Европейския съюз по въпросите за Брекзит Мишел Барние заяви, че все още има „много работа, която трябва да се свърши“, след като получи новите предложения за излизане на Великобритания от ЕС, предава  AFP . \r\n„Има прогрес, но ако трябва да съм честен, още има много работа за вършене“, заяви той пред репортери.", "date": "2019.10.03", "title": "Барние: Все още има много работа върху плана за Брекзит"}
{"url": "http://www.focus-news.net/news/2019/10/03/2704591/nimh-dnes-predi-obyad-shte-bade-predimno-slanchevo-okolo-obyad-ot-zapad-oblachnostta-shte-zapochne-da-se-uvelichava.html", "text": "Днес преди обяд над по-голямата част от страната ще бъде предимно слънчево, на места в равнините с ниска облачност. Около обяд от запад облачността ще започне бързо да се увеличава и вплътнява и до вечерта на места, главно в Западна България ще превали дъжд. Това съобщи за  Агенция „Фокус“   дежурният синоптик Христо Христов от   Националния институт по метеорология и хидрология . В Източна България ще духа предимно умерен вятър от юг-югозапад. В Западна България след пладне вятърът ще се ориентира от северозапад, ще се усили – в Дунавската равнина до 15-20 м/сек и с него ще започне да нахлува студен въздух. Максималните температури ще бъдат между 25 и 30 градуса, на места в Източна България до 32 градуса, в София около 25 градуса. През нощта срещу петък с преминаването на добре изразен студент атмосферен фронт в западната половина от страната ще има краткотрайни, временно интензивни валежи и гръмотевични бури. Температурите бързо ще се понижават. Атмосферното налягане е по-ниско от средното за октомври и през деня още малко ще се понижи.", "date": "2019.10.03", "title": "НИМХ: Днес преди обяд ще бъде предимно слънчево, около обяд от запад облачността ще започне да се увеличава"}
{"url": "http://www.focus-news.net/news/2019/10/03/2704592/predstoyashti-mezhdunarodni-sabitiya-za-2-oktomvri-agentsiya-fokus.html", "text": "*** \r\n  Владимир Путин се среща с филипинския президент Родриго Дутерте.  \r\n*** \r\n \r\n  Среща на Северноатлантическия съвет на НАТО.  \r\n*** \r\n \r\n  Посещение на френския министър на вътрешните работи Кастанер.  \r\n*** \r\n \r\n  Премиера на Канада Трюдо ще проведе дебат на френски със своите политически опоненти.  \r\n*** \r\n \r\n  Новият израелски парламент полага клетва.  \r\n*** \r\n \r\n . Посещение на руският премиер Медведев.", "date": "2019.10.03", "title": "Предстоящи международни събития за 2 октомври (Агенция „Фокус“)"}
{"url": "http://www.focus-news.net/news/2019/10/03/2704593/prezidentat-rumen-radev-e-na-ofitsialno-poseshtenie-v-avstriya.html", "text": "Президентът Румен Радев е на официално двудневно посещение в Република Австрия. Това съобщиха от  прессекретариата на държавния глава . Визитата е по покана на австрийския федерален президент Александър Ван дер Белен. \r\nПосещението на Румен Радев ще започне днес със среща с наши сънародници, които живеят и работят в Австрия. Държавният глава ще отличи с почетния знак на президента на България Карл Блеха – председател на Австрийско-българското дружество, и Хервиг Хадвигер – заместник-председател на организацията. Двамата имат значим принос за популяризирането на културата, изкуството и успехите на България зад граница.  \r\nНа 4 октомври държавният глава Румен Радев и неговата съпруга Десислава Радева ще бъдат посрещнати с официална церемония от президента Александър Ван дер Белен и съпругата му Дорис Шмидбауер. Двамата президенти ще ръководят пленарните разговори между двете делегации, след което ще дадат съвместна пресконференция.  \r\nТеми от дневния ред на ЕС и дебатът за бъдещето на Европа, регионалното сътрудничество в Дунавския регион, потенциалът за увеличаване на двустранния икономически и инвестиционен обмен, както и миграцията и сътрудничеството в областта на сигурността, се очаква да бъдат сред акцентите на срещата на президентите Румен Радев и Александър Ван дер Белен. \r\nПо-късно през деня държавният глава Румен Радев ще разговаря с федералния канцлер Бригите Бирлайн, с председателя на Националния съвет на Австрия Волфганг Соботка и с председателя на Конституционния съд проф. д-р Кристоф Грабенвартер.", "date": "2019.10.03", "title": "Президентът Румен Радев е на официално посещение в Австрия"}
{"url": "http://www.focus-news.net/news/2019/10/03/2704595/vladimir-putin-shte-se-namesim-v-izborite-prez-2020-godina.html", "text": "Президентът на Русия Владимир Путин изглежда се наслаждаваше на продължаващата политическа буря в САЩ, като шеговито призна за плановете на Русия да се намеси в следващите президентски избори в САЩ през 2020 година, пише европейската редакция на  Politico . \r\nНа въпрос дали Москва възнамерява да се намеси в изборния цикъл, Путин се наведе към микрофона на сцената и имитира шепот: „Ще ви кажа една тайна. Да, разбира се, ще го направим. Не казвайте на никой“. \r\nШегата на форума Руска енергийна седмица предизвика смях и аплодисменти, докато държавният глава продължи да обсъжда защо вярва, че обвиненията на специалния прокирор Робърт Мюлер, който стигна до заключението, че Москва е положила агресивни усилия, за да наруши президентските избори през 2016 година, не са верни. \r\n„Фактът, че аз и господин Тръмп имаме добри отношения не означава, че това по някакъв начин влияе на политическата обстановка в САЩ“, заяви Путин. „Виждаме, че се опитват да използват всеки претекст, за да атакуват господин Тръмп и сега те дори се опитват да използват Украйна“. \r\nТой настоя, че добрите му отношения с американския лидер са „изградени на доверие“ и Русия не се е намесила в изборите през 2016 година, защото е фокусирана върху собствените си проблеми. \r\n„Имаме собствени проблеми“, каза той. „Ние инвестираме огромни ресурси за осъществяване на собствените си цели в собствената ни страна. Защо бихме се намесвали където и да е“? \r\n \r\nПревод и редакция:", "date": "2019.10.03", "title": "Владимир Путин: Ще се намесим в изборите през 2020 година"}
{"url": "http://www.focus-news.net/news/2019/10/03/2704594/bulgartransgaz-ead-shte-sklyuchi-dogovor-za-izgrazhdane-na-kompresornite-stantsii-nova-provadiya-i-rasovo.html", "text": "В присъствието на министъра на енергетиката Теменужка Петкова и на изпълнителния директор на „Булгартрансгаз“ ЕАД Владимир Малинов ще бъде подписан договор за изграждане на компресорните станции „Нова Провадия“ и „Расово“, които са част от разширението на газопреносната инфраструктура в страната по проекта „Балкански поток“. Това съобщиха от пресцентъра на  Министерство на енергетиката . Подписването с избрания изпълнител – ДЗЗД „Ферощал Балкангаз“, ще се състои от 13.00 часа в сградата на „Булгартрансгаз“ ЕАД в жк. „Люлин 2“ на бул. „Панчо Владигеров“ 66.  \r\nДЗЗД „Ферощал Балкангаз“ е обединение между Ферощал индустрианлаген ГмбХ – Германия, „Главболгарстрой“ АД и „Главболгарстрой интернешънъл“ АД. Изпълнителят бе избран през м. август 2019 г. след проведена процедура по реда на Закона за обществените поръчки. Стойността на договора е 350.8 млн. евро без ДДС. \r\nПроектът за разширение на газопреносната инфраструктура от турско-българска до българо-сръбска граница ще осигури условията за реализация на концепцията за газов хъб „Балкан“.", "date": "2019.10.03", "title": "„Булгартрансгаз“ ЕАД ще сключи договор за изграждане на компресорните станции „Нова Провадия“ и „Расово“"}
{"url": "http://www.focus-news.net/news/2019/10/03/2704597/denyat-3-oktomvri-v-balgarskata-istoriya.html", "text": "Основан е Горноджумайският благотворителен комитет \"Единство\". Комитетите “Единство” са създадени в различни краища на Княжество България и Източна Румелия, за да ръководят всенародното движение на българския народ против несправедливите решения от Берлинския конгрес (1878 г.). \r\nВ хода на Първата световна война през 1915 г. Русия, Великобритания и Франция обявяват война на България. Пак в хода на войната – навършват се 90 години от абдикацията на цар Фердинанд (3 октомври 1918 г.). Под натиска на правителството и на премиера Александър Малинов цар Фердинанд I абдикира и заминава за Германия. На престола се възкачва цар Борис III, без да положи задължителната клетва за вярност към Конституцията пред Великото народно събрание. \r\n1935 г. - разкрит е заговор на офицерите, приближени на Дамян Велчев и Кирил Станчев, звенарите, БЗНС “Пладне” и ВМРО-протогеровисти. Арестуват се около 300 заговорници. Обявява се военно положение до 25 октомври. \r\nПрез 1952 г. завършва инсценираният \"голям католически процес\" срещу 40 души, от които 27 свещеници и една монахиня. Те са обвинени в създаване на \"шпионска и заговорническа католическа организация в България\", работила в услуга на Ватикана и на чужди разузнавания. \r\nПо света: Подтикван от френския посланик в Цариград Шарл дьо Вержен, султан Мустафа III обявява война на Русия през 1768 г. Повод за войната е намесата на Русия в полските дела, но целта на Високата порта е да възвърне влиянието и престижа си като европейска сила. \r\nПрезидентът Ейбрахм Линкълн обявява през 1863 г., че всеки последен четвъртък на ноември ще се отбелязва Денят на благодарността. \r\nПрез 1935 г. Бенито Мусолини издава заповед за нахлуване на италианската армия в Абисиния (днешна Етиопия). \r\nГермания прави опит със създадената от нея първа в света балистична ракета “Фау”. При опита ракетата достига височина от 85 км. и скорост от 540 км/ч. (1942). \r\nВ Лос Анжелис през 1952 г. е направен първият видеозапис на магнитна лента. Същата година е изпитана първата английска атомна бомба. \r\nПрез 1990 г. е обявено обединението на Федерална република Германия и Германска демократична република в единна държава – Германия. \r\nНа 3 октомври са родени: През 1819 г. Евлогий Георгиев - обществено-политически деец, банкер, търговец, дипломат, почетен член на Българското книжовно дружество (днес Българска академия на науките). Завещава средства за откриване на Висше педагогическо училище в София (днес Софийски университет \"Св. Климент Охридски\"). През 1925 г. е роден американският писател - Гор Видал.  \r\nНа 3 октомври умират: Българският публицист и народопсихолог - Иван Минков Хаджийски (1944). Най-значителното му произведение - “Бит и душевност на нашия народ”, съдържа огромен фактически материал и проблематика, която за пръв път се поставя в българска наука. \r\nЯпонският изобретател и бизнесмен в областта на електрониката, ръководител на компанията “Сони” - един от 5-те най-големи производители на електронника в света - Акио Морита (1999). \r\n \r\n \r\n 2010 г. \r\nМинистерството на културата присъжда почетният знак „Златен век“ на писателя Димитър Недков. \r\n \r\n \r\n 2006 г. \r\nФренският Сенат ратифицира единодушно договора за присъединяване на България и Румъния към ЕС. Преди вота министърът на външните работи на България Ивайло Калфин и българският посланик в Париж Ирина Бокова се срещaт с председателя на Сената Кристиан Понсле. “Не е ставало дума за съпътстващите присъединяването ни мерки,” коментира пред журналисти след срещата министър Калфин. \r\n \r\n \r\n 2005 г. \r\nВ България се наблюдава частично слънчево затъмнение. \r\n \r\n \r\n 1989 г. \r\nНа XLІV сесия на Общото събрание на ООН в Ню Йорк външният министър Петър Младенов засяга въпроса за влошените отношения с Турция и заявява българската готовност за преки двустранни преговори и по \"движението на граждани през българо-турската граница\". На следващия ден колегата му Месут Йълмаз остро обвинява България в провеждане на етническо прочистване и в асимилация на турското малцинство в България. От българска страна отговор дава посланик Иван Гарвалов, който припомня политиката на пантюркизъм, следвана от Анкара, нейната пропаганда за изселване и дори арменските кланета в Турция и войната срещу 15 000 000 кюрди. \r\n \r\n \r\n 1985 г. \r\nПодписана е Конвенцията за опазване на архитектурното наследство в Европа. България ратифицира Конвенцията с Решение на VII Велико народно събрание от 25 януари 1991 г. \r\n \r\n \r\n 1967 г.  \r\nОткрива се етнографският комплекс \"Етъра\" край гр. Габрово. \r\nАрхитектурно-етнографският комплекс “Етъра” функционира като музей на открито, обект е на недвижимото културно-историческо наследство и представлява съвкупност от автентични материални свидетелства с етнографско значение. В музея в естествена среда са пресъздадени архитектурата, бита, занаятите, уменията, обичаите и вярванията на населението от Средна Стара планина през Възраждането. Уникалността на Архитектурно-етнографския комплекс “Етъра” превръща музея в атрактивен туристически обект с международна известност. \r\n \r\n \r\n 1952 г.  \r\nЗавършва инсценираният \"голям католически процес\" срещу 40 души, от които 27 свещеници и една монахиня. Те са обвинени в създаване на \"шпионска и заговорническа католическа организация в България\", работила в услуга на Ватикана и на чужди разузнавания. На смърт са осъдени епископ Евгений Босилков, отец Йосафат Шишков, отец Павел Джиджов и отец Камен Вичев, а останалите са изпратени в затвора. Осъдените на смърт са разстреляни в нощта на 11 срещу 12 ноември 1952 г. През 1998 г. епископ Евгений Босилков е обявен за блажен от папа Йоан Павел. През 2002 г. при посещението си в България папа Йоан Павел обявява за блажени и отец Йосафат Шишков, отец Павел Джиджов и отец Камен Вичев. \r\n \r\n \r\n 1944 г. \r\nРегентите одобряват, приетата на 30 септември единодушно от Министерският съвет \"Наредба-закон за съдене от Народен съд виновниците за въвличане на България в световната война срещу съюзените народи и за злодеянията, свързани с нея\". На 6 октомври 1944 г. Наредбата е обнародвана. \r\nНародният съд е временна съдебна институция, създадена въз основа на наредба закон на отечественофронтовското правителство и в изпълнение повеленията на Техеранската конференция (1943 г.) за наказване на военнопрестъпниците, виновни за започването на Втората световна война (1939–1945 г.). Под ударите на този акт попадат лицата, пряко ангажирани с въвличането на България в световната война на страната на държавите от хитлеристката ос: регентите (тъй като цар Борис III вече е починал), министрите от кабинетите на проф. Богдан Филов (февруари 1940 г. – септември 1943 г.), на Добри Божилов (септември 1943 г. – юни 1944 г.), на Иван Багрянов (юни – септември 1944 г.) и на Константин Муравиев (2 – 8 септември 1944 г.), депутатите от ХХV Народно събрание (1940–1944 г.), висши военни лица, полицейски служители и др., проявили се в преследването на българските евреи и на лица от съпротивителното движение (1941–1944 г.), представители на печата, писатели и др., пропагандирали и възхвалявали съюза на България със страните от хитлеристката ос и т. н. При наличие на чуждестранни войски (части на III Украински фронт) срещу наредбата-закон на практика не се противопоставят никакви сили в страната, поради което и нейното приложение започва още през есента на 1944 г. Пред Народния съд са изправени 11 122 души, срещу които са образувани 135 процеса в София и в различни други краища на страната. Специални състави съдят регентите, министър-председателя и дворцовите съветници, както и депутатите от ХХV Народно събрание. На смърт са осъдени 2 730 души, сред които регентите Богдан Филов, княз Кирил Преславски, генерал-лейтенант Никола Михов, министър-председателя Богдан Филов, Добри Божилов и Иван Багрянов, повечето от министрите в техните кабинети, по-голямата част от дворцовите съветници – арх. Й. Севов, Л. Лулчев и др., 67 народни представители, голям брой висши военни лица, полицейски служители и др. Доживотна присъда получават 1 305 души. Освен това са конфискувани над 200 предприятия и голямо количество недвижими и движими имущества на осъдените лица. С Народя съд на практика се дезавуира действащата в страната Търновска конституция, която не предвижда такава съдебна институция. Не случайно и издадените от него присъди не са от името на монарха, а от \"името на народа\". \r\n \r\n \r\n 1942 г.  \r\nОт 3 до 5 октомври в Добрич се провежда Велик добруджански събор, който взема решение за разпускане на дружествата \"Добруджа\" поради окончателното решаване на Добруджанския въпрос. \r\nДобруджанският въпрос е съставна част от Българския национален въпрос, условно обозначение на борбата на добруджанските българи за освобождение от румънска власт. По силата на Санстефанския мирен договор (1878 г.) Северна Добруджа преминава във владение на Румъния като компенсация за отнетата й от Русия Бесарабия. Както управляващите среди, така и обществеността в Румъния са против това решение, но са безсилни да го променят. Последвалият Берлински договор (1878 г.), който ревизира Санстефанския договор, оставя непроменена клаузата му по отношение на Северна Добруджа. Скоро след това Букурещ променя отношението си към тази област и предприема действия за асимилиране и денационализиране на живеещото в нея българско население. \r\n \r\n \r\n 1935 г. \r\nРазкрит е заговор на офицерите, приближени на Дамян Велчев и Кирил Станчев, звенарите, БЗНС “Пладне” и ВМРО-протогеровисти. Арестуват се около 300 заговорници. Обявява се военно положение до 25 октомври. \r\nДамян Велчев е политически и военен деец, генерал. Роден e на 20 февруари 1883 г. в Габрово. Завършва Военното училище в София, а по-късно следва право в Софийски университет \"Св. Климент Охридски\". Взема участие като офицер в Балканската война (1912–1913 г.) и в І световна война (1914–1918 г.). Дамян Велчев е един от създателите на Военния съюз, през 1922 г. той е избран в неговото ръководство. Участва в осъществяването на държавния преврат на 9 юни 1923 г. От 1923 г. до 1928 г. е началник на Военното училище. Като ръководител на централното ръководство на Военния съюз е един от главните организатори и извършители на държавния преврат на 19 май 1934 г. Поради промяна в политическата обстановка в страната Дамян Велчев е изключен от Военния съюз и екстерниран в Югославия. През есента на 1935 г. се завръща нелегално в България. Обвинен в подготвянето на преврат, Дамян Велчев е арестуван и осъден на смърт. По-късно присъдата е заменена с доживотен затвор. През 1940 г. е освободен. Постепенно преминава на антифашистки позиции и възприема идеята за изграждане на Отечествения фронт. След 9 септември 1944 г. е министър на войната в правителството на Отечествения фронт. От септември 1946 г. до октомври 1947 г. е извънреден и пълномощен министър на България в Швейцария. Отказва да се върне в страната, поради което му е отнето българското поданство. Умира на 25 януари 1954 г. във Франция. \r\nКирил Николов Станчев е военен деец, генерал-лейтенант. Роден е на 14 декември 1895 г. в Кюстендил. Завършва Военното училище в София. Участва в Първата световна война (1914–1918 г.). Той е един от видните дейци на Военния съюз и от ръководителите на \"Движение на капитаните\" в същия съюз. Обвинен е в заговор срещу монарха, през 1935 г. е уволнен от армията и осъден на смърт. През 1936 г. смъртната му присъда е заменена с доживотен затвор. Амнистиран е през 1940 г. Участва в политическата промяна на 9 септември 1944 г. През първата фаза на участието на България в окончателния разгром на хитлеристка Германия (1944 г.) е командващ Втора армия, с която се отличава в Нишката и Косовската операция. По-късно е обвинен в участие в заговор на организацията \"Неутрален офицер\" и е задържан под стража. Впоследствие е амнистиран. Умира на 11 април 1968 г. \r\n \r\n \r\n 1934 г.  \r\nИзлиза първият брой на вестник (впоследствие списание) “ЛИК” (\"Литература - изкуство - критика\") – седмично издание за литература, изкуство, театър, кино, наука, обществени въпроси и хроника на културния живот по света. Излиза до 17 юни 1936 г. До брой № 7 на година I излиза под заглавие \"Прожектор\". Редактор е Ем. Коралов, а от бр. № 7 - Г. Цанев и Св. Минков. Вестникът отстоява принципите на \"изкуството на новото време, на изкуството на художествения реализъм\". С белетристика и поезия са представени български и чужди автори, между които много съвременни писатели. Отзиви и рецензии печатат Г. Цанев, П. Драгоев, Г. Караславов и др. Поместват се репродукции от картини на Ал. Жендов, Ив. Лазаров, Пр. Кършовски, Ц. Лавренов, Б. Ангелушев и др. \r\n \r\n \r\n 1918 г. \r\nПод натиска на правителството и на премиерът Александър Малинов цар Фердинанд I абдикира и заминава за Германия. На престола се възкачва цар Борис III, без да положи задължителната клетва за вярност към конституцията пред Великото народно събрание. \r\nКняз Фердинанд I Сакскобургготски е немски принц, княз от 1887 г. до 1908 г. и цар на България от 1908 г. до 1918 г. Роден е на 26 февруари 1861 година във Виена. Син е на австрийския генерал княз Август и княгиня Клементина, дъщеря на френския крал Луи Филип. Фердинанд I е подпоручик в австро-унгарската армия, когато изпратената из европейските държави да търси княз българска депутация се спира на него. На 25 юни 1887 г. кандидатурата му е одобрена от III Велико Народно събрание (1886–1887 г.). Първоначално неговият избор не е признат от Русия и другите Велики сили. Стефан Стамболов (1887–1894 г.) полага големи усилия за утвърждаването на Фердинанд I на престола. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон-Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г. Фердинанд I признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. Фердинанд I е отговорен за обявяването на Междусъюзническата война (1913 г.) и претърпяната от България първа национална катастрофа. Под негово влияние България се присъединява към Тройния съюз по време на Първата световна война (1914–1918 г.). Последвалата втора национална катастрофа принуждава Фердинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където умира на 10 септември 1948 г. \r\n \r\n \r\n 1915 г.  \r\nВ хода на Първата световна война Русия, Великобритания и Франция обявяват война на България. \r\nПървата световна война е между две големи междудържавни групировки - Тройният съюз и Съглашението. Породена е от неравномерното им икономическо развитие в края на XIX в. и началото на ХХ в., което изтласква на преден план въпроса за преразпределение на колониите в света. \r\n \r\n \r\n 1912 г.  \r\nВ навечерието на Балканската война (1912-1913 г.) Високата портата отхвърля нотата, отправена й от България, Гърция, Сърбия и Черна гора и скъсва дипломатически отношения с тези държави освен с Гърция, с която се стреми да запази добри отношения. \r\nГорепосочената нота е формалният повод за избухване на Балканската война (1912-1913 г.). Този документ е отправен след кланетата последвали Илинденско-преображенското въстание. В нотата се съдържат искания за административни реформи в европейските предели на империята. \r\nИстинската причина за войната е желанието на България, Сърбия, Гърция и Черна гора да освободят териториите на Балканския полуостров, населени с национални малцинства на съответните държави, но останали под османска власт след Руско-турската освободителна война (1877-1878 г.). \r\n \r\n \r\n 1909 г.  \r\nВлиза в сила Закон за сдруженията. Законът е приет от Отоманския парламент и забранява организациите на етническа основа. В началото на ноември 1909 г. властите разтурят Битолския конституционен клуб и на 18 същия месец Централното бюро нарежда на партията да се саморазпусне, за да избегне репресиите. \r\n \r\n \r\n 1878 г.  \r\nОснован е Горноджумайски благотворителен комитет \"Единство\". \r\nКомитетите “Единство” са организации, създадени в различни краища на Княжество България и Източна Румелия, за да ръководят всенародното движение на българския народ против несправедливите решения от Берлинския конгрес (1878 г.). \r\n \r\n \r\n На тази дата са родени: \r\n \r\n \r\n 1933 г.  \r\nРоден е Цветан Николаев Марангозов – български писател емигрант, син на Н. Марангозов. \r\n \r\n \r\n 1819 г.  \r\nРоден е Евлогий Георгиев (Е. Г. Недев) - обществено-политически деец, банкер, търговец, дипломат, дарител, почетен член на Българското книжовно дружество (днес Българска академия на науките). \r\n \r\n \r\n На тази дата умират: \r\n \r\n \r\n 1944 г.  \r\nУмира Иван Минков Хаджийски - български публицист и народопсихолог. Иван Хаджийски е роден на 13 октомври 1907 г. в Троян. През 1926 г. завършва философия и право в Софийски университет “Св. Климент Охридски”. Особено ценни са неговите социалнопсихологически и народоведски студии. Най-значителното му произведение - “Бит и душевност на нашия народ”, съдържа огромен фактически материал и проблематика, която за пръв път се поставя в българска наука. Иван Хаджийски е автор на съчиненията “Авторитет, достойнство и маска” (1933 г.), “Българско наказателно право. Особена част” (1935 г.), “Любов и брак” (1936 г.), “Бит и душевност на нашия народ” (т. 1, 2, 1940 г., 1945 г.), “Психология на Априлското въстание” (1943 г.), “Оптимистична теория за нашия народ” (1966 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.10.03", "title": "Денят 3 октомври в българската история"}
{"url": "http://www.focus-news.net/news/2019/10/03/2704580/ria-novosti-tramp-obvini-demokratite-che-se-opitvat-da-spechelyat-izborite-chrez-impiychmant.html", "text": "Президентът на САЩ Доналд Тръмп обвини Демократическата партия, че се опитва да спечели изборите през 2020 г. чрез импийчмънт, предава  РИА Новости . \r\n„Нанси Пелоси (председателят на Камарата на представителите) току-що заяви, че се интересува от понижаване на цените на лекарствата, отпускани по лекарско предписание, и работи върху така необходимата USMCA (търговско споразумение за САЩ, Мексико и Канада). Тя не може да работи по нито един въпрос. Това е просто прикрит опит за спечелване на изборите чрез импийчмънт \", написа Тръмп в „Туитър“. \r\nПо-рано Пелоси проведе пресконференция, по време на която тя изрази надежда президентът да продължи да работи с Конгреса по тези важни въпроси. \r\nТръмп също за пореден път разкритикува ръководителя на разузнавателния комитет на Камарата на представителите Адам Шиф, който провежда разследване в рамките на процедурата по импийчмънт.", "date": "2019.10.03", "title": "РИА Новости: Тръмп обвини демократите, че се опитват да спечелят изборите чрез импийчмънт"}
{"url": "http://www.focus-news.net/news/2019/10/03/2704598/parlamentat-shte-razgleda-promeni-v-zakona-za-chistotata-na-atmosferniya-vazduh-na-vtoro-chetene.html", "text": "Парламентът ще разгледа промени в Закона за чистотата на атмосферния въздух на второ четене. Това предвижда  програмата за работа на Народното събрание . Законопроектът цели да изпълни а одобрени мерки за трансформация на модела на административно обслужване в законодателството по опазване чистотата на атмосферния въздух. Със законопроекта се очаква да се постигнат опростени и приведени услуги за бизнеса в областта на законодателството по опазване чистотата на атмосферния въздух в съответствие със Закона за ограничаване на административното регулиране и административния контрол върху стопанската дейност. Сред очакванията административните услуги в областта на законодателството по опазване чистотата на въздуха да бъдат в съответствие с Административнопроцесуалния кодекс. На вниманието на депутатите се поставят и промени в Закона за борба с трафика на хора на второ четене. Част от промените са свързани с развитието на институционалната рамка за противодействие на трафика на хора, както и с приетия от Министерски съвет Национален механизъм за насочване и подпомагане на жертви на трафик.", "date": "2019.10.03", "title": "Парламентът ще разгледа промени в Закона за чистотата на атмосферния въздух на второ четене"}
{"url": "http://www.focus-news.net/news/2019/10/03/2704596/mestni-izbori-2019-v-tsentralnata-izbiratelna-komisiya-shte-se-provede-brifing.html", "text": "В Централната избирателна комисия ще се проведе брифинг. Това съобщиха от пресцентъра на  ЦИК . Събитието ще се състои от 14.00 часа в Пресклуба в сградата на Народното събрание на пл. „Княз Александър І“ 1, вход откъм Националната художествена галерия.", "date": "2019.10.03", "title": "Местни избори 2019: В Централната избирателна комисия ще се проведе брифинг"}
{"url": "http://www.focus-news.net/news/2019/10/03/2704602/pregled-na-osnovnite-temi-v-dobrudzhanskiya-pechat.html", "text": "„Правителството отпусна пари за ремонт на пътя Добрич – Албена“, съобщава в днешното си издание вестник  „Нова добруджанска трибуна“ . Според информация от Министерски съвет, разпространена вчера, Правителството е отпуснало 50 817 326 лв. по бюджета на Министерството на регионалното развитие и благоустройството за извършване на дейности предимно по второкласната и третокласната републиканска пътна мрежа. С част от средствата ще бъдат финансирани ремонти на асфалтова настилка, локални ремонти, отводнителни мероприятия и други дейности. „Разкриха иманяр в Тервел“, съобщава изданието. При специализирана полицейска акция за противодействие на престъпления, свързани с културно-исторически ценности на територията на държави членки на Европейския съюз, в дома на 55-годишен жител на Тервел са открити множество предмети, доказващи иманярската му дейност. Всекидневникът съобщава за Национален форум с цел обединение. Той се организира за първи път в Добрич. Темата е „Откъде идваме? Защо сме на този свят? Накъде отиваме?“. Организиран е от Община град Добрич и Центъра за природосъобразен живот и взаимопомощ. Ще се проведе от четвърти до шести октомври. „Успешно продължава работата по реконструкцията на Къщата - музей „Адриана Будевска“, съобщава още изданието. С подкрепата на Министерство на културата и Община град Добрич Регионалният исторически музей в добруджанския град продължава реконструкцията по автентични данни и адаптация за творчески дейности на музейния обект. Той е открит през 1978 година, но в последните години е бил в много лошо състояние, като сградата постепенно се е саморазрушавала. „Читалищен театър „Проф. Гочо Гочев“ - с най-престижните награди“, съобщава вестникът. Завоювал е голямата награда на 12-ия Международен фестивал на любителските театри на името на Кръстьо Пишурка в Лом. Призът е за театралния колектив към Народно читалище „Съгласие – 1890 г.“ в град Каварна.", "date": "2019.10.03", "title": "Преглед на основните теми в добруджанския печат"}
{"url": "http://www.focus-news.net/news/2019/10/03/2704604/euractiv-sasht-ozhestochiha-targovskata-voyna-s-es-kato-uvelichiha-mitata-varhu-samoletite-uiskito-sireneto-i-vinoto-za-da-nakazhat-subsidiite-za-earbas.html", "text": "САЩ заявиха, че ще увеличат с 10% митата върху произвежданите в Европа самолети „Еърбъс“ и ще наложат 25-процентови тарифи върху френското вино, шотландското и ирландското уиски, както и сиренето от целия континент като наказание за незаконните субсидии на ЕС за авиопроизводството, пише базираният в Брюксел портал  EURACTIV . \r\nСъобщението дойде, след като Световната търговска организация даде зелена светлина на Вашингтон да налага мита върху стоки от ЕС на стойност 7,5 милиарда долара годишно, което заплашва да разпали още повече трансатлантическата търговска война. \r\nКакто отбелязва медията, мерките идват, след като САЩ и Китай си наложиха наказателни мита върху стоки за милиарди долари в продължаващия вече една година търговски конфликт. \r\nЦелевият списък за мита върху европейски продукти на търговския представител на САЩ, който трябва да влезе в сила на 18 октомври, включва авиолайнерите на „Еърбъс“, които се произвеждат във Франция, Великобритания, Германия и Испания – четирите страни от европейския консорциум. Но няма да бъдат налагани тарифи на произведени в Европа авиочасти, които се използват в завода за сглобяване на „Еърбъс“ в Алабама или тези, използвани от конкурентния американски самолетостроител Boeing Co, с което се защитават работните места в САЩ. \r\n„Накрая, след 15 години съдебни спорове СТО потвърди, че Съединените щати имат право да налагат мерки за противодействие в резултат на незаконните субсидии на ЕС“, заяви в изявление американският търговски представител Робърт Лайтизър. \r\n„Очакваме да започнем преговори с Европейския съюз, насочени към решаване на този въпрос по начин, който да е от полза за американските работници“, добави той. \r\nОсновните мишени на митата са четирите страни от консорциума „Еърбъс“. Наказателни тарифи се налагат на испански маслини, британски пуловери и вълнени кърпи и немски инструменти и кафе, както и британско уиски и френско вино. Сиренето от почти всяка държава от ЕС ще бъде ударено с мито от 25%, но италианското вино и зехтин бяха пощадени, заедно с европейския шоколад. \r\nРазмерът и обхватът на тарифите бяха намалени значително от списък с 25 милиарда долара, който пуснаха от Вашингтон по-рано тази година, в който бяха включени хеликоптери, основни компоненти на самолети, морски дарове, луксозни стоки и други, които бяха изключени от сегашния списък. \r\nИзточник, запознат със случая, обясни, че САЩ нарочно не използват целия обхват на одобрените от СТО мерки, за да привлекат ЕС на масата за преговори. \r\nНо, все пак, търговският представител на САЩ направи изрично предупреждение: \r\n„САЩ имат правомощия да увеличават тарифите по всяко време или да променят засегнатите продукти. Търговският представител на САЩ непрекъснато ще преоценява тези тарифи въз основа на нашите дискусии с ЕС“. \r\nОт Вашингтон поискаха ратификация на своя тарифен списък в СТО до 14 октомври. Митата могат да влязат в сила само три дни след планирано повишение на тарифите за 15 октомври върху китайски стоки на стойност 250 милиарда долара, до 30% от 25%. \r\nДокато Вашингтон и Пекин се опитват да облекчат горчивата си 15-месечна търговска война, търговията на САЩ и ЕС изглежда ще се влоши. \r\n \r\nПревод и редакция:", "date": "2019.10.03", "title": "EURACTIV: САЩ ожесточиха търговската война с ЕС, като увеличиха митата върху самолетите, уискито, сиренето и виното, за да накажат субсидиите за „Еърбъс“"}
{"url": "http://www.focus-news.net/news/2019/10/03/2704605/api-do-5-oktomvri-shte-bade-ogranicheno-dvizhenieto-po-am-hemus-v-posoka-varna-kray-yablanitsa-zaradi-remont.html", "text": "До 5 октомври ще бъде ограничено движението по АМ „Хемус“ в посока Варна от 74-ти до км 78-ми км в района на Ябланица поради ремонтно-възстановителни дейности. Това съобщиха от  Агенция „Пътна инфраструктура“ . Трафикът се пренасочва при пътен възел „Ябланица“ по първокласния път I-3 Ботевград – Плевен. От 10.00 часа до 15.00 часа движението в посока София в тунел „Траянови врата“ на АМ „Тракия“ ще се извършва в изпреварващата лента поради ремонт на пожаро-известителната система.  \r\n Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ .", "date": "2019.10.03", "title": "АПИ: До 5 октомври ще бъде ограничено движението по АМ „Хемус“ в посока Варна край Ябланица заради ремонт"}
{"url": "http://www.focus-news.net/news/2019/10/03/2704600/nkzhi-shte-podpishe-dogovor-za-izgrazhdane-na-zhelezopatnata-liniya-plovdiv-burgas.html", "text": "НКЖИ ще подпише договор за изграждане на железопътната линия Пловдив – Бургас. Това съобщиха от пресцентъра на  НКЖИ . Предметът на договора е „Проектиране и изграждане на системи за сигнализация и телекомуникации по железопътната линия Пловдив - Бургас“, част от проект „Рехабилитация на железопътната линия Пловдив - Бургас, Фаза 2“ и ще бъде подписан с избрания Изпълнител – Консорциум „Плобур“, състоящ се от фирмите „Джи Пи Груп“ АД, „Мармет“ АД, „Бомбардие Транспортейшън Итали“ АД и „Бомбардие Транспортейшън Полска“ ООД. Събитието ще се състои от 15.30 часа в сградата на НКЖИ в присъствието на инж. Красимир Папукчийски – генерален директор на ДП НКЖИ и инж. Мария Чакърова – директор на Дирекция „Стратегическо развитие и инвестиционни проекти“. \r\nИзпълнението на проект „Рехабилитация на железопътната линия Пловдив - Бургас, Фаза 2“ се осъществява със съфинансиране от Кохезионен фонд, чрез ОП „Транспорт и транспортна инфраструктура” 2014-2020 г.", "date": "2019.10.03", "title": "НКЖИ ще подпише договор за изграждане на железопътната линия Пловдив – Бургас"}
{"url": "http://www.focus-news.net/news/2019/10/03/2704603/denyat-3-oktomvri-v-svetovnata-istoriya.html", "text": "Подтикван от френския посланик в Цариград Шарл дьо Вержен, султан Мустафа III обявява война на Русия през 1768 г. Повод за войната е намесата на Русия в полските дела, но целта на Високата порта е да възвърне влиянието и престижа си като европейска сила. \r\nПрезидентът Ейбрахм Линкълн обявява през 1863 г., че всеки последен четвъртък на ноември ще се отбелязва Денят на благодарността. \r\nПрез 1935 г. Бенито Мусолини издава заповед за нахлуване на италианската армия в Абисиния (днешна Етиопия). \r\nГермания прави опит със създадената от нея първа в света балистична ракета “Фау”. При опита ракетата достига височина от 85 км. и скорост от 540 км/ч. (1942). В Лос Анжелис през 1952 г. е направен първият видеозапис на магнитна лента. Същата година е изпитана първата английска атомна бомба. \r\nПрез 1990 г. е обявено обединението на Федерална република Германия и Германска демократична република в единна държава – Германия. \r\nНа тази дата е роден американският писател - Гор Видал.  На 3 октомври умира японският изобретател и бизнесмен в областта на електрониката, ръководител на компанията “Сони” - един от 5-те най-големи производители на електронника в света - Акио Морита (1999). \r\n \r\n 2017 г. \r\nНобеловата награда за физика е присъдена на трима учени - \"за решителен принос към детектора LIGO и наблюдението на гравитационните вълни\". Наградата е разделена на две. Едната половина е присъдена на Райнер Вайс, а другата половина е поделена между Бари К. Бариш и Кип С. Торн. \r\n \r\n 2017 г. \r\nНа 83 годишна възраст умира Джалал Талабани (президент на Ирак от 7 април 2005 г. до 2014 г.). \r\n \r\n 2016 г. \r\nЙошинори Осуми от Япония печели Нобелова награда за медицина за изследване на автофонията. \r\n \r\n 2016 г. \r\nЖена-камикадзе се самовзривява на кюрдска сватба в сирийския град Ал-Хасеке, убивайки 20 души. \r\n \r\n 2016 г. \r\nРусия прекратява договора със САЩ за унищожаване на обогатен плутоний за военни цели. Като мотиви се изтъкват \"заплаха за стратегическата стабилност вследствие на неприятелски действия на САЩ спрямо Руската федерация\", \"неспособността на САЩ да изпълнят условията по унищожаването на излишния оръжеен плутоний\", както и \"необходимостта да се предприемат неотложни мерки по защита на сигурността на Руската федерация. \r\n \r\n 2015 г. \r\nПогрешна въздушна атака на НАТО над болница в афганистанския град Кундуз взима живота на 9 души, а 37 са ранени. \r\n \r\n 2014 г.  \r\nБюрото по трудова статистика съобщава, че през септември в САЩ са създадени 248 хиляди нови работни места, като безработицата спада до 5.9%. Ръстът на заплатите е 2% на годишна база. Средната почасова заплата пада до 24.53 долара при средна работна седмица от 34.6 часа. \r\n \r\n 2013 г.  \r\nПравителството на Колумбия подава оставка. \r\n \r\n 2013 г.    \r\nВ Бирмингам се открива най-голямата библиотека в Европа. \r\n \r\n 2013 г.  \r\nЕвропейският комисар по въпросите на конкуренцията Хоакин Алмуния дискутира възможността „Газпром” да бъде обвинен в нарушение на антимонополните закони заради господстващото положение на пазара за доставки на газ в Централна и Източна Европа. според него това ще доведе до глоба на компанията в размер до 15 милиарда долара. \r\n \r\n 2012 г.  \r\nЕдоардо Амалди (АТК) се отделя успешно от Международната космическа станция. \r\n \r\n 2012 г.  \r\nПрезидентът на Алжир Абдел Бутефлик назначава за министър-председател Абделмалек Селал. \r\n \r\n 2011 г.  \r\nБрус Бойтлер и Жул Хофман получават Нобелова награда за физиология или медицина за „открития във връзка със задействането на вродения имунитет“. Ралф Стайнман получава призът „за откриването на дендритните клетки и ролята им в механизмите на наследствения имунитет“. \r\n \r\n 2011 г.  \r\nНовоизбраният президент на Сао Томе и Принсипи Мануел Пинто да Коща встъпва официално в длъжност. \r\n \r\n 2011 г.  \r\nТайфунът „Талас“ взима 20 жертви в Япония, като още 5 човека се водят за безследно изчезнали. \r\n \r\n 1995 г.  \r\nСъдът в Лос Анджелис оправдава О Джей Симпсън по обвинение за убийството на бившата му съпруга Никол и приятеля й Роналд Голдман. Никол Симсън и Роналд Голдман са убити на 12 юни 1994 г. \r\n \r\n 1995 г.  \r\nИзвършен е атентат срещу първия македонски президент Киро Глигоров. \r\nКола-бомба избухва в близост до кортежа му пред хотел “Бристол” в Скопие. Глигоров е тежко ранен, но оцелява след операция, извършена в Париж. При експлозията загиват шофьорът на служебния му автомобил и случаен минувач. \r\nНепосредствено след атентата се лансират версии за намеса на югославските тайни служби и дори се появява “българска следа”. Тези предположения остават непотвърдени. \r\n \r\n 1994 г.  \r\nФернандо Кардосо е избран за президент на Бразилия. \r\n \r\n 1993 г.  \r\nРуският президент Борис Елцин и американският Джордж Буш подписват в Москва договор за ограничаване на въоръжаването СТАРТ-2 \r\n \r\n 1990 г.  \r\nОбявено е обединението на Федерална република Германия и Германска демократична република в единна държава – Германия. \r\nСлед разгрома на Германия през 1949 г. се създават 2 германски държави: Федерална република Германия (на територията на американски, английски и френски окупационни зони) и Германска демократична република (на територията на съветската окупационна зона). Западен Берлин е със статут на самостоятелен град. На 3 октомври 1990 г. по волята на германския народ и със съгласието на страните победителки във войната се провъзгласява обединена Германия. На 23 май 1994 г. за федерален президент се избира Роман Херцог, а за федерален канцлер – Герхард Шрьодер, правителството се сформира на 27 октомври 1998 г. \r\n \r\n 1959 г.  \r\nАляска става 49-ят щат на САЩ \r\n \r\n 1959 г.  \r\nФидел Кастро е назначен за главнокомандващ на кубинската армия \r\n \r\n 1952 г.  \r\nЗавършва инсценираният \"голям католически процес\" срещу 40 души, от които 27 свещеници и една монахиня. Те са обвинени в създаване на \"шпионска и заговорническа католическа организация в България\", работила в услуга на Ватикана и на чужди разузнавания. На смърт са осъдени епископ Евгений Босилков, отец Йосафат Шишков, отец Павел Джиджов и отец Камен Вичев, а останалите са изпратени в затвора. Осъдените на смърт са разстреляни в нощта на 11 срещу 12 ноември 1952 г. През 1998 г. епископ Евгений Босилков е обявен за блажен от папа Йоан Павел. През 2002 г. при посещението си в България папа Йоан Павел обявява за блажени и отец Йосафат Шишков, отец Павел Джиджов и отец Камен Вичев. \r\n \r\n 1952 г.  \r\nИзпитана е първата английска атомна бомба. \r\n \r\n 1952 г.  \r\nВ Лос Анжелис е направен първият видеозапис на магнитна лента. \r\n \r\n 1942 г.  \r\nГермания прави опит със създадената от нея първа в света балистична ракета “Фау”. При опита ракетата достига височина от 85 км. и скорост 540 км/ч. \r\n“Фау” е наименование на управляемо ракетно оръжие с далечно действие (крилати ракети “Фау-1” и балистични ракети “Фау-2”), създадено в Германия по време на ІІ световна война. За първи път се използва против Великобритания (1944-1945 г.). Ракетите Фау са с малка надеждност и ниска точност на попадение. Лесно са унищожавани от английските изтребители. От изстреляните към територията на Великобритания 10 500 “Фау-1”, 3 200 попадат в целта. От изстреляните 4 300 “Фау-2” повече от 2 000 се взривяват при изстрелването или се разрушават при полета и само около 500 достигат пределите на Лондон. Разрушени са повече от 30 000 сгради, а загубите сред населението са възлизат на около 33 000 души. Създаването и използването на ракетното оръжие Фау показва големите потенциални възможности на ракетите с далечно действие. \r\n \r\n 1935 г.  \r\nБенито Мусолини издава заповед за нахлуване на италианската армия в Абисиния (днешна Етиопия). \r\nБенито Мусолини (наричан Дуче) е италиански държавник. Той е роден на 29 юли 1883 г. във Форли, Италия. Емигрира в Швейцария, където учи френски език и се занимава със социална дейност. Изгонен е за революционна пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския социалистически в-к “Аванти”. Основава в-к “Пополо д’Италия”, в който се обявява за намеса във войната на страната на Съглашението. Когато Италия се намесва, Мусолини воюва на фронта, ранен е и е уволнен от служба. През 1919 г. основава сдружението на фашите (Fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма, който по това време застрашава да парализира националния живот в Италия. След 2 години борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. Той е министър-председател в периода 1922-1943 г. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езеро Комо. Осъден е от импровизиран съд, с председател партизанския командир Валтер (по-късно генерален секретар на Италианската компартия Луиджи Лонго) на разстрел. Трупът му е окачен с главата надолу на една бензиностанция на Пиаца Лорето, Милано. \r\n \r\n 1929 г.  \r\nКралство Сърбия, Хърватия и Словения са преименувани в Югославия. \r\n \r\n 1922 г.  \r\nРебека Фелън от Джорджия става първата жена в Сената. \r\n \r\n 1906 г.  \r\nЗа международен сигнал за бедствие е утвърден SOS. \r\n \r\n 1897 г.  \r\nРоден е Луи Арагон, фенски посател \r\n \r\n 1863 г.  \r\nПрезидентът Ейбрахм Линкълн обявява, че всеки последен четвъртък на ноември ще се отбелязва Денят на благодарността. \r\n \r\n 1768 г.  \r\nПодтикван от френския посланик в Цариград Шарл дьо Вержен, султан Мустафа III (1757-1774 г.) обявява война на Русия. Повод за войната е намесата на Русия в полските дела, но целта на Високата порта е да възвърне влиянието и престижа си като европейска сила. Войната продължава до 1774 г. В хода на бойните действия руската армия, командвана от ген. Румянцев, успява да се прехвърли на юг от р. Дунав, като нанася поредица от поражения на турските войски. Войната от 1768-1774 г. променя политическото статукво в Европейския югоизток, като политическото влияние на Русия върху балканските християнски народи нараства неимоверно. \r\n \r\n На тази дата са родени: \r\n \r\n 1925 г.  \r\nРоден е Гор Видал - американски писател. Познат в България с романите си: \"Юлиан\", \"Калки\", \"Вашингтон, окръг Колумбия\", \"Вицепрезидентът Бър\", \"1876 година\", \"Линкълн\", \"Империя\", \"Холивуд\", \"На живо от Голгота\", \"Златният век\". Автор е на сценариите на филмите \"Внезапно миналото лято\", \"Калигула\", \"Рим\". \r\n \r\n На тази дата умират: \r\n \r\n 2004 г.  \r\nУмира Джанет Лий \r\nДжанет Лий е американска актриса, известна с ролята си във филма на Алфред Хичкок „Психо” (1960). Родена е в Мърсайд, Калифорния на 06 юли 1927 г. Съпруга е на актьора Тони Къртис, от когото има дъщеря – Джейми Лий Къртис, също е актриса. \r\nДжанет Лий умира на 77-годишна възраст в Бевърли Хилс, САЩ от васкулит. \r\n \r\n 1999 г.  \r\nУмира Акио Морита - японски изобретател и бизнесмен в областта на електрониката; ръководител на компанията “Сони” - един от 5-те най-големи производители на електронника в света. След II световна война Морита създава лаборатория за комуникационни изследвания, наречена през 1953 г. “Сони”. Част от изобретенията, с които фирмата завладява пазара, са негови. “Сони” създава първия си магнетофон през 1950 г. Тогава създава и първия преносим черно-бял телевизор; през 1968 г. - цветния видеомагнетофон; през 1975 г. с марката на фирмата се появява видеокасетофонът система Betamax. Най-голямото постижение на Акио Морита е изобретяването на камерата Betacam, предизвикала истински обрат в телевизионната индустрия. \r\n \r\n 1226 г.  \r\nУмира Франциск Асизки / Джованни БЕРНАРДОНЕ/ - италиански проповедник, основател на ордена на францисканците. \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.10.03", "title": "Денят 3 октомври в световната история"}
{"url": "http://www.focus-news.net/news/2019/10/03/2704607/nimh-zhalt-kod-za-silen-vyatar-e-v-sila-za-6-oblasti-na-stranata.html", "text": "Жълт код за силен вятър е в сила за 6 области на страната, сочи справка на сайта на  НИМХ . Предупреждението за силен вятър е в сила за областите Видин, Монтана, Враца, Плевен, Велико Търново и Русе. След обяд в Дунавската равнина ще се усили вятърът от запад-северозапад до 15 - 20 м/сек.", "date": "2019.10.03", "title": "НИМХ: Жълт код за силен вятър е в сила за 6 области на страната"}
{"url": "http://www.focus-news.net/news/2019/10/03/2704606/v-sofiya-shte-se-provede-otkrivashta-preskonferentsiya-po-proekt-za-sazdavane-na-2-novi-sotsialni-uslugi-v-obshtinata.html", "text": "Столична община организира откриваща пресконференция по проект за създаване на 2 нови социални услуги. Това съобщиха от пресцентъра на  Общината . Събитието ще се състои от 11.15 часа на  бул. „Княгиня Мария Луиза“ 58, ет. 3, зала „Корал“. \r\nПроектът „Осигуряване на инфраструктура за създаване на 2 нови социални услуги в общността на територията на Столична община“ е финансиран по Оперативна програма „Региони в растеж” 2014-2020, процедура BG16RFOP001-5.001 „Подкрепа за деинституционализация на грижите за деца“. \r\nБенефициентът по проекта е Столична община. Общата стойност на безвъзмездната финансова помощ е 732 146.40 лв., а срокът на изпълнение е 24 месеца. \r\nOбщата цел е създаване на подходящи материални условия за предоставяне на 2 нови социални услуги в общността за деца и младежи, съгласно Картата на услугите за подкрепа в общността и в семейна среда, чрез осигуряване на модерна и ефективна социална инфраструктура.  \r\nОчакваните резултати от реализацията на проекта са: извършен основен ремонт/реконструкция, осигурена нова материално-техническата база и внедрени мерки за енергийна ефективност в 1 обект от социалната инфраструктура на Столична община, разположен в район „Витоша“ в кв. „Драгалевци“ на ул. „305-та“ 1 (Сградата на бивш ДДЛРГ). Ремонтираната сграда ще осигури условия за предоставянето на следните социални услуги в общността:  \r\n- Дневен център за подкрепа на деца с тежки множествени увреждания и техните семейства;  \r\n- Център за обществена подкрепа.", "date": "2019.10.03", "title": "В София ще се проведе откриваща пресконференция по проект за създаване на 2 нови социални услуги в общината"}
{"url": "http://www.focus-news.net/news/2019/10/03/2704599/new-europe-yunker-otgovori-na-problematichnoto-predlozhenie-za-brekzit-na-dzhonsan-reshenieto-tryabva-da-izpalnyava-tselite-na-predpaznata-myarka-za-irlandskata-granitsa.html", "text": "Председателят на Европейската комисия Жан-Клод Юнкер даде първоначалния отговор на ЕС на последното предложение на британския премиер Борис Джонсън за Брекзит, което има за цел да се справи с въпроса за ирландската граница. Юнкер е отбелязал „позитивен напредък“, но е посочил някои „проблематични точки“, пише базираното в Брюксел издание  New Europe . \r\nПредседателят на ЕК е приветствал решимостта на Джонсън да продължи преговорите преди Европейския съвет през октомври и да постигне напредък към сделка. Той е признал положителния напредък, особено що се касае до пълното унифициране на регулациите за всички стоки и контрола на продуктите, които влизат в Северна Ирландия от Великобритания. Но Юнкер, също така, е отбелязал, че все още има проблематични точки, които се нуждаят от още работа през следващите дни и по-специално по отношение на предпазната мярка. „Крехкият баланс, постигнат в Споразумението от добрия петък, трябва да бъде запазен. Друг проблем, с което трябва да се справим, са основните митнически правила“, се казва в изявление на Европейската комисия. \r\nЮнкер подчерта още, че трябва да има правно оперативно решение, което да отговаря на всички цели на предпазната мярка: предотвратяване на твърда граница, запазване на сътрудничеството Север-Юг и икономиката на целия остров и защита на единния пазар на ЕС и мястото на Ирландия в него. \r\nПредседателят Юнкер потвърди на премиера Джонсън, че Комисията сега ще проучи правния текст обективно и в светлината на добре познатите критерии на ЕС. \r\n„ЕС иска сделка. Оставаме единни и готови да работим 24 часа в денонощието, за да се случи това - както правим вече повече от три години“, завършва изявлението \r\nВ Брюксел през следващите дни ще се проведат срещи между екипите за преговори на ЕС и Великобритания. \r\nЮнкер също е готов да разговаря с ирландския премиер Лео Варадкар, за да чуе какво мисли за предложението. \r\n \r\nПревод и редакция:", "date": "2019.10.03", "title": "New Europe: Юнкер отговори на „проблематичното“ предложение за Брекзит на Джонсън: Решението трябва да изпълнява целите на предпазната мярка за ирландската граница"}
{"url": "http://www.focus-news.net/news/2019/10/03/2704601/stolichna-obshtina-organizira-otkrivashta-preskonferentsiya-po-proekt-za-sazdavane-na-5-novi-sotsialni-uslugi.html", "text": "Столична община организира откриваща пресконференция по проект за създаване на 5 нови социални услуги. Това съобщиха от пресцентъра на  Общината . Събитието ще се състои от 10.00 часа на  бул. „Княгиня Мария Луиза“ 58, ет. 3, зала „Корал“. \r\nПроектът е „Осигуряване на инфраструктура за създаване на 5 нови социални услуги в общността“ и е финансиран по Оперативна програма „Региони в растеж” 2014-2020, процедура BG16RFOP001-5.001 „Подкрепа за деинституционализация на грижите за деца“. \r\nБенефициентът е Столична община. Общата стойност на безвъзмездната финансова помощ е 1 766 700.30 лв., а срокът на изпълнение е 24 месеца. \r\nOбщата цел е създаване на подходящи материални условия за предоставяне на 5 нови социални услуги в общността за деца и младежи, съгласно Картата на услугите за подкрепа в общността и в семейна среда, чрез осигуряване на модерна и ефективна социална инфраструктура.  \r\nПроектът предвижда извършване на основен ремонт/реконструкция, обновяване, осигуряване на нова материално-техническата база и внедряване на мерки за енергийна ефективност в 3 обекта от социалната инфраструктура на Столична община (разположени в район „Надежда“, в район „Подуяне“ и в район „Овча купел“) за създаването на новите пет социални услуги в общността, както следва:  \r\n- Дневен център за подкрепа на деца с увреждания и техните семейства, Дневен център за подкрепа на деца с тежки множествени увреждания и техните семейства и Център за обществена подкрепа в ж.к. „Надежда“, ул. „Сава Филаретов“ 23 (Сградата на бивш дом за деца „Асен Златаров“ ) - етажи 2 и 3; \r\n- Център за обществена подкрепа в ж.к. „Хаджи Димитър“ на ул. „Баба Вида“ 1 (Бивш СУПЦ „Княз Борис I“ ) – етаж 4, подпокривен; \r\n- Дневен център за подкрепа на деца с увреждания и техните семейства в кв. „Горна Баня“ на ул. „Христо Стефчов“ 2 (Бивш ДДЛРГ „Христо Ботев“). \r\nОчакваните резултати от реализацията на проекта са: извършен основен ремонт/реконструкция, осигурена нова материално-техническата база и внедрени мерки за енергийна ефективност в 3 обекта. Ремонтираните сгради ще осигурят условия за предоставянето на следните социални услуги в общността:  \r\n- 2 Дневни центъра за подкрепа на деца с увреждания и техните семейства (в р-н „Надежда“ и р-н „Овча купел“);  \r\n- 2 Центъра за обществена подкрепа (в р-н „Надежда“ и в р-н „Подуяне“); \r\n- 1 Дневен център за подкрепа на деца с тежки множествени увреждания и техните семейства (в р-н „Надежда“).", "date": "2019.10.03", "title": "Столична община организира откриваща пресконференция по проект за създаване на 5 нови социални услуги"}
{"url": "http://www.focus-news.net/news/2019/10/03/2704609/v-obshtina-pernik-shte-se-provede-zaklyuchitelna-preskonferentsiya-po-proekta-za-kachestvoto-na-atmosferniya-vazduh.html", "text": "В Общината ще се проведе заключителна пресконференция по проекта за качеството на атмосферния въздух. Това съобщиха от пресцентъра на  Община Перник . Събитието ще се състои от 15.00 часа в заседателната зала на Общината. На пресконференцията ще бъдат представени резултатите за изработване на Комплексна програма за намаляване нивата на замърсителите на територията на община Перник за периода 2017 – 2021 г. и достигане на съответните норми за качество на атмосферния въздух на община Перник. Участие в пресконференцията ще вземат представители от Общината, неправителствени организации и фирмата, участвала в изготвянето на проекта и граждани. \r\nПроектът е BG16M1OP002-5.002-0002-C01 „Разработване на програма за качеството на атмосферния въздух на община Перник 2017-2021“ по Процедура за директно предоставяне на безвъзмездна финансова помощ №BG16M1OP002-5.002 Разработване/Актуализация на общинските програми за качеството на атмосферния въздух по приоритетна ос 5 „Подобряване качеството на атмосферния въздух”. Той е финансиран от Оперативна програма „Околна среда 2014 – 2020“, съфинансирана от Европейския съюз чрез Кохезионен фонд“. \r\nОсновната цел на програмата е подобряване качеството на атмосферния въздух и осигуряване на здравословна околна среда на жителите на община Перник.", "date": "2019.10.03", "title": "В Община Перник ще се проведе заключителна пресконференция по проекта за качеството на атмосферния въздух"}
{"url": "http://www.focus-news.net/news/2019/10/03/2704610/kommersanty-rusiya-dannite-na-60-miliona-rusnatsi-sa-kacheni-v-internet.html", "text": "Личните данни на 60 милиона руснаци са с открит достъп, пише вестник „Коммерсанть“, като се позовава на информация от основателя на компания DeviceLock (специализирана върху защитата от изтичане на личните данни) Ашот Оганесян. \r\nСпоред източника на изданието, изтичането засяга интересите на около 60 милиона руснаци, предполагаемо клиенти на Сбербанк, чиито детайлни лични данни, както и подробна финансова информация, са се оказали качени в интернет през август на специализиран форум, който е блокиран от „Роскомнадзор“. \r\nБлизък до Централната банка на Русия източник на вестника предполага, че инцидентът е „изнасяне“ на базата данни на Сбербанк. По думите на друг събеседник на вестника, информацията може да е качена от някой, който има административен достъп до нея. \r\nКакто съобщава Оганесян, той е проверил 240 записа от базата и „мога да потвърдя, че в тях се съдържат данни на реални хора, които имат картова сметка в Сбербанк“. \r\nОт Банката заявиха пред изданието, че обемът на похитените данни „е невъзможен, тъй като общият брой на кредитните карти е няколко пъти по-малък“. Освен това открадната информация няма да позволи на злонамерени лица да изтеглят пари от картите на клиентите, тъй като в тях отсъстват кодовете CVV, а всяка транзакция без представяне на карта се потвърждава чрез смс-парола. \r\n \r\nПревод и редакция:", "date": "2019.10.03", "title": "„Коммерсанть“ (Русия): Данните на 60 милиона руснаци са качени в интернет"}
{"url": "http://www.focus-news.net/news/2019/10/03/2704611/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Сопот“ в жк. „Хаджи Димитър“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. \"Сопот\" от ул. \"Васил Кънчев\" до ул. \"Проф. Иван Шишманов\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Сопот“ пред бл. 143. \r\nВъв връзка с подмяна на сградно водопроводно отклонение на ул. „Русе“ в жк. „Света троица“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. \"Русе\" от ул. \"Пловдив\" до ул. \"Казанлък\", бл. 350, бл. 368, бл. 370, бл. 852 и магазин \"СБА\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Русе“ на кръстовището с ул. „Варна“. \r\nВъв връзка с ремонт на хидрофорна уредба на бл. 2 в жк. „Дружба 1“ се налага спиране на водоподаването от 13.00 до 17.00 часа на клиентите на „Софийска вода”, живеещи в: бл. 2 - висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.03", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/10/03/2704612/denyat-na-osvobozhdenieto-na-grad-kardzhali-prez-balkanskata-voyna-1912-godina-shte-bade-otbelyazan-s-kulturni-i-sportni-proyavi.html", "text": "21 Октомври е обявен за Ден на Кърджали по случай освобождението на града по време на Балканската война. Той ще бъде отбелязан с редица културни и спортни прояви в периода 3.10.2019 - 21.10.2019 г., това съобщиха от отдел „Култура и Хуманитарни дейности“ на община Кърджали, предаде кореспондент на   Радио „Фокус“  . На 20 и 21 октомври 1912 год. Хасковския отряд, предвождан от генерал Васил Делов, в проливни дъждове, с ръчно пренасяне на артилерията и бой „на нож“ печели битките за освобождението на Кърджали. В центъра на града на естествената могила, където се е намирал щабът на противниковата войска, днес се издигна паметникът-костница„Освободителите\" в чест на героите, загинали за присъединяването на Кърджали към България.  \r\nОбщината е подготвила голяма програма за честването на празника. На Деня на Кърджали е посветена Националната научна конференция с международно участие „Наука и общество‘ 2019”, която беше открита вчера и продължава днес с изнасяне на доклади по различни научни дисциплини и теми.  \r\nДнес и утре ще се поведе Пета Национална среща на методистите от регионалните библиотеки в страната в РБ „Н.Й.Вапцаров”, откриването ще е в 13.00 ч. Следобед в  17.30 ч. в отдел „Изкуство“ на библиотеката ще бъде представена стихосбирката „Пак сме заедно” на Стойка Мариновска.  \r\nДва дена ще продължи, на 5 и 6.10.2019 г. Финален турнир на Балканската тенис-лига, откриването ще е в 10.00 на Тенис корт „Арпезос“, с 30 участници в две възрастови групи – 12 и 14 години на отбори от Гърция и Турция, както и на клуба-домакин „Орфей“. \r\nОт 7 до  20.10. 2019 г. ще се състои Европейска седмица на програмирането - образователни игри с роботизирана Пчела-робот Bee-Bot-1, с деца на възраст от 3 до 9 години в РБ „Н.Й.Вапцаров”.  \r\nОт 11 до 13.10.2019 г. ще се проведе по инициативата на Футболен клуб „Арда1924” Международен турнир по футбол  за деца и ветерани. Откриването е на стадион„Горубсо” в 10.00 ч., с участието на отбори от Гърция, Турция, Румъния и България. \r\nНа 12.10.2019 г. ще бъде открит в 10.30 ч. и организираният от Бадминтон клуб „Арда”–Кърджали двудневен Национален турнир по бадминтон в Спортна зала на Пловдивски Университет Филиал„Л. Каравелов”-Кърджали.  \r\nНа 15.10.2019 г. в 11. 30 ч. ще се открие изложба, посветена на  Деня на Кърджали в РБ„Н.Й.Вапцаров”, а на 16.10.2019 г. в 17. 30 ч. втората традиционна  изложба на Дружеството на художниците, ще бъде открита в Керимовата  къща.  \r\nНа 17.10.2019 г. в 11.00 ч. в библиотеката ще бъде представен библиографският указател „Източни Родопи - традиции, празници, обичаи, фолклор”, издание на РБ „Н.Й.Вапцаров”, предназначено за историци, етнографи, учители, изследователи на Източните Родопи.  \r\nНа 20.10.2019 г. от 19.00 ч. ще бъде изнесен спектакъл пред Дома на културата от Ансамбъл \"БЪЛГАРЕ“.  \r\nНа 21.10. в Общински детски комплекс ОДК ще бъде подредена фото-изложбата „Обичам те, Кърджали“ на малките фотографи от клуб „От черно до бяло“ и ще бъде открита „Сцена на талантите“. На първи ноември ще се проведе и Национален празник на детското изкуство „Вълшебният свят на Родопите“.  \r\nНа 21.10 ще се състои спортният празник „С игри да бъдем по добри”,с участието на деца от детските градини на територията на Община Кърджали.  \r\nНа 21.10. Регионалниятисторически музей обявява Ден на отворените врати.  \r\nДарина ДЕЕНИЧИНА", "date": "2019.10.03", "title": "Денят на освобождението на град Кърджали през Балканската война 1912 година ще бъде отбелязан с културни и спортни прояви"}
{"url": "http://www.focus-news.net/news/2019/10/03/2704613/ogranicheno-e-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище, предаде кореспондентът на  Радио „Фокус” – Варна . Няма въведени промени в движението на автомобили в областта по републиканската пътна мрежа. Продължава ремонтът на част от третокласния път Добрич – с. Балик и на крайбрежния път Балчик - Каварна. Предвидено е първият ремонт да приключи до 30 септември тази година. Движението на автомобили  се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Започва ремонт на 12 км от третокласния път III-207 Тервел – Честименско.  \r\nЖулиета НИКОЛОВА", "date": "2019.10.03", "title": "Ограничено е движението на МПС над 10 тона по път I- 9 в участъка от село Кранево в посока  Варна"}
{"url": "http://www.focus-news.net/news/2019/10/03/2704614/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya-v-sofiya.html", "text": "Свети Kиприянови молитви ще бъдат отслужени в митрополитската катедрала „Св. Неделя” в София, предаде репортер на  Агенция „Фокус“ . Молитвите ще започнат след редовната света литургия от 10.00 часа. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.10.03", "title": "Свети Kиприянови молитви ще бъдат отслужени в митрополитската катедрала „Св. Неделя” в София"}
{"url": "http://www.focus-news.net/news/2019/10/03/2704608/v-plovdiv-shte-se-provedat-prozhektsii-na-otkrito-posveteni-na-ostrov-adata.html", "text": "В Пловдив ще се проведат прожекции на открито, посветени на остров Адата днес и утре.Това съобщиха за  Радио „Фокус“ – Пловдив  от Фондация „Пловдив 2019“. Прожекциите на филма „На Адата” ще се състоят от 20.00 часа и в двата дни като част от програмата на „Пловдив – Европейска столица на културата“. 30-минутната  лента ще бъде видяна на открито пред стълбите на Джумая джамия 3 октомври и на FLUCA Austrian Cultural Pavilion на ул. “Отец Паисий” 38 в петък, където ще има и открита дискусия за изоставените места в града озаглавена „Mobile Jour Fixe“. Във филма ще се видят кадри не само от острова, но и от поречието на реката около село Оризари, проучени от антрополога Мария Славчева. Продуцент и хореограф е Барбара Фьолдеши. Режисьор е Борис Зафиров. Драматург е Цвета Ерменкова, а за визуалните ефекти отговаря Петко Танчев.  Изпълнителите, които се включиха в продукцията са Братан Братанов, Ивайло Димитров, Ина Георгиева,  Мария Димитрова, Пламена Пенчева, Вяра Болградова, Дарио Табаков, Диана Танкова, Елена Здравкова, Иван Виктор Наньов, Ира Стоянова, Йоана Маджарова, Мила Иванова, Никол Георгиева, Николай Райчев, Таня Рачева, Тихомир Димитров, Филип Хараланов, Цвета Георгиева.  За звуковата среда отговаря Лиза Стюарт от Австралия, а за монтажа на филма са се погрижили Иван Палейков и Красимир Атанасов. \r\nВъв филма активно са включени и участниците от семинарите по съвременни танцови техники, създаване на звук и сценична среда проведени в края на септември като допълнителни дейности по проекта.", "date": "2019.10.03", "title": "В Пловдив ще се проведат прожекции на открито, посветени на остров Адата"}
{"url": "http://www.focus-news.net/news/2019/10/03/2704618/do-50-metra-e-namalena-vidimostta-po-patishtata-v-oblast-burgas-zaradi-magla.html", "text": "Между 50 и 100 метра е намалена видимостта в област Бургас. Това съобщиха за  Радио „Фокус“ - Бургас . Движението е спокойно, пътната настилка е суха. Агенция „Пътна инфраструктура“ припомня, че до 21 декември са въведени две ограничения на територията на областта, които са в сила за моторните превозни средства над 10 тона. Едното е в сила по пътя Варовник – Вълчаново ханче от км 22+400 до 39+300, а другото важи за движението по пътя Черница – Сунгурларе – Чубра. Двете ограничения са въведени поради стесняване на пътните платна в посочените участъци.  \r\nИнтензивно е движението по централните улици в Бургас. Натоварен е трафикът в някои участъци от бул. „Тодор Александров“, по бул. „Захари Стоянов“ в посока ж. к. „Меден рудник“, както и на кръстовището с кръгово движение „Трапезица“. \r\nДеница ДИМИТРОВА", "date": "2019.10.03", "title": "До 50 метра е намалена видимостта по пътищата в област Бургас заради мъгла"}
{"url": "http://www.focus-news.net/news/2019/10/03/2704617/dvizhenieto-po-patya-srednogortsi-rudozem-v-oblast-smolyan-tryabva-da-se-osashtestvyava-s-povisheno-vnimanie-zaradi-remont.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.03", "title": "Движението по пътя Средногорци – Рудозем в област Смолян трябва да се осъществява с повишено внимание заради ремонт"}
{"url": "http://www.focus-news.net/news/2019/10/03/2704621/vavezhda-se-vremenna-zabrana-za-parkirane-na-pl-sv-aleksandar-nevski-v-sofiya-zaradi-provezhdane-na-sabitie.html", "text": "Въвежда се временна забрана за паркиране при пл. „Св. Александър Невски“ в София. Това съобщиха от  Столична община . От 09.00 часа във връзка с организирано събитие ще бъдат забранени престоят и паркирането на северозападната дъга на пл. „Св. Александър Невски“ между ул. „Оборище“ и ул. „11-ти август“ зад църквата „Света София“. Забраната ще продължи до приключване на събитието.", "date": "2019.10.03", "title": "Въвежда се временна забрана за паркиране на пл. „Св. Александър Невски“ в София заради провеждане на събитие"}
{"url": "http://www.focus-news.net/news/2019/10/03/2704619/dvizhenieto-v-uchastaka-shumen-belokopitovo-tryabva-da-se-osashtestvyava-s-povisheno-vnimanie-pri-km-112-poradi-izgrazhdane-na-statsionarna-kontrolna-edinitsa.html", "text": "Движението в участъка Шумен – Белокопитово трябва да се осъществява с повишено внимание при км 112 поради изграждане на стационарна контролна единица, предаде репортер на  Радио „Фокус“- Шумен .  Участъкът е сигнализиран с пътни знаци. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Върбишки проход остава затворен за всички видове пътни превозни средства. Пътните настилки на територията на област Шумен са сухи.  \r\nИвелина ИВАНОВА", "date": "2019.10.03", "title": "Движението в участъка Шумен - Белокопитово трябва да се осъществява с повишено внимание при км 112 поради изграждане на стационарна контролна единица"}
{"url": "http://www.focus-news.net/news/2019/10/03/2704616/za-23-ti-pat-v-stara-zagora-shte-bade-izbran-mlad-kmet-i-mladezhki-obshtinski-savet.html", "text": "За двадесет и трети път ще бъде избран кмет на Млада Загора от 19.00 часа в залата на Младежкия дом в Стара Загора. Това съобщиха от пресцентъра на  Общината . \r\nОт 20 до 30 септември бe в ход кампанията за избора сред ученическата общност на млад кмет и сформиране на Младежки общински съвет (МОС). \r\nЗа 23-а поредна година първият в страната Младежки общински съвет доказва себе си като форма на непосредствено участие на младите хора в живота на общността, в решаването на проблеми, пряко засягащи тяхното израстване и формиране като личности. \r\nНадпреварата за кмет на Млада Загора ще бъде оспорвана. Участниците  тази година са  представители на ППМГ „Гео Милев”, ПГСАГ „Лубор Байер”, СУ „Иван Вазов” и ТГ „Княз Симеон Търновски”.  \r\n „Доброволчество и партньорство, основа за младежка активност – идеи и  възможности”, „ Стара Загора – градът на младите -  пространства и инициативи – как и какво ще накара младите да останат или да се завърнат“ и „Накъде отиват младите хора -  приоритети, проблеми  и предизвикателства”, са трите теми, върху които кандидатите се подготвят. Във вечерта на избора ще бъде изтеглена една от тях. \r\nЧетиричленно  жури, съставено от млади и активни хора, работещи и участващи активно в  живота на нашия град, ще оценят кандидатите по предварително зададени критерии – оригиналност на идеите, логика и яснота в изложението, аргументираност при излагане на идеите, сценично поведение на екипа и кандидата за млад кмет, речева култура, въздействие върху публиката, емоционална овладяност, чувство за хумор, бързина на отговора, етично поведение. \r\nВ избора участват и  по трима делегирани представители  на седем училища, регистрирали се за участие, независимо дали имат кандидат,  които ще гласуват тайно. \r\nКандидатите ще преминат през два кръга – представяне на  темата и отговори на въпроси от журито и публиката. \r\nНовоизбраният кмет на Млада Загора ще участва в тържествения ритуал за издигане на националното знаме на Република България на Пети октомври – Ден на Стара Загора. По традиция  той ще получи символичния  ключ на града.", "date": "2019.10.03", "title": "За 23-ти път в Стара Загора ще бъде избран млад кмет и Младежки общински съвет"}
{"url": "http://www.focus-news.net/news/2019/10/03/2704620/izvarvsha-se-remont-na-mostovo-saorazhenie-se-izvarshva-po-pat-ii-62-pri-dupnitsa.html", "text": "По път II – 62 се извършва ремонт на мостово съоръжение над река Тополница при Дупница, въведена е временна организация на движението. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци, преминаването се регулира със светофарна уредба. Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман – между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите на виадукта при 62-ри км са обособени две ленти към София и една лента към Благоевград. Превозните средства над 12 т, включително и автобусите, пътуващи към Кулата се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.10.03", "title": "Извършва се ремонт на мостово съоръжение се извършва по път II – 62 при Дупница"}
{"url": "http://www.focus-news.net/news/2019/10/03/2704615/dvizhenieto-po-patya-plovdiv-kuklen-ot-km-6-do-km-7-e-ogranicheno-poradi-remont.html", "text": "Натоварено е движението по участъка на АМ „Тракия“, съобщиха за  Радио „Фокус“ – Пловдив  от Областното пътно управление. Пътищата в града са сухи и нормално проходими. Интензивен трафик се отчита и по направленията Пловдив - Асеновград - Смолян, Пловдив - Карлово и Пловдив - Пазарджик. До 11 октомври движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Пловдив - Кричим в участъка град Кричим – тунел „Кричим“ е ограничено поради взривни дейности по уширяване на пътя. Дейностите ще се извършват за времето от 12.00 до 15.00 часа на 4 октомври. Обходният маршрут за водачите е по пътя Пловдив – Асеновград – Смолян. Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за водачите е по пътя Асеновград - Смолян. Срокът на дейностите е до 30 ноември. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани.  \r\nНатоварено е движението и на територията на град Пловдив. Задръствания се образуват по булевардите „Пещерско шосе“, „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Призовават се водачите да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти.  \r\nТони МИХАЙЛОВ", "date": "2019.10.03", "title": "Движението по пътя Пловдив - Куклен от км 6 до км 7 е ограничено поради ремонт"}
{"url": "http://www.focus-news.net/news/2019/10/03/2704622/mestni-izbori-2019-pp-abv-shte-predstavi-kandidata-si-za-kmet-na-pleven-i-listata-za-obshtinski-savetnitsi.html", "text": "ПП АБВ ще открие предизборната си кампания в Плевен и ще представи кандидата си за кмет и листата за общински съветници. Това съобщиха от пресцентъра на  партията . Събитието ще се проведе от 18.00 часа в Арт центъра в градската градина.", "date": "2019.10.03", "title": "Местни избори 2019: ПП АБВ ще представи кандидата си за кмет на Плевен и листата за общински съветници"}
{"url": "http://www.focus-news.net/news/2019/10/03/2704625/za-parvi-pat-v-plovdiv-shte-se-sastoi-obrazovatelen-kontsert-detska-usmivka-koyto-e-chast-ot-initsiativata-da-zapazim-detsata-na-patya.html", "text": "За първи път в Пловдив ще се състои образователен концерт „Детска усмивка“, който е част от инициативата „Да запазим децата на пътя“. Това съобщиха за  Радио „Фокус“ – Пловдив  от Българския червен кръст – Пловдив, който организира събитието съвместно с „Ротари клуб“. Концертът ще се състои от 10.30 часа на 3 октомври в зала „България” в Конгресния център на Международен панаир-Пловдив. \r\n„Основната цел е да бъдат създадени трайни умения у децата за отговорно поддържане и опазване здравето и живота при критични ситуации, формиране на положителна нагласа към обучението, осъзнаване на здравето като ценност и снишаване на агресивното поведение от страна на подрастващите. Всичко това може да бъде постигнато посредством положителните емоции, породени от музиката, вярват организаторите”, обясни президентът на Ротари клуб-Пловдив Елена Кристиано. Сценарият на концерта включва специално създадени по темата песни и образователни и забавни игри. Текстовете и музиката на песните са съобразени с учебната програма и възрастта на децата. Подтемите на събитието са здравословно хранене и здравословен начин на живот при децата и опазване на природата и екологично възпитание. Предвиждат се активно участие на децата от публиката, разучаване на песен, състезателни игри и други дейности. С това събитие ще бъде дадено начало на партньорската година на „Ротари клуб”-Пловдив и БЧК-Пловдив. Двете организации имат няколко съвместни проекта, като следващите ще бъдат насочени към пациентите в МБАЛ “Св. Пантелеймон”. Годината ще продължи с кампаниите за кръводаряване и кампанията “Купи и дари”, които са подкрепени от младежката организация “Ротаракт” и младежката организация на БЧК.", "date": "2019.10.03", "title": "За първи път в Пловдив ще се състои образователен концерт „Детска усмивка“, който е част от инициативата „Да запазим децата на пътя“"}
{"url": "http://www.focus-news.net/news/2019/10/03/2704623/zatvoren-za-tovarni-avtomobili-nad-10-t-e-patyat-debelets-elena-v-oblast-veliko-tarnovo.html", "text": "С нормална интензивност се осъществява трафикът по главните и второстепенни пътища в областта в началото на работния ден. Времето е  ясно и слънчево, настилките – сухи, предаде репортер на  Радио „Фокус“ – Велико Търново . За изминалото денонощие не са регистрирани тежки инциденти. Няма и допълнително въведени ограничения – във Велико Търново и региона. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до 3 януари 2020-та. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. В Прохода на Републиката, който е отворен за движение, остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до началото на януари 2020 година е през Лозен – Драганово – Янтра – Поликраище – Полски Тръмбеш. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. \r\nЛуиза ТРАНЧЕВА", "date": "2019.10.03", "title": "Затворен за товарни автомобили над 10 т е пътят Дебелец - Елена в област Велико Търново"}
{"url": "http://www.focus-news.net/news/2019/10/03/2704626/dvizhenieto-se-osashtestvyava-v-edna-lenta-po-patya-velingrad-karatepe-v-oblast-pazardzhik-zaradi-frezovane-na-patya.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя Велинград – Каратепе от 27 км до 30 км се осъществява в една лента поради нивелетно фрезоване на пътя. Поетапно се ограничава движението в лява и дясна ленти за движение. Движението се осъществява в една лента и се контролира с пътни знаци. Трафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.10.03", "title": "Движението се осъществява в една лента по пътя Велинград - Каратепе в област Пазарджик заради фрезоване на пътя"}
{"url": "http://www.focus-news.net/news/2019/10/03/2704629/protest-sreshtu-strategiyata-za-zakrila-na-deteto-shte-se-provede-vav-varna.html", "text": "Родители ще протестират срещу Стратегията за закрила на детето във Варна, предаде репортер на  Радио „Фокус“ – Варна . Протестът ще се проведе от 13.00 до 13.30 часа пред катедрала „Успение Богородично“. Организаторите на протеста информират, че ще представят различен поглед върху каузата, свързана с промените в законите, касаещи децата и семействата на България. \r\nСъбитието е под надслов „Кръвта си давам, детето – НЕ!“. \r\nДесислава ВАСИЛЕВА", "date": "2019.10.03", "title": "Протест срещу Стратегията за закрила на детето ще се проведе във Варна"}
{"url": "http://www.focus-news.net/news/2019/10/03/2704628/spetsializirana-politseyska-operatsiya-se-provezhda-na-teritoriyata-na-sofiya.html", "text": "Специализирана полицейска операция се провежда на територията на София. Това съобщиха за  Агенция „Фокус“  от пресцентъра на  МВР . \r\n \r\nОчаквайте подробности!", "date": "2019.10.03", "title": "Специализирана полицейска операция се провежда на територията на София"}
{"url": "http://www.focus-news.net/news/2019/10/03/2704631/v-blagoevgrad-shte-se-provede-preskonferentsiya-vav-vrazka-s-natsionalen-konkurs-nova-balgarska-muzika-v-78.html", "text": "В 12.30 часа в зала 5 на Община Благоевград ще се проведе пресконференция във връзка с Национален конкурс за авторски вокални инструментални произведения на фолклорна основа „Нова българска музика в 7/8“. Това съобщиха от пресцентъра на  Община Благоевград . В срещата ще вземат участие заместник-кметът на Благоевград по култура и хуманитарни дейности Христина Шопова, българска народна изпълнителка Татяна Сърбинска и Георги Лазаров, по чиято идея се организира събитието.", "date": "2019.10.03", "title": "В Благоевград ще се проведе пресконференция във връзка с Национален конкурс „Нова българска музика в 7/8“"}
{"url": "http://www.focus-news.net/news/2019/10/03/2704632/zatvoren-za-tovarni-avtomobili-nad-10-t-e-patyat-debelets-elena-v-oblast-veliko-tarnovo.html", "text": "С нормална интензивност се осъществява трафикът по главните и второстепенни пътища в областта в началото на работния ден. Времето е  ясно и слънчево, настилките – сухи, предаде репортер на  Радио „Фокус“ – Велико Търново . За изминалото денонощие не са регистрирани тежки инциденти. Няма и допълнително въведени ограничения – във Велико Търново и региона. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до 3 януари 2020-та. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. В Прохода на Републиката, който е отворен за движение, остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до началото на януари 2020 година е през Лозен – Драганово – Янтра – Поликраище – Полски Тръмбеш. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. \r\nЛуиза ТРАНЧЕВА", "date": "2019.10.03", "title": "Затворен за товарни автомобили над 10 т е пътят Дебелец - Елена в област Велико Търново"}
{"url": "http://www.focus-news.net/news/2019/10/03/2704633/mvr-edin-chovek-e-zaginal-a-17-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 17 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 10 тежки пътнотранспортни произшествия. В София са регистрирани 31 леки и 4 тежки катастрофи, при които има един загинал и 6 пострадали.", "date": "2019.10.03", "title": "МВР: Един човек е загинал, а 17 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/03/2704634/parlamentat-prie-na-vtoro-chetene-tekstove-ot-zakona-za-chistotata-na-atmosferniya-vazduh-za-osvobozhdavaneto-na-technite-goriva.html", "text": "Парламентът прие текстове от Закона за чистотата на амтосферния въздух на второ четене, свързани с освобождаването на течните горива, предаде репортер на Агенция „Фокус“ .Приетите текстове предвиждат касаят лицата, които освобождават за потребление течни горива по смисъла на Закона за акцизите и данъчните складове. Съгласно приетите текстове в случай, че извършват смесване на биогорива от нефтен произход, са длъжни да съставят за всяка партида декларация за съответствие с изискванията за качество, определени в наредбата, която придружава течните горива при пускането на пазара, разпространеието, транспортирантето и използването им. В случай, че не се извършва смесване при освобождаване за потребление, лицата предоставят вече съставена декларация за освобедената партида.  \r\nТеодора ПАВЛОВА", "date": "2019.10.03", "title": "Парламентът прие на второ четене текстове от Закона за чистотата на атмосферния въздух за освобождаването на течните горива"}
{"url": "http://www.focus-news.net/news/2019/10/03/2704627/vitsepremierat-na-makedoniya-po-evropeyskite-vaprosi-mozhe-bi-ima-opiti-ot-strana-na-balgariya-da-se-izpolzva-natiska-pod-koyto-se-namirame.html", "text": "Вицепремиерът на Македония по европейските въпроси Буяр Османи заяви в ефира на телевизия „Телма“, че споменатите нови червени линии и условия от България може да са опит да се използва натиска, под който се намира Скопие, за да се вземат решения по някои въпроси, но отбеляза, че не очаква оттегляне на подкрепата на България, предава скопското електронно издание  „Либертас“ . \r\n„Не очаквам да има промяна в подкрепата на България за отваряне на преговорите с Македония. Разбира се, опитите за натиск ще бъдат вкарани в преговорната рамка. Част от този дискурс е под влияние на натиска на опозицията в България. Смятам, че отношенията между двете държави могат да абсорбират такива изблици на искания. Може да има опит да се използва натиска, под който се намираме, за да се вземат по-бързо решения по някои въпроси“, заяви Османи. \r\n \r\nПревод и редакция:", "date": "2019.10.03", "title": "Вицепремиерът на Македония по европейските въпроси: Може би има опити от страна на България да се използва натиска, под който се намираме"}
{"url": "http://www.focus-news.net/news/2019/10/03/2704635/v-dramatichen-teatar-nikola-vaptsarov-v-blagoevgrad-shte-se-provede-preskonferentsiya.html", "text": "От 14:00 часа, във фоайе 2, в сградата на Драматичен театър „Никола Вапцаров”- Благоевград, ще се проведе пресконференция по повод премиерата на юбилейния спектакъл, посветен на Никола Вапцаров и по повод стотния сезон на театъра. Това съобщиха от  пресцентъра на театъра . На пресконференцията Маргарита Мачева – директор на театъра, ще представи постановъчния екип на представлението, чиято премиера е на 24 октомври 2019 г. Участие в пресконференцията ще вземат: – Маргарита Мачева – Директор на Драматичен театър „Никола Вапцаров”- Благоевград; – Стайко Мурджев – Режисьор; – Тея Сугарева – Режисьор; – Боян Иванов – Режисьор.  \r\nВход към пресконференцията – Официален вход на театъра.", "date": "2019.10.03", "title": "В Драматичен театър „Никола Вапцаров“ в Благоевград ще се проведе пресконференция"}
{"url": "http://www.focus-news.net/news/2019/10/03/2704630/ria-novosti-premierat-na-irak-vavede-komendantski-chas-v-bagdad-zaradi-protestite.html", "text": "Премиерът на Ирак Адел Абд Махди обяви, че въвежда комендантски час в Багдад от пет часа в четвъртък, съобщава местната информационна агенция INA, предава  РИА Новости . \r\nКомендантският час ще бъде в сила до второ нареждане. \r\nПротестиращите в иракската столица се опитват да пробият в международно летище, силите за сигурност използват сълзотворен газ, съобщиха от органите на реда пред РИА Новости. \r\nПротестите започнаха във вторник, а в резултат на разпръскването на демонстрацията загинаха двама души, а още 200 бяха ранени. В сряда протестите обхванаха не само столицата, но и няколко други провинции. Демонстрантите искат подобряване на условията на живот, ешаване на проблеми в областта на здравеопазването, образованието и пазара на труда и борбата с корупцията. В Багдад са ранени най-малко 15 души.  \r\n \r\nПревод и редакция:", "date": "2019.10.03", "title": "РИА Новости: Премиерът на Ирак въведе комендантски час в Багдад заради протестите"}
{"url": "http://www.focus-news.net/news/2019/10/03/2704637/mestni-izbori-2019-hasan-azis-dps-s-mototo-vlast-za-horata-dps-zayavyava-che-e-nay-blizo-do-tyah.html", "text": "С мотото „Власт за хората“ ДПС заявява, че е най-близо до хората. Това каза в сутрешния блок   „Добро утро, България“  на  Радио „Фокус“  Хасан Азис, заместник-председател на ДПС и кандидат за кмет на Кърджали. Той допълни, че партията издига 90 кандидати за кметове и 184 листи за общински съветници. По думите му през годините партията продължава да води политика, свързана с интересите и очакванията на хората. „За ДПС властта не е самоцел. Черпим сила от хората и сме се опитвали да реализираме програма и планове за развитие чрез хората. Хасан Азис уточни, че в програмата за развитие на общините ДПС се насочва към ежедневните нужди на граждани.“ Изграждане на пътища и паркове. Осигуряване на работа за младите и инвестиции. Развитие на социални услуги в малките населени места, далеч от големите градове. Изграждане на нови детски градини и осигуряване на добро образование и добра работна среда. Ние никога не сме прекъсвали живата връзка с хората. Силата на ДПС е в това, че партията е тази, която най-добре се припознава. ДПС е позната партия“, уточни още Хасан Азис. „Всяко населено място е важно. Не делим общините. Имаме енергията да реализираме нашата програма в 90-те общини с издигнати кандидати където имаме кандидати за общински съветници“, допълни още Хасан Азис.", "date": "2019.10.03", "title": "Местни избори 2019: Хасан Азис, ДПС: С мотото „Власт за хората“ ДПС заявява, че е най-близо до тях"}
{"url": "http://www.focus-news.net/news/2019/10/03/2704642/turnir-po-borba-na-otkrito-za-detsa-i-mladezhi-shte-se-provede-v-sliven-na-12-oktomvri.html", "text": "Турнир по борба на открито за деца и младежи ще се проведе на 12 октомври пред залата на Клуба по борба „Станка Златева“.  Това съобщиха от пресцентъра на  Община Сливен . \r\nСъбитието се организира от клуба, със съдействието на Община Сливен. В него ще участват деца, момчета, момичета, кадети и кадетки. От 9 часа състезателите ще преминават кантар, а от 10.30 е официалният старт на надпреварата. Победителите ще получат медали, подаръци и парични награди.", "date": "2019.10.03", "title": "Турнир по борба на открито за деца и младежи ще се проведе в Сливен на 12 октомври"}
{"url": "http://www.focus-news.net/news/2019/10/03/2704640/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  към  Българския червен кръст (БЧК) .  След обяд се очаква разваляне на времето. Духа слаб до умерен вятър, по билата е силен. Има висока разкъсана облачност. Сутрешните температури са от 8 до 18 градуса. Лифтовите съоръжения не работят.  \r\nНяма регистрирани инциденти през изминалото денонощие.  \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470", "date": "2019.10.03", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/03/2704639/kampaniya-za-sabirane-na-opasni-bitovi-otpadatsi-se-provezhda-vav-veliko-tarnovo.html", "text": "Днес е вторият ден от провеждането на Кампания за събиране на опасни битови отпадъци, която се провежда във Велико Търново. В изпълнение на стриктните си екологични ангажименти Община Велико Търново, съвместно с фирма \"Балбок инженеринг\" организират за времето от 10.00 до 16.00 часа два мобилни пункта, в които ще се събират опасни битови отпадъци. Това съобщиха от пресцентъра на  Общината . Пунктовете ще бъдат ситуирани традиционно в близост до микро пазар в кв. \"Бузлуджа“ и на ул. „Симеон Велики“ срещу мол „Велико Търново“. \r\nЛекарства с изтекъл срок на годност, автомобилни гуми, битови химически препарати, бои, разредители, излезли от употреба автомобилни гуми, флуорисцентни тръби, пестициди, бои, лепила, живачни термометри, негодни за употреба батерии и акумулатори ще бъдат събирани в двата пункта. \r\nВисоката гражданска активност и екологична отговорност на гражданите на Велико Търново в предходни кампании бе отчетена като рекордна за мащабите на града. Тя спомага изключително много за опазване на градската и околна среда на Старата столица. \r\nПредадените опасни битови отпадъци ще бъдат обезопасени и преработени от лицензирана и специализирана в тези дейности фирма „Балбок инженеринг“.", "date": "2019.10.03", "title": "Кампания за събиране на опасни битови отпадъци се провежда във Велико Търново"}
{"url": "http://www.focus-news.net/news/2019/10/03/2704641/pregled-na-osnovnite-temi-v-burgaskiya-pechat.html", "text": "„С 5.5 милиона отчуждават терени за Северната дъга на Бургас“ е водещо заглавие и тема на деня във вестник  „Черноморски фар“ . „Държавата отпуска пари за второкласни третокласни пътища“, пише още в материала. Това става ясно от решение на Министерски съвет. С част от средствата – 45 317 326 лева, ще бъдат финансирани ремонт на асфалтова настилка, локални ремонти, отводнителни мероприятия, бетонови работи, подлагане на хидроизолация и подмяна на фуги на съоръжения, ремонт и монтаж на нови ограничителни системи, възстановяване на вертикална на вертикална сигнализация, полагане на хоризонтална маркировка, ландшафтно оформяне и други. „Каракачанов посече мераците на жители на Черноморец за имоти“ четем още от първите страници на вестника. „Министерство на отбраната ги е закупило и няма как да ги подари, заяви военният министър“ е подзаглавието на статията. „Длъжни сме ежегодно да внасяме 35 млн. лв. в бюджета на държавата от продажба на имоти на Министерството на отбраната с отпаднала необходимост“. Това заяви вицепремиерът и военен министър Красимир Каракачанов по повод искането на наследници на собствениците на имоти, върху което има военна инфраструктура, да си върнат и имотите. „Интерактивните уроци са част от общинския проект „Първокласно начало“ е още едно водещо заглавие. С ентусиазъм и усърдие първокласниците от ОУ „Христо Ботев“ в квартал „Долно Езерово“ се включват в интерактивни уроци всеки ден. Чрез различни игри и забавни занимания на интерактивна дъска и таблети, малчуганите усвояват знания по български език и математика. „Здравната инспекция търси стипендианти“ е още една новина в ежедневника. Правителството прие Списък на специалностите, за които съществува недостиг на експерти в администрациите и за които могат да се предоставят стипендии през 2020 година.", "date": "2019.10.03", "title": "Преглед на основните теми в бургаския печат"}
{"url": "http://www.focus-news.net/news/2019/10/03/2704644/sergey-lavrov-sasht-se-stremyat-kam-reviziya-bryukselskoto-sporazumenie-s-tsel-zapazvane-na-voennata-si-baza-v-kosovo.html", "text": "САЩ се стремят към ревизия на Брюкселското споразумение между Прищина и Белград, за да привлекат Косово в НАТО и да запазят военната си база „Бондстийл“ на територията на най-младата държава на Балканите. Това министърът на външните работи на Руската федерация Сергей Лавров, изказвайки се на XVI годишна среща на Международния дискусионен клуб „Валдай“, предава  TACC . \r\n„Преди около четири години бе договорено създаването на Общност на сръбските общини в Косово, която гарантира езиковите, културните, религиозните права на сърбите. Тази общност не е териториално единна - има такава север, където териториите със сърби са компактни, но има анклави, които също са част от общността. Тази общност има знаме, химн, герб. От четири години това споразумение остава само на хартия. Сега, отново с активното участие на САЩ, те се опитват да го преразгледат и да направят допустимо включването на Косово в НАТО с най-голямата американска база в Европа – „Бондстийл\". \r\n„Бондстийл“ е основната военна база на американския контингент в Косово като част от международната мисия на КФОР в страната. Съоръжението се намира край град Урошевац, тук е седалището на многонационалната оперативна група „Изток\" под американско командване. Площта на базата е 3,86 квадратни километра, дължината на външния периметър е около 11,3 км. След бомбардировките над Югославия там са разположени около 50 хиляди войници, сега няма точни данни за гарнизона, но се говори за от 5 до 15 хиляди американски войници. \r\nПрез 2013 г. Белград, в рамките на споразуменията, постигнати с посредничеството на Европейския съюз с Прищина, разпусна сръбските власти, съдилища и местни съвети в Косово, като се съгласи да ги формира според законите на републиката. През 2014 г. бе сключено Брюкселското споразумение - документ за нормализиране на отношенията между Белград и Прищина. Състои се от 15 точки, посветени главно на организацията и правомощията на сръбските общини в Северно Косово. Косоварите все още не са изпълнили условията му. \r\n \r\n Тереза Герова", "date": "2019.10.03", "title": "Сергей Лавров: САЩ се стремят към ревизия Брюкселското споразумение с цел запазване на военната си база в Косово"}
{"url": "http://www.focus-news.net/news/2019/10/03/2704646/zabraneno-e-preminavaneto-na-avtomobili-nad-12-tona-prez-prohoda-petrohan.html", "text": "Нормално се осъществява движението по главен път Е-79. Това съобщиха за  Радио „Фокус“ – Видин  от Областно пътно управление – Видин. В посока от ГКПП „Дунав мост 2“ към София пътуват предимно тежкотоварни автомобили, като най-натоварен е участъкът Видин – Дунавци. Остава забраната за преминаване на автомобили над 12 тона през прохода Петрохан. Движението по път III-1413 Грамада – Синаговци е ограничено за автомобили  над 12 т поради свлачище. Обходният маршрут е по път I-1 Дунавци – Срацимирово и по път III-141 Срацимирово - Грамада и обратно. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно-изходните артерии, в централната градска част и по бул. „Панония“. \r\nАнна ЛОЗАНОВА", "date": "2019.10.03", "title": "Забранено е преминаването на автомобили над 12 тона през прохода Петрохан"}
{"url": "http://www.focus-news.net/news/2019/10/03/2704645/mestni-izbori-2019-hasan-azis-dps-nadzemnata-infrastruktura-e-chast-ot-proektite-za-badeshteto-na-kardzhali.html", "text": "Надземната инфраструктура е част от проектите за бъдещето на Кърджали. Това каза в сутрешния блок   „Добро утро, България“  на  Радио „Фокус“  Хасан Азис, заместник-председател на ДПС и кандидат за кмет. По думите му основен акцент в работата през следващите години ще бъде изграждане и рехабилитацията на улици и тротоари в града. „Целта е Кърджали да стане град с по-приветлива жизнена среда. Целим и създаване на над 8 социални услуги към възрастното население. Изграждане на център за младежко развитие и разширяване на здравните услуги в малките населени места“, посочи още Хасан Азис. Той уточни, че ще се работи и по откриване на филиал на ВУЗ с подходящи специалности. „Кърджали се доказа като център на спорта, затова искаме да изградим нови спорни съоръжения. При нас вече се развива автомобилостроенето, изграждат се авточасти. Ще работим и в областта на туризма, като реализираме проект, свързан с мащабните такива за България и Балканите по отношение на средновековния комплекс „Перперикон“. Започваме голям мащабен проект за 10 млн. лева за „Перперикон““, каза още Хасан Азис. Кандидатът за кмет заяви и, че ще се разработят нови места за туризъм около язовирите „Кърджали“ и „Студен кладенец“.", "date": "2019.10.03", "title": "Местни избори 2019: Хасан Азис, ДПС: Надземната инфраструктура е част от проектите за бъдещето на Кърджали"}
{"url": "http://www.focus-news.net/news/2019/10/03/2704643/pregled-na-osnovnite-temi-vav-velikotarnovskiya-pechat.html", "text": "„7,7 тона капачки за бъдеще събраха великотърновци“ е от областния всекидневник  „Янтра ДНЕС” . Със 7,7 тона предадени пластмасови капачки великотърновци се наредиха на второ място от извънстоличните градове в кампания „Капачки за бъдеще“. Те останаха единствено след Пловдив, но категорично изпревариха големи градове като Варна, Бургас, Стара Загора, Плевен, Русе и други. „Махат незаконни паркоместа“, пише още вестникът. На незаконно обособени паркоместа върху терен, който е общинска собственост, се натъкнаха служители на Община В. Търново. Сигналът за неправомерния паркинг на ул. „Серес“ е подаден в кметството от граждани. „Почина младият мъж, затиснат от камион“ е новина от криминалната хроника. Десета ни разказва за адвокат Валери Ставрев, който умело „балансира между съдебните и фотографски закони“. „Етър“ пуска в петък билетите за мача с „Локомотив“(Пд)“ е новина от спортните страници.  \r\n„Търновец е един от 17-те арбористи в България – професия, включена в топ 3 на най-опасните в света“ е заглавие от другия областен ежедневник  „Борба“ . Там, където специализирана техника, стълби и всякакви други съоръжения не достигат за обезопасяване на високи дървета и подкастряне на опасни клони, действа единственият търновец арборист Мартин Митов. Той е сред 17-те българи, които са лицензирани да практикуват тази нова за страната ни професия, която в чужбина датира от 50 години. „Защо пазарът на труда у нас е сбъркан? В Турция има 70 на сто среднисти, у нас съотношението е обратно в полза на висшистите“ е друга новина от днес. Великотърновският университет бе домакин на лекция от цикъла „MASTERCLASS WORK 4.0“. В нея участваха ректорът на ВТУ „Св. св. Кирил и Методий“ проф. Христо Бонджолов, д-р Пламен Димитров – президент на КНСБ, Карина Ангелиева – заместник-министър на образованието и науката, Зорница Русинова – заместник-министър на труда и социалната политика, преподаватели и студенти. В днешното издание има материал и за майка, която „вози децата си с колело и апелира за алтернативен градски транспорт в старата столица“. „Заловиха пиян зад волана с 2,29 промила“ е новина от криминалната хроника. В областния ежедневник ще намерите и статия за това как премина отбелязването на Международния ден на възрастните хора в Търново.", "date": "2019.10.03", "title": "Преглед на основните теми във великотърновския печат"}
{"url": "http://www.focus-news.net/news/2019/10/03/2704647/propadnal-uchastak-zatrudnyava-dvizhenieto-mezhdu-selata-selishte-i-stokite-v-gabrovska-oblast.html", "text": "Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до края на октомври. От Областно пътно – управление – Габрово съобщиха за  Радио „Фокус“ – Велико Търново , че пътните настилки в района са сухи, а времето – ясно и слънчево. Трафикът в началото на деня е натоварен. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца. Други нови въведени забрани в областта няма. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.10.03", "title": "Пропаднал  участък затруднява движението между селата Селище и Стоките в Габровска област"}
{"url": "http://www.focus-news.net/news/2019/10/03/2704636/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair-v-oblast-blagoevgrad.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката е била спокойна, съобщиха за  Радио „Фокус“ – Пирин  от Областно пътно управление – Благоевград. Предвид очакваните превалявания от дъжд е необходимо шофьорите да карат с повишено внимание, за да бъдат избегнати инциденти. Към този час трафикът е по-натоварено по главен път Е-79 в платното в посока София. По автомагистрала „Струма“ и второкласен път Симитли – Гоце Делчев преминаването се осъществява нормално. Няма регистрирани тежки катастрофи. Няма ремонтни дейности по пътната мрежа. \r\nЛивия НИНОВА", "date": "2019.10.03", "title": "Повишена е опасността от падащи камъни в Кресненското дефиле и в района на проходите Предел и Папаз Чаир в област Благоевград"}
{"url": "http://www.focus-news.net/news/2019/10/03/2704624/uvolneniyat-bivsh-glaven-prokuror-na-ukrayna-razsledvaneto-sreshtu-burisma-beshe-prekrateno-zaradi-sasht.html", "text": "Уволненият Главен прокурор на Украйна, който е в центъра на скандала около бившия американски вицепрезидент Джо Байдън, е заявил в частен разговор с личния адвокат на президента на САЩ Руди Джулиани по-рано тази година, че е получил нареждане да изостави разследването на свързаната със сина на Байдън газова компания, показват детайли от този разговор, които бяха предадени на Конгреса от генералния инспектор на Държавния департамент, съобщава   Fox News . \r\nАмериканският телевизионен канал е получил копие от бележките на Джулиани от неговия разговор с уволнения украински прокурор Виктор Шокин през януари 2019 година. В тях се твърди, че „неговите разследвания са спрени заради страх от САЩ“. \r\n„Господин Шокин се опитва да продължи разследването, но през или около юни или юли 2015 година посланикът на САЩ Джефри Пайет му казва, че разследването трябва да се пипа с бели ръкавици, което, според господин Шокин, означава да не се прави нищо по него“, гласят бележките от разговора. В тях се твърди също, че на Шокин му е казано, че Байдън е спрял американска помощ за Украйна заради разследването. \r\nГлавният прокурор е уволнен през април 2016 година, а въпросният случай е „закрит от настоящия Главен прокурор Юрий Луценко“, пак според записките на Джулиани. Въпреки неговите твърдения, Шокин е постоянно обвиняван в корупция от двете страни на Атлантика. \r\nНо ролята на Байдън в тази история е обратно под светлините на прожекторите, след като Демократическата партия започна разследване за импийчмънт заради усилията на Тръмп да убеди Украйна да поднови разследването на действията на бившия американски вицепрезидент. \r\nБайдън, който иска да замени като президент Доналд Тръмп след изборите през 2020 година, веднъж се похвалил пред камерите, че когато е бил вицепрезидент и е ръководил украинската политика на администрацията на Барак Обама успешно е притиснал Киев да уволни Шокин, който тогава е Главен прокурор и по това време разследва основателя на Burisma Holdings, където Хънтър Байдън имаше много доходоносна роля в борда. \r\nСъюзниците на демократа обаче твърдят, че неговата намеса, която предизвика уволнението на Шокин, няма нищо общо със сина му, а по-скоро е свързана с корупционните проблеми на Украйна. Кампанията „Байдън“ също нападна Джулиани и разкритикува остро медиите, че му предостави ефирно време. Кампанията пише на NBC News, CBS News, Fox News и CNN, за да изрази „сериозна загриженост, че продължавате да пускате Руди Джулиани в ефир, за да разпространявате фалшиви, развенчани теории на конспирацията от името на Доналд Тръмп“. \r\nThe Wall Street Journal съобщи миналата седмица, че към момента на намесата на Байдън, разследването на Burisma е било затихнало. \r\nНо тогава Шокин, според интервюто с Джулиани, е разследвал Микола Злочевски, бившият министър на екологията и природните ресурси на Украйна – също основател на Burisma. Хънтър Байдън е назначен в борда на компанията от Злочевски, „за да се защити самият той“, както твърди бившият украински Главен прокурор. \r\nИнтервюто, за което се твърди, че е извършено от Джулиани, се проведе на 23 януари 2019 г. в офис на Park Avenue в Ню Йорк. Шокин е бил интервюиран по телефона и са използвани преводачи - един в Украйна и един в Ню Йорк, според бележките, получени от Fox News. \r\nВ изявление пред телевизионния канал, след като този доклад е публикуван за първи път, Джулиани каза, че подробностите са събрани преди Байдън да обяви кандидатурата си за президент и тези обвинения да стигнат до него. \r\n„Проучих ги като част от задълженията ми като адвокат да покажа, че престъпленията не са извършени от моя клиент, а от демократите. Не исках да разследвам Джо Байдън. Не разследвах Джо Байдън“, заяви Джулиани. \r\nТой също така потвърди, че е внесъл документите в Държавния департамент, като каза, че е разочарован, че не са разследвани. \r\n„Може би сега ще го направят“, каза бившият кмет на Ню Йорк. \r\n \r\nПревод и редакция:", "date": "2019.10.03", "title": "Уволненият бивш Главен прокурор на Украйна: Разследването срещу Burisma беше прекратено заради САЩ"}
{"url": "http://www.focus-news.net/news/2019/10/03/2704651/api-do-1800-chasa-dvizhenieto-shte-se-osashtestvyava-v-aktivnata-lenta-po-am-trakiya-pri-km-1-i-v-uchastaka-ot-km-42-do-km-43-v-posoka-burgas.html", "text": "До 18.00 часа движението при км 1, както и в участъка от км 42 до км 43 на АМ „Тракия“ в посока Бургас ще се осъществява в активната лента поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват пътната сигнализация.", "date": "2019.10.03", "title": "АПИ: До 18.00 часа движението ще се осъществява в активната лента по АМ „Тракия“ при км 1 и в участъка от км 42 до км 43 в посока Бургас"}
{"url": "http://www.focus-news.net/news/2019/10/03/2704648/kathimerini-razhdaemostta-v-gartsiya-padna-do-nay-niskite-niva-ot-1932-godina.html", "text": "Общият брой на смъртните случаи в Гърция през 2018 г. надминава броя на ражданията за осма поредна година, показват официални данни на ЕЛСТАТ, от които става ясно, че нацията губи битката за повишаване на раждаемостта, пише електронното издание на вестник  Kathimerini . \r\nПрез 2018 г. населението регистрира нетна загуба от 33 857 души спрямо година по-рано, тъй като е имало 86 444 раждания (45 686 момчета и 42 867 момичета) и 120 297 смъртни случая, показват данни, събрани от Гръцката статистическа служба. \r\nБроят на ражданията падна до най-ниското си ниво от  1932 г., когато бяха регистрирани 85 523 раждания. Демографският обрат е от 2011 г. \r\nЮжните Егейски острови и Крит бяха единствените части на страната, където ражданията надминаха смъртността през миналата година. \r\nНаселението на Гърция застарява и намалява през последните години поради ниската раждаемост и увеличаването на емиграцията на младите хора поради бруталната финансова криза. \r\nЕкспертите предупреждават, че до 2050 г. населението на Гърция ще намалее с между 800 000 и - според по-песимистичните оценки - 2,5 милиона души. Новото консервативно правителство обеща да предостави помощ от 2000 евро на всяко дете, родено в страната след 2020 г. \r\nДетската смъртност в Гърция миналата година е била 3,47 на 1000 живородени деца, като общо 300 бебета са починали преди да навършат една година. Коефициентът се повиши с малко в сравнение с 2017 г. \r\nСпоред ЕЛСТАТ едно от седем (14,3 процента) бебета, родени в Гърция през 2018 г., са имали майка, която е гражданин на друга държава, докато огромното мнозинство (91,2 процента) са на двойки, които са били женени или са подписали споразумение за съжителство. Средната възраст на майките при първо раждане е била 31,5, от 30,5 през 2011 г. и 31 през 2014 г. \r\nЕЛСТАТ отбелязва, че общият брой на сватбите и споразуменията за съжителство през 2018 г. е 53 797. Църковните сватби достигнаха 24 418 (45,4%), а гражданските сватби - 23 010 (42,8%), докато 6 369 двойки (11,8%) подписаха споразумения за съвместно съжителство - включително 286 пакта между еднополови двойки. \r\nБроят на двойките, избрали да подпишат договор за съвместно съжителство, непрекъснато се увеличава, тъй като институцията е въведена за първи път преди около 10 години. Броят нарасна от 4 921 през 2017 г. до 6 669 за миналата година, което е 30% увеличение. \r\n \r\nПревод и редакция:", "date": "2019.10.03", "title": "Kathimerini: Раждаемостта в Гърция падна до най-ниските нива от 1932 година"}
{"url": "http://www.focus-news.net/news/2019/10/03/2704650/preustanovena-e-rabotata-v-sektor-patna-politsiya-v-plovdiv-zaradi-avariya-v-elektrozahranvaneto.html", "text": "Преустановена е работата в сектор „Пътна полиция“ в Пловдив заради авария в електрозахранването. Това съобщи за  Радио „Фокус“ – Пловдив  говорителят на Областната дирекция на МВР. Аварията е възникнала в 09.10 часа и поради тази причина е преустановена работата по всички направления на дейност. Очаква се в рамките на деня техническа група от електроразпределителното дружество да предприеме действия по отстраняване на повредата. \r\nТони МИХАЙЛОВ", "date": "2019.10.03", "title": "Преустановена е работата в сектор „Пътна полиция“ в Пловдив заради авария в електрозахранването"}
{"url": "http://www.focus-news.net/news/2019/10/03/2704649/kontsert-na-pevitsata-yordanka-hristova-shte-se-provede-v-sliven-na-18-oktomvri.html", "text": "Концерт на певицата Йорданка Христова ще се проведе в Сливен на 18 октомври. Това съобщиха от пресцентъра на  Община Сливен . Концертът, озаглавен „Любимите евъргрийни“, ще бъде изпълнен с участието на оркестъра на Държавна опера - Бургас. Диригент ще бъде Левон Манукян. В програмата са включени най-обичаните песни от репертоара на певицата. \r\nМузикалният спектакъл ще се състои на 18 октомври от 19.00 часа в зала „Сливен“. Билети могат да се закупят на касата на залата или на телефон 0895 300 370.", "date": "2019.10.03", "title": "Концерт на певицата Йорданка Христова ще се проведе в Сливен на 18 октомври"}
{"url": "http://www.focus-news.net/news/2019/10/03/2704653/nyakolko-rayona-vav-varna-sa-bez-voda-zaradi-avariya.html", "text": "Няколко района във Варна са без вода заради авария. Това съобщиха за  Радио „Фокус“ – Варна  от водоснабдителното дружество, обслужващо града. Водоподаването ще бъде прекъснато в местност Боровец и местност Чигана до около 18.00 часа. Водоподаването ще бъде прекъснато и в района на Зеленчукова борса до около 13.00 часа. \r\nДесислава ВАСИЛЕВА", "date": "2019.10.03", "title": "Няколко района във Варна са без вода заради авария"}
{"url": "http://www.focus-news.net/news/2019/10/03/2704652/dvizhenieto-se-osashtestvyava-v-edna-lenta-po-pat-milkovitsa-somovit-ot-km-196-do-km-206-v-oblast-pleven-zaradi-remont.html", "text": "Движението се осъществява в една лента по път II-11 Милковица - Сомовит от км 196 до км 206 в област Плевен заради ремонт до 15 октомври. Това съобщиха  за  Радио „Фокус“  от Областно пътно управление – Плевен. Причината са  ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Движението по път II-52 Свищов – Никопол в участъка на Лозица – Никопол от км 84 до км 101 се осъществява в една лента на определени участъци поради частични ремонтни дейности на асфалтовата настилка. Срокът е  до 11 октомври. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.03", "title": "Движението се осъществява в една лента по път Милковица - Сомовит от км 196 до км 206 в област Плевен заради ремонт"}
{"url": "http://www.focus-news.net/news/2019/10/03/2704655/spetsializiranata-prokuratura-i-gdbop-izvarshvat-deystviya-po-razsledvaneto-na-organizirana-prestapna-grupa-za-imotni-izmami-v-stolichniya-kvartal-malashevtsi.html", "text": "Специализираната прокуратура и ГДБОП извършват действия по разследването на организирана престъпна група за имотни измами в столичния квартал „Малашевци“. Това съобщиха от пресцентъра на  Апелативна специализирана прокуратура . \r\nИнформация за резултатите от процесуално-следствените действия ще бъде предоставена след приключването им.", "date": "2019.10.03", "title": "Специализираната прокуратура и ГДБОП извършват действия по разследването на организирана престъпна група за имотни измами в столичния квартал „Малашевци“"}
{"url": "http://www.focus-news.net/news/2019/10/03/2704654/normalno-se-osashtestvyava-preminavaneto-prez-gkpp-gyueshevo.html", "text": "Нормално се осъществява преминаването през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.10.03", "title": "Нормално се осъществява преминаването през ГКПП „Гюешево”"}
{"url": "http://www.focus-news.net/news/2019/10/03/2704660/17-sm-e-nivoto-na-reka-dunav-pri-svishtov.html", "text": "Няма промяна в нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 17 см, а температурата на водата 21.1 градуса. Слънчево преди обяд и с облаци след пладне ще е времето над българския участък на Дунав днес. В източната част ще духа умерен вятър от юг-югозапад. На запад вятърът ще се ориентира от северозапад, ще се усили и с него ще започне да нахлува студен въздух. Там са възможни и превалявания. Максималните температури ще бъдат между 25° и 30°.", "date": "2019.10.03", "title": "17 см е нивото на река Дунав при Свищов"}
{"url": "http://www.focus-news.net/news/2019/10/03/2704656/faz-zeehofer-otpatuva-za-spasitelna-misiya-v-ankara.html", "text": "Федералният министър на вътрешните работи на Германия Хорст Зеехофер се отправя на посещение в Турция, а след това и в Гърция, в опит да спаси разклатено споразумение за бежанците, подписано между Анкара и Брюксел през март 2016 г., съобщава националният ежедневник  Die Frankfurter Allgemeine Zeitung . \r\nВ Анкара Зеехофер ще проведе срещи с турския си колега Сюлейман Сойлу и министъра на външните работи Мевлют Чавушоглу. В петък той лети за Атина за разговори с гръцки политици. Зеехофер иска да завърши пътуването заедно с френския си колега Кристоф Кастанер и еврокомисаря по миграцията Димитрис Аврамопулос. \r\nВ Турция акцентът ще бъде поставен върху пакта за бежанци между ЕС и Турция. Споразумението от пролетта на 2016 г. предвижда Гърция да връща бежанци обратно от Егейските острови в Турция. В замяна ЕС се задължи да поема сирийски бежанци от Турция и подпомага финансово Анкара в грижите за оставащите на територията й.  \r\nВъпреки това лагерите по Егейски острови са пренаселени, а практиката за връщане на неотговарящите на критериите е по-скоро изключение. Поради тази причина правителството в Атина започна преместването на бежанци в континенталната част на страната. Стотици бежанци отново и отново се отправят от Турция към гръцките острови. Броят им се увеличава – дори и да е много по-нисък от този, който бе регистриран през миналите години. Предположението: турското правителство допуска подобен развой.  \r\n„Развитието на ситуацията с миграцията в Егейско море заслужава нашето повишено внимание\", заяви Зеехофер ден по-рано чрез социалната мрежа „Туитър“. „2015 година не трябва да се повтаря“.  \r\nМеждувременно говорителят на парламентарната група на „Зелени“ Луис Амтсберг и бившият лидер на партията Клаудия Рот осъдиха остро пакта за бежанците. Те се позоваваха на доклади на правозащитни организации, че Турция връща бежанци в Сирия против тяхната воля. „Това е грубо нарушение на приложимото законодателство за убежището\", цитира изданието думите им. Зеехофер трябва да изясни това на турското правителство. \r\nТурция се опасява от по-нататъшен приток на бежанци към териториите си на фона на продължаващите военни действия в Северна Сирия Анкара вече е похарчила повече от 40 милиарда долара за бежанците, твърди президентът Реджеп Тайип Ердоган. А парите от ЕС изглежда не биват отпускани по схемата, договорена през 2016 г.  \r\n„Въпреки големите усилия от страна на турската страна, броят на хората, търсещи закрила на гръцките острови, в момента нараства. Ето защо евентуалните допълнителни услуги за подпомагане на Гърция и Турция сега се разглеждат във федералното правителство и се координират с европейските партньори“. Не става ясно обаче дали тази подкрепа е финансова.  \r\nВ момента Турция чака изплащането на втория транш от настоящата програма за подкрепа от ЕС. Според проучвания на Handelsblatt, Анкара вече се е възползвала от сумите: за част от втория транш - на стойност 1,4 милиарда евро - ЕС промени условията за разпределение на средствата в полза на турските организации и правителството. В бъдеще, според доклада от септември, стотици милиони евро ще отидат директно в турските министерства, които обучават учители или социални работници, например.  \r\n \r\n Тереза Герова", "date": "2019.10.03", "title": "FAZ: Зеехофер отпътува за спасителна мисия в Анкара"}
{"url": "http://www.focus-news.net/news/2019/10/03/2704658/deneshen-makedoniya-makron-shte-vzeme-lichno-reshenieto-za-pregovorite-s-makedoniya.html", "text": "От Съветът на Европейския съюз информират МИА, че не са приети нови проектозаключения за Македония и Албания на проведения във вторник посланически съвет в Брюксел, на който финландското председателство се надяваше да се постигне напредък в дискусията за разширяването на Съюза, пише македонският вестник  „Денешен“ . \r\n„Сутринта имаше кратък преглед на позициите на всички страни-членки на ЕС. Пак същите страни изказаха подкрепа за бързо започване на преговорите с двете държави, главно Източно и Южноевропейските членове, Холандия показа, че е по-добре настроена към Северна Македония, отколкото към Албания, Белгия смята, че е важна вътрешната реформа в ЕС, но от френска страна все още няма конкретна окончателна позиция“, заявиха пред МИА дипломати от западните страни, присъствали на събранието. \r\nЗасега, официално, Париж се придържа към добре познатата формула, че „подкрепя европейската перспектива на страните от Западните Балкани“. В детайли тази позиция означава следното:  балканските страни трябва да напреднат още по два критерия – зачитане на върховенството на закона и борбата с корупция. Според Париж, въпросът за приемане на нови членки в ЕС трябва да се разгледа, след като бъдат осъществени редица ключови вътрешни реформи в Съюза преди това. \r\nОт Съвета казват, че не се очаква Франция да дефинира ясно своята позиция преди Съвета по общи работи на ЕС на 15 октомври в Люксембург, но не е изключено въпросът да бъден поставен на лидерите на ЕС, които ще се срещнат два дни по-късно в Брюксел. \r\n„Президентът Макрон ще вземе решението лично от името на Франция“, твърдят дипломатите. \r\nСпоред други дипломатически източници от Съюза, изборът да се вземе решение на ниво президенти и премиери на държави и правителства е стратегия на Париж за справяне с натиска на страните, които искат бързо отваряне на преговорите с двете страни. \r\nПродължава да е неизвестна и позицията на Нидерландия, която се очаква да бъде обявена идната седмица. Според сигналите от холандския парламент и външното министерство на Хага, е много вероятно Нидерландия да поиска разделяне на Скопие и Тирана и по-високи изисквания към Албания. \r\nТова е в съответствие с позицията на германския Бундестаг, който наскоро гласува за ясна подкрепа за Македония, но показа раздвоение за Албания. \r\nДипломатите в Македония се страхуват, че ако се стигне до такъв сценарий, определени страни-членки може да настояват Скопие и Тирана да са в пакет и да се противопоставят на започване на преговори само със Северна Македония. \r\nПозицията на тези страни се основава на опасението, че преговорите само със Скопие биха причинили недоволство в Албания и биха могли да имат отрицателни последици за стабилността в региона, както и за диалога между Прищина и Белград. \r\nПривържениците на Македония, от друга страна, напомнят, че липсата на награда за Македония за компромиса по спора с името изпраща „много опасен“ сигнал до Белград, който „не вижда причина“ да поеме политически риск по въпроса за Косово, обясняват европейски дипломати, запознати със съдържанието на дискусиите между държавите-членки. \r\n \r\nПревод и редакция:", "date": "2019.10.03", "title": "„Денешен“ (Македония): Макрон ще вземе лично решението за преговорите с Македония"}
{"url": "http://www.focus-news.net/news/2019/10/03/2704661/natsionalnata-sreshta-dobri-praktiki-po-initsiativa-na-ministerstvo-na-kulturata-se-provezhda-v-burgas.html", "text": "Днес е вторият ден от Националната среща \"Добри практики\" по инициатива на Министерство на културата, която се провежда в Бургас до 4 октомври. Това съобщиха от пресцентъра на  Община Бургас . Участие в нея ще вземат експерти от 160 български музеи и галерии, което я прави най-голямата провеждана до момента. За централна тема на форума са избрани съвременните форми за представяне и популяризиране на културното наследство както и оформлението на музейните експозиции. По време на срещата ще бъдат представени добри практики по тематиката с обучения и пленарни доклади. Всички изнесени лекции и доклади ще бъдат издадени в сборник и достъпни на хартиен носител и достъпни в дигитален вариант. Предвидени са два пленарни дни с три сесии по подтеми: „Съвременни технологии за постоянните експозиции“, „Мобилни изложби – концепция за цялостен продукт“ и „Художествени решения за музейната експозиция“. Всички изнесени лекции и доклади ще бъдат издадени в сборник и достъпни на хартиен носител и достъпни в дигитален вариант. Провеждането на националните срещи в сферата на музейното дело е доказала се във времето работеща форма за комуникация и размяна на опит, за споделяне и обсъждане на актуални въпроси, свързани с опазването и социализацията на културното наследство и дейността музеите. През 2019 г. за домакин е избран Регионален исторически музей – Бургас в партньорство с Община Бургас.", "date": "2019.10.03", "title": "Националната среща \"Добри практики\" по инициатива на Министерство на културата се провежда в Бургас"}
{"url": "http://www.focus-news.net/news/2019/10/03/2704664/emsc-zemetresenie-ot-51-po-skalata-na-rihter-e-registrirano-blizo-do-rodos.html", "text": "Земетресение с магнитуд от 5,1 по скалата на Рихтер е регистрирано в 7:44 часа местно време (съвпада с българското време) в района на Додеканезките острови в Егейско море, показва справка на  официалната интернет страница на Европейския средиземноморски сеизмологичен център (EMSC). \r\nЕпицентърът на труса е бул на 35 км югоизточно от гръцкия остров Родос и на 106 км южно от югозападната турска провинция Мугла, с дълбочина от 10 км под земната кора. \r\nНе се привеждат данни за материални щети или пострадали. \r\n \r\n Тереза Герова", "date": "2019.10.03", "title": "EMSC: Земетресение от 5,1 по скалата на Рихтер е регистрирано близо до Родос"}
{"url": "http://www.focus-news.net/news/2019/10/03/2704657/dots-vasil-karakostov-savremennite-tendentsii-i-tehnicheskite-novovavedeniya-e-tselta-na-natsionalnata-konferentsiya-po-nevrohirurgiya.html", "text": "Съвременните тенденции и техническите нововъведения в операциите е целта на националната конференция по неврохирургия. Това каза в сутрешния блок   „Добро утро, България“  на  Радио „Фокус“  доц. Васил Каракостов, началник на Клиниката по неврохирургия към Университетска болница „Свети Иван Рилски“.  \r\nПри лечение на някой злокачествените заболявания има  нови тенденции, които все повече се налагат. Имунотерапията като съвременна методика се среща все по-често“, обясни още доц. Каракостов. Той уточни, че все повече клиники по неврохирургия у нас разполагат с най-съвременна апаратура. Част от нея е невронавигацията, чрез която се избира най-краткият и безопасен път за пациента. Болницата „Свети Иван Рилски“ има две такива устройства, обясни още доц. Каракостов и допълни, че навигацията дава възможност за прецизно лечение като няма грешки в позиционирането на проблема.", "date": "2019.10.03", "title": "Доц. Васил Каракостов: Съвременните тенденции и техническите нововъведения е целта на националната конференция по неврохирургия"}
{"url": "http://www.focus-news.net/news/2019/10/03/2704663/konferentsiya-za-muzeynite-i-arhivni-fondove-se-otkriva-v-kyustendil.html", "text": "В Кюстендил се открива националната научна конференция „Музейните и архивните фондове – места на памет”. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. Откриването ще бъде от 13.00 часа в конферентната зала на културния институт. Конференцията е насочена към всички музейни и архивни специалисти в България – историци, етнолози, археолози, архивисти, консерватор-реставратори, уредници в природонаучните отдели. Ще участват и научни специалисти от Северна Македония.  Сред темите в първия ден на научната конференция са Музеите в Република България и устойчивото развитие, електронният музей – система за автоматизация, Дарителството в музея, чрез съвременните форми на комуникация, както и сътворената реалност в структурата на Експозиционната среда. Ще бъдат представени и възможности за реконструиране на индивидуални и колективни дейности на базата на съществуващата архивна документация. \r\nВенцеслав ИЛЧЕВ", "date": "2019.10.03", "title": "Конференция за музейните и архивни фондове се открива в Кюстендил"}
{"url": "http://www.focus-news.net/news/2019/10/03/2704665/svilen-cheshmedzhiev-bdzp-tazi-godina-evropeyskiyat-den-na-ptitsite-e-posveten-na-migrirashtite-ptitsi.html", "text": "Тази година Европейският ден на птиците, 3 октомври, е посветен на мигриращите птици. Това каза Свилен Чешмеджиев регионален координатор и отговорник природозащитни дейности в Българско дружество за защита на птиците (БДЗП), в интервю за   Агенция „Фокус”  по повод Европейския ден на птиците. „Ще покажем на хората и ще им разкажем за миграцията, както й опасностите, които ги дебнат по време на тяхната миграция. Ще наблюдаваме птиците и ще се опитаме да им покажем такива мигриращи видове“, допълни Чешмеджиев. Той уточни, че „на този ден ще акцентираме върху тези световно застрашени видове“. \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.10.03", "title": "Свилен Чешмеджиев, БДЗП: Тази година Европейският ден на птиците е посветен на мигриращите птици"}
{"url": "http://www.focus-news.net/news/2019/10/03/2704668/politsiyata-zapochva-proverki-svarzani-s-otkrivaneto-na-lovniya-sezon-na-diva-svinya-i-dreben-divech.html", "text": "Във връзка с откриването  на ловния сезон за групов лов на дива свиня и местен дребен дивеч на 5 октомври 2019 г. на територията на ОДМВР – Бургас е създадена организация за засилен контрол и недопускане на инциденти с огнестрелно оръжие. Това съобщиха от пресцентъра на  ОДМВР - Бургас . Част от проверките са организирани съвместно с представители и автомобили на Регионална дирекция по горите – Бургас. Първите проверки ще се осъществят на 5 и 6 октомври, като ще се обръща особено внимание на следното: участниците в груповия лов да са екипирани по време на ловуването с ленти, шапки или облекло с ярък сигнален цвят; спазване на забраната за употреба на сачми с диаметър над 6 мм. при провеждането на групов лов на дива свиня с гладкостенно оръжие; спазване на забраната за носене и употреба на оръжие и боеприпаси при и след употребата на алкохол, наркотични или упойващи вещества; пренасяне на огнестрелното оръжие без поставени в него или в зарядното устройство боеприпаси; пренасяне на огнестрелното оръжие в затворен транспортен куфар; при пренасяне на дългоцевното оръжие в калъф, същото да е със заключващо устройство на спусъка; спазване на забраната за употребата на огнестрелни оръжия с цел, различна от целта, за която са придобити; спазване на забраната за откритото носене на оръжие на обществени места; спазване на забраната за преотстъпване или предоставяне на огнестрелните оръжия и боеприпасите на други лица; безопасното боравене с огнестрелните оръжия и боеприпасите и стрелба само по ясно видима цел; срока на валидност на разрешенията за носене и употреба на огнестрелните оръжия и боеприпасите спазването на мерките за биосигурност и дезинфекция.  \r\nПри установяване на нарушения спрямо нарушителите ще се предприемат административнонаказателни мерки и отстраняване от ловния излет.", "date": "2019.10.03", "title": "Полицията започва проверки, свързани с откриването на ловния сезон на дива свиня и дребен дивеч"}
{"url": "http://www.focus-news.net/news/2019/10/03/2704667/vazstanoveno-e-elektrozahranvaneto-v-sgradata-na-patna-politsiya-v-plovdiv.html", "text": "Възстановено е електрозахранването в сградата на „Пътна полиция“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Аварията възникна в 09.10 часа и поради тази причина бе преустановена работата по всички направления на дейност. \r\nТони МИХАЙЛОВ", "date": "2019.10.03", "title": "Възстановено е електрозахранването в сградата на „Пътна полиция“ в Пловдив"}
{"url": "http://www.focus-news.net/news/2019/10/03/2704662/prof-nikolay-radulov-neobhodimi-sa-seriozni-usiliya-za-opazvane-na-granitsata-a-ne-zrelishtni-podhodi-kato-izgrazhdane-na-ogradi.html", "text": "Необходими са сериозни усилия за опазване на границата, а не зрелищни подходи като изграждане на огради. Това каза в интервю за  Агенция „Фокус“  експертът по национална сигурност проф. Николай Радулов във връзка с информацията за леко увеличение на мигрантския поток от гръцката граница със средно стотина души на ден. \"Трябва да се обезпечи със съответните технологии граничното пространство, така че да сме информирани навреме и да вземаме необходимите мерки, а не когато ги забележим в центъра на София, както се случва и днес\", каза още проф. Радулов. Според него мигрантската сила няма да е в такава сила, както 2014-2015 г. \"Мисля си, че това е проблем, който сериозно ще стои през следващите десетина години пред цяла Европа. Процесите на миграция от редица страни от Близкия Изток и Африка не само, че не намалява, а тенденциите сочат това, че най-вероятно ще са засилва рязко. Тенденцията е към едно нарастване, въпросът е дали това ще стане през България или ще се реализира по други канали\", допълни още проф. Радулов. Според него лекото увеличение на миграционния поток към България  е очакван процес, защото още от месец май има засилено пристигане на мигранти, които пътуват с всякакви надуваеми и други плаващи средства в островите в Егейско море.  \r\nДеница КИТАНОВА \r\n \"Пълния текст на интервюто четете в раздел \"Мнение\"", "date": "2019.10.03", "title": "Проф. Николай Радулов: Необходими са сериозни усилия за опазване на границата, а не зрелищни подходи като изграждане на огради"}
{"url": "http://www.focus-news.net/news/2019/10/03/2704670/mestni-izbori-2019-v-prokuraturata-v-pazardzhik-nyama-postapili-signali-za-narusheniya-na-izbornoto-zakonodatelstvo.html", "text": "В деловодната система на прокуратурата в Пазарджик няма заведени преписки образувани във връзка със сигнали за нарушения на изборното законодателство. Това съобщи за  Радио „Фокус“ – Пазарджик  говорителят на Окръжната прокуратура Пламен Пантов. Той допълни, че предизборната кампания е още в началото си, но независимо от това се следи за спазване на законовите изисквания, съдържащи се в Избирателния кодекс. \r\nВаня НИКОЛОВА", "date": "2019.10.03", "title": "Местни избори 2019: В прокуратурата в Пазарджик няма постъпили сигнали за нарушения на изборното законодателство"}
{"url": "http://www.focus-news.net/news/2019/10/03/2704659/mazh-e-prostrelyan-v-mestnostta-kretsul-kray-koprivshtitsa-izvarshitelyat-e-zadarzhan.html", "text": "Мъж е прострелян в местността Крецул край Копривщица, извършителят е задържан. Това съобщиха от  ОДМВР - София . Около 12.37 часа вчера жител на Копривщица подал сигнал в полицията, че при възникнал скандал в местността Крецул, негов съгражданин го е прострелял в областта на лявото ходило. Незабавно на място са изпратени служители на полицейския участък в града, които установили и задържали 36- годишния извършител. Иззето е и оръжието- законно притежаван револвер. Пострадалият мъж е транспортиран в болница, без опасност за живота. По случая е образувано досъдебно производство за извършено престъпление по чл. 129 от НК. Работата по пълното му документиране продължава под наблюдението на районната прокуратура.", "date": "2019.10.03", "title": "Мъж е прострелян в местността Крецул край Копривщица, извършителят е задържан"}
{"url": "http://www.focus-news.net/news/2019/10/03/2704674/sport-livarpul-postigna-parva-pobeda-v-shampionskata-liga-prez-sezona.html", "text": "Настоящият носител на трофея Ливърпул постигна първа победа в Шампионската лига през сезона, след като надви с 4:3 австрийския РБ Залцбург в изключително зрелищен мач. Двата отбора превърнаха срещата помежду си от група Е в спектакъл, след който мърсисайдци останаха непобедени в турнира на своя „Анфийлд“ от точно пет календарни години. \r\n \r\nЗа последно те загубиха преди 15 мача, през октомври на 2015-а, отстъпвайки на Реал Мадрид.", "date": "2019.10.03", "title": "Спорт: Ливърпул постигна първа победа в Шампионската лига през сезона"}
{"url": "http://www.focus-news.net/news/2019/10/03/2704672/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Посещението на германския вътрешен министър Хорст Зеехофер в Турция, новите мита на САЩ срещу вноса от страните от ЕС, както и отговорът на Брюксел на предложението на премиера на Обединеното кралство Борис Джонсън за Брекзит са част от основните теми, върху които акцентират водещите европейски издания . \r\n \r\n*** \r\n  Федералният министър на вътрешните работи на Германия Хорст Зеехофер се отправя на посещение в Турция, а след това и в Гърция, в опит да спаси разклатено споразумение за бежанците, подписано между Анкара и Брюксел през март 2016 г., съобщава националният ежедневник  Die Frankfurter Allgemeine Zeitung . \r\nВ Анкара Зеехофер ще проведе срещи с турския си колега Сюлейман Сойлу и министъра на външните работи Мевлют Чавушоглу. В петък той лети за Атина за разговори с гръцки политици. Зеехофер иска да завърши пътуването заедно с френския си колега Кристоф Кастанер и еврокомисаря по миграцията Димитрис Аврамопулос. \r\nВ Турция акцентът ще бъде поставен върху пакта за бежанци между ЕС и Турция. Споразумението от пролетта на 2016 г. предвижда Гърция да връща бежанци обратно от Егейските острови в Турция. В замяна ЕС се задължи да поема сирийски бежанци от Турция и подпомага финансово Анкара в грижите за оставащите на територията й.  \r\nВъпреки това лагерите по Егейски острови са пренаселени, а практиката за връщане на неотговарящите на критериите е по-скоро изключение. Поради тази причина правителството в Атина започна преместването на бежанци в континенталната част на страната. Стотици бежанци отново и отново се отправят от Турция към гръцките острови. Броят им се увеличава – дори и да е много по-нисък от този, който бе регистриран през миналите години. Предположението: турското правителство допуска подобен развой.  \r\n„Развитието на ситуацията с миграцията в Егейско море заслужава нашето повишено внимание\", заяви Зеехофер ден по-рано чрез социалната мрежа „Туитър“. „2015 година не трябва да се повтаря“.  \r\nМеждувременно говорителят на парламентарната група на „Зелени“ Луис Амтсберг и бившият лидер на партията Клаудия Рот осъдиха остро пакта за бежанците. Те се позоваваха на доклади на правозащитни организации, че Турция връща бежанци в Сирия против тяхната воля. „Това е грубо нарушение на приложимото законодателство за убежището\", цитира изданието думите им. Зеехофер трябва да изясни това на турското правителство. \r\nТурция се опасява от по-нататъшен приток на бежанци към териториите си на фона на продължаващите военни действия в Северна Сирия Анкара вече е похарчила повече от 40 милиарда долара за бежанците, твърди президентът Реджеп Тайип Ердоган. А парите от ЕС изглежда не биват отпускани по схемата, договорена през 2016 г.  \r\n„Въпреки големите усилия от страна на турската страна, броят на хората, търсещи закрила на гръцките острови, в момента нараства. Ето защо евентуалните допълнителни услуги за подпомагане на Гърция и Турция сега се разглеждат във федералното правителство и се координират с европейските партньори“. Не става ясно обаче дали тази подкрепа е финансова.  \r\nВ момента Турция чака изплащането на втория транш от настоящата програма за подкрепа от ЕС. Според проучвания на Handelsblatt, Анкара вече се е възползвала от сумите: за част от втория транш - на стойност 1,4 милиарда евро - ЕС промени условията за разпределение на средствата в полза на турските организации и правителството. В бъдеще, според доклада от септември, стотици милиони евро ще отидат директно в турските министерства, които обучават учители или социални работници, например. \r\n \r\n*** \r\n  САЩ заявиха, че ще увеличат с 10% митата върху произвежданите в Европа самолети „Еърбъс“ и ще наложат 25-процентови тарифи върху френското вино, шотландското и ирландското уиски, както и сиренето от целия континент като наказание за незаконните субсидии на ЕС за авиопроизводството, пише базираният в Брюксел портал  EURACTIV . \r\nСъобщението дойде, след като Световната търговска организация даде зелена светлина на Вашингтон да налага мита върху стоки от ЕС на стойност 7,5 милиарда долара годишно, което заплашва да разпали още повече трансатлантическата търговска война. \r\nКакто отбелязва медията, мерките идват, след като САЩ и Китай си наложиха наказателни мита върху стоки за милиарди долари в продължаващия вече една година търговски конфликт. \r\nЦелевият списък за мита върху европейски продукти на търговския представител на САЩ, който трябва да влезе в сила на 18 октомври, включва авиолайнерите на „Еърбъс“, които се произвеждат във Франция, Великобритания, Германия и Испания – четирите страни от европейския консорциум. Но няма да бъдат налагани тарифи на произведени в Европа авиочасти, които се използват в завода за сглобяване на „Еърбъс“ в Алабама или тези, използвани от конкурентния американски самолетостроител Boeing Co, с което се защитават работните места в САЩ. \r\n„Накрая, след 15 години съдебни спорове СТО потвърди, че Съединените щати имат право да налагат мерки за противодействие в резултат на незаконните субсидии на ЕС“, заяви в изявление американският търговски представител Робърт Лайтизър. \r\n„Очакваме да започнем преговори с Европейския съюз, насочени към решаване на този въпрос по начин, който да е от полза за американските работници“, добави той. \r\nОсновните мишени на митата са четирите страни от консорциума „Еърбъс“. Наказателни тарифи се налагат на испански маслини, британски пуловери и вълнени кърпи и немски инструменти и кафе, както и британско уиски и френско вино. Сиренето от почти всяка държава от ЕС ще бъде ударено с мито от 25%, но италианското вино и зехтин бяха пощадени, заедно с европейския шоколад. \r\nРазмерът и обхватът на тарифите бяха намалени значително от списък с 25 милиарда долара, който пуснаха от Вашингтон по-рано тази година, в който бяха включени хеликоптери, основни компоненти на самолети, морски дарове, луксозни стоки и други, които бяха изключени от сегашния списък. \r\nИзточник, запознат със случая, обясни, че САЩ нарочно не използват целия обхват на одобрените от СТО мерки, за да привлекат ЕС на масата за преговори. \r\nНо, все пак, търговският представител на САЩ направи изрично предупреждение: \r\n„САЩ имат правомощия да увеличават тарифите по всяко време или да променят засегнатите продукти. Търговският представител на САЩ непрекъснато ще преоценява тези тарифи въз основа на нашите дискусии с ЕС“. \r\nОт Вашингтон поискаха ратификация на своя тарифен списък в СТО до 14 октомври. Митата могат да влязат в сила само три дни след планирано повишение на тарифите за 15 октомври върху китайски стоки на стойност 250 милиарда долара, до 30% от 25%. \r\nДокато Вашингтон и Пекин се опитват да облекчат горчивата си 15-месечна търговска война, търговията на САЩ и ЕС изглежда ще се влоши. \r\n \r\n*** \r\n  Председателят на Европейската комисия Жан-Клод Юнкер даде първоначалния отговор на ЕС на последното предложение на британския премиер Борис Джонсън за Брекзит, което има за цел да се справи с въпроса за ирландската граница. Юнкер е отбелязал „позитивен напредък“, но е посочил някои „проблематични точки“, пише базираното в Брюксел издание  New Europe . \r\nПредседателят на ЕК е приветствал решимостта на Джонсън да продължи преговорите преди Европейския съвет през октомври и да постигне напредък към сделка. Той е признал положителния напредък, особено що се касае до пълното унифициране на регулациите за всички стоки и контрола на продуктите, които влизат в Северна Ирландия от Великобритания. Но Юнкер, също така, е отбелязал, че все още има проблематични точки, които се нуждаят от още работа през следващите дни и по-специално по отношение на предпазната мярка. „Крехкият баланс, постигнат в Споразумението от добрия петък, трябва да бъде запазен. Друг проблем, с което трябва да се справим, са основните митнически правила“, се казва в изявление на Европейската комисия. \r\nЮнкер подчерта още, че трябва да има правно оперативно решение, което да отговаря на всички цели на предпазната мярка: предотвратяване на твърда граница, запазване на сътрудничеството Север-Юг и икономиката на целия остров и защита на единния пазар на ЕС и мястото на Ирландия в него. \r\nПредседателят Юнкер потвърди на премиера Джонсън, че Комисията сега ще проучи правния текст обективно и в светлината на добре познатите критерии на ЕС. \r\n„ЕС иска сделка. Оставаме единни и готови да работим 24 часа в денонощието, за да се случи това - както правим вече повече от три години“, завършва изявлението \r\nВ Брюксел през следващите дни ще се проведат срещи между екипите за преговори на ЕС и Великобритания. \r\nЮнкер също е готов да разговаря с ирландския премиер Лео Варадкар, за да чуе какво мисли за предложението. \r\n \r\n*** \r\n  Президентът на Русия Владимир Путин изглежда се наслаждаваше на продължаващата политическа буря в САЩ, като шеговито призна за плановете на Русия да се намеси в следващите президентски избори в САЩ през 2020 година, пише европейската редакция на  Politico . \r\nНа въпрос дали Москва възнамерява да се намеси в изборния цикъл, Путин се наведе към микрофона на сцената и имитира шепот: „Ще ви кажа една тайна. Да, разбира се, ще го направим. Не казвайте на никой“. \r\nШегата на форума Руска енергийна седмица предизвика смях и аплодисменти, докато държавният глава продължи да обсъжда защо вярва, че обвиненията на специалния прокирор Робърт Мюлер, който стигна до заключението, че Москва е положила агресивни усилия, за да наруши президентските избори през 2016 година, не са верни. \r\n„Фактът, че аз и господин Тръмп имаме добри отношения не означава, че това по някакъв начин влияе на политическата обстановка в САЩ“, заяви Путин. „Виждаме, че се опитват да използват всеки претекст, за да атакуват господин Тръмп и сега те дори се опитват да използват Украйна“. \r\nТой настоя, че добрите му отношения с американския лидер са „изградени на доверие“ и Русия не се е намесила в изборите през 2016 година, защото е фокусирана върху собствените си проблеми. \r\n„Имаме собствени проблеми“, каза той. „Ние инвестираме огромни ресурси за осъществяване на собствените си цели в собствената ни страна. Защо бихме се намесвали където и да е“? \r\n \r\n***", "date": "2019.10.03", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/10/03/2704671/v-blagoevgrad-shte-se-sastoi-preskonferentsiya-po-proekt-za-zashtita-ot-navodneniya.html", "text": "В Благоевград ще се състои пресконференция по проект за защита от наводнения. Това съобщиха за  Радио „Фокус“  – Пирин  от екипа, работещ по него. Проектът „Трансгранично планиране и инфраструктурни мерки за защита от наводнения – Flood Protection” е финансиран по Програма за трансгранично сътрудничество ИНТЕРРЕГ V-А Гърция – България 2014 – 2020 г. Събитието ще се състои в 10.30 часа в конферентната зала на Областна администрация - Благоевград.", "date": "2019.10.03", "title": "В Благоевград ще се състои пресконференция по проект за защита от наводнения"}
{"url": "http://www.focus-news.net/news/2019/10/03/2704666/sergey-lavrov-zapadat-iska-da-sazdade-unitarna-bih-za-da-ya-vkara-v-nato.html", "text": "Министърът на външните работи на Русия Сергей Лавров заяви, че САЩ и някои водещите европейски държави искат да вкарат Босна и Херцеговина (БиХ) в НАТО, пише белградският ежедневник  „Политика“ . \r\nПървият дипломат на Москва, който говори на XVI ежегодна сесия на „Дискусионен клуб Валдай“, оцени, че по този начин се нарушава ключова резолюция на Съвета за сигурност на ООН. \r\n„САЩ и някои западноевропейски държави искат да уговорят бошняшките и някои хърватски политически партии да вземат курс към образуване на унитарна държава в Босна. Целта е проста – да се вкара БиХ в НАТО. И за тази цел те прибягват до различни маневри, включително преразглеждане на резолюцията на Съвета за сигурност на ООН“, обясни Лавров. \r\nСпоред Дейтънския мирен договор, подписан на 14 декември 1995 година в Париж, Босна и Херцеговина се състои от два ентитета – босненско-хърватска Федерация БиХ и Република Сръбска. Отделен район е окръга Бръчко, който съединява територията на сръбската федеративна област. \r\n \r\nПревод и редакция:", "date": "2019.10.03", "title": "Сергей Лавров: Западът иска да създаде унитарна БиХ, за да я вкара в НАТО"}
{"url": "http://www.focus-news.net/news/2019/10/03/2704669/prof-georgi-mihaylov-bsp-iskame-yasen-otgovor-zashto-50-te-mln-lv-za-zaplati-na-meditsite-sa-namaleni-na-6-mln-lv.html", "text": "Искаме ясен отговор защо 50-те млн. лв. за заплати на медиците са намалени на 6 млн. лв. Това каза народният представител от ПГ на \"БСП за България\" проф. Георги Михайлов по време на брифинг в Народното събрание във връзка с проблемите на медицинските специалисти, предаде репортер на  Агенция \"Фокус\" . \"Всички знаем, че вече 6 месеца българското общество е свидетел на справедливите протести на специалистите по здравни грижи, които се издигнаха с няколко основни техни справедливи искания\", каза той и припомни техните искания, свързани с достойното заплащане, възможността за кариерно израстване. \"Ставаме свидетели на два факта, които си противоречат крестящо. С постановление на Министерски съвет от 10 април тази година МС отпуска 50 млн. лв. насочени към увеличаване на заплатите на медицинските специалисти в системата\", каза той. По думите му малко по-късно с постановление 111 и в параграф 2, цифрата 50 млн. лв. се заменя с 6 млн. лв. \"Още повече, че думите има 50 млн. лв. в системата бяха използвани като аргументи от управляващите до миналия месец септември. Ние искаме ясен отговор от министъра на здравеопазването, ако всичко това е истина - какви са причините за това. От Министерски съвет какво е неговото отношение към действително огромния и  сериозен проблем, който довежда до рязкото изтичане на кадри от страната и решаването на проблема със заплащането на медицинските кадри. БСП многократно е предлагала създаването на междупартийна комисия за решаването на тежките проблеми в българското здравеопазване. Ние смятаме, че здравеопазването е надпартийна кауза. До момента нямаме отговор на нашето предложение\", каза още проф. Михайлов.  \r\nДеница КИТАНОВА", "date": "2019.10.03", "title": "Проф. Георги Михайлов, БСП: Искаме ясен отговор защо 50-те млн. лв. за заплати на медиците са намалени на 6 млн. лв."}
{"url": "http://www.focus-news.net/news/2019/10/03/2704673/44-godishna-zhena-ot-dobrich-e-stanala-zhertva-na-telefonna-izmama.html", "text": "44-годишна жена от Добрич е станала жертва на телефонна измама. Това съобщиха от  ОДМВР – Добрич.  На 2 октомври  в 17,50 часа в Първо РУ Добрич е заявено от 44 годишна жителка на гр. Добрич, че по-рано през деня, чрез обаждане по телефона е била въведена в заблуждение от неизвестно лице, представило се за служител на полицията искащ съдействие, в следствие на което с такси е отишла в гр. Варна и в района на автогарата е оставила пакет със сумата от 300 лева и златни накити. Образувано досъдебно производство.", "date": "2019.10.03", "title": "44-годишна жена от Добрич е станала жертва на телефонна измама"}
{"url": "http://www.focus-news.net/news/2019/10/03/2704680/rayonnata-prokuratura-v-burgas-zadarzha-mazh-za-izvarshvane-na-grabezh.html", "text": "Районна прокуратура – Бургас задържа за срок до 72 часа Марко М., обвинен в извършване на грабеж. Това съобщиха от  Районната прокуратура  в града. Той е обвинен за това, че на 17 септември 2019 г. в гр. Бургас е отнел чужди движими вещи: дамска чанта, съдържаща дамско портмоне, ключове, калъф за очила, парична сума в размер на 1040 лева, устройство за електронна цигара, собственост и от владението на жена, с намерение противозаконно да ги присвои, като употребил за това сила – дърпал многократно чантата от рамото и ръцете на пострадалата, късайки дръжките й – престъпление по чл.198, ал.1 от НК. \r\nПредстои Районна прокуратура – Бургас да внесе в съда искане за налагане на мярка за неотклонение „задържане под стража“ спрямо обвиняемия.", "date": "2019.10.03", "title": "Районната прокуратура в Бургас задържа мъж за извършване на грабеж"}
{"url": "http://www.focus-news.net/news/2019/10/03/2704678/narodnoto-sabranie-prie-promeni-v-zakona-za-chistotata-na-atmosferniya-vazduh-na-vtoro-chetene.html", "text": "Народното събрание прие промени в Закона за чистотата на атмосферния въздух на второ четене, предаде репортер на  Агенция \"Фокус\" . Законопроектът цели да изпълни а одобрени мерки за трансформация на модела на административно обслужване в законодателството по опазване чистотата на атмосферния въздух. Със законопроекта се очаква да се постигнат опростени и приведени услуги за бизнеса в областта на законодателството по опазване чистотата на атмосферния въздух в съответствие със Закона за ограничаване на административното регулиране и административния контрол върху стопанската дейност. Сред очакванията административните услуги в областта на законодателството по опазване чистотата на въздуха да бъдат в съответствие с Административнопроцесуалния кодекс. Приетите текстове предвиждат касаят лицата, които освобождават за потребление течни горива по смисъла на Закона за акцизите и данъчните складове. Съгласно приетите текстове в случай, че извършват смесване на биогорива от нефтен произход, са длъжни да съставят за всяка партида декларация за съответствие с изискванията за качество, определени в наредбата, която придружава течните горива при пускането на пазара, разпространеието, транспортирантето и използването им. В случай, че не се извършва смесване при освобождаване за потребление, лицата предоставят вече съставена декларация за освобедената партида. \r\nДеница КИТАНОВА", "date": "2019.10.03", "title": "Народното събрание прие промени в Закона за чистотата на атмосферния въздух на второ четене"}
{"url": "http://www.focus-news.net/news/2019/10/03/2704679/izlozhbata-dokosvane-s-tsvyat-shte-bade-otkrita-v-kyustendil.html", "text": "Изложба на живопис и текстил „Докосване с цвят“ ще бъде открита в Кюстендил. Това съобщиха за  Радио „Фокус” – Кюстендил  от Художествена галерия „Владимир Димитров – Майстора”. Изложбата е дело на Здравка Лисийска и ще бъде представена от 18.00 часа в галерията. Изложбата включва творби с различни материали – текстил, акрил, темпера. Включени са творби, които могат да се причислят към различни стилове – от реалистичните, през декоративните и чисто абстрактни, нефигуративни композиции, но в същото време във всички творби се съдържа и един специфичен авторски прочит на реалността, който може да се нарече собствен стил, колкото и претенциозно да звучи това.  \r\nЗдравка Лисийска завършва Националната художествена академия, специалност „Дизайн“, през 1974 година. Има самостоятелни изложби в страната и чужбина, както и десетки участия в международни, национални и групови изложби. Текстилни пана и картини на Здравка Лисийска се намират в художествени галерии, в частни колекции и обществени учреждения в страната – Благоевград, Сандански, Разлог, София, а също и в чужбина – Великобритания, Германия, Канада, САЩ, Португалия, Испания, Сингапур. \r\nВенцеслав ИЛЧЕВ", "date": "2019.10.03", "title": "Изложбата „Докосване с цвят“ ще бъде открита в Кюстендил"}
{"url": "http://www.focus-news.net/news/2019/10/03/2704682/eso-izklyuchva-elektrozahranvaneto-v-obshtinite-pravets-i-botevgrad-zaradi-stroitelno-montazhni-raboti-na-6-oktomvri.html", "text": "Държавният Електроенергиен системен оператор (ЕСО) уведоми ЧЕЗ Разпределение България за предстоящо изключване на електрозахранването в общините Правец и Ботевград. Това съобщиха от пресцентъра на  ЧЕЗ . Причина за изключването са строително-монтажни работи, свързани с реконструкцията на съоръжения, обезопасяването на които ще засегне три подстанции в региона.  \r\nПреустановяването на електрозахранването от преносната мрежа на ЕСО ще се извърши на 6 октомври между 14.00 и 16.00 часа. Засегнати от ремонтните дейности ще бъдат населените места: Ботевград, Правец, Разлив, Трудовец, Боженица, Брезовдол, Врачеш, Гурково, Краево, Липница, Литаково, Новачене, Осеновлак, Радокина, Рашково, Скравена и Трудовец. \r\nЧЕЗ Разпределение е взела необходимите мерки, така че да неудобствата за клиентите да бъдат сведени до минимум. Компанията информира местните власти на населените места, областната управа, болницата и индустриалната зона в Ботевград, както и по-големите стопански клиенти.", "date": "2019.10.03", "title": "ЕСО изключва електрозахранването в общините Правец и Ботевград заради строително-монтажни работи на 6 октомври"}
{"url": "http://www.focus-news.net/news/2019/10/03/2704677/zeri-kosovo-prishtinskite-polititsi-obeshtavat-ray-no-samo-do-nedelya.html", "text": "Инвестиране на стотици милиони евро. Удвояване на икономическия растеж. Икономическа зона във всеки град в Косово. Увеличение на заплатите и пенсиите. Десетки хиляди нови работни места. Това са някои от обещанията, с които политическите партии обещават да създават „рай“ за гражданите. Но тази красива мечта ще остане жива само до неделя, когато ще се проведат предсрочните парламентарни избори в страната, тъй като много от обещанията се оценяват като напълно нереалистични, пише електронното издание на прищинския ежедневник  Zeri . \r\nМегаломанските обещания се превърнаха в тенденция на политическите субекти преди каквито и да било избори. Както и в миналото, и в настоящата предизборна кампания кандидатите за премиер на Република Косово не се пазаят от големите обещания, които са несъстоятелни с оглед държавния бюджет. \r\nСред тези пресилени предизбори обещания е увеличаване на икономическия растеж от 6 на 9 процента. Но представители на гражданското общество са наясно, че подобен скок е невъзможен. \r\nПрез осемте дни от началото на кампанията бяха дадени и обещания за създаване на икономически зони във всеки град в Косово, както и инвестиции от стотици милиони евро. Досега партиите са заложили около 20 фонда, включително фонд за устойчива заетост, който достига 200 милиона евро. \r\nЕкспертите по политически въпроси смятат, че значителна част от тези обещания ще останат неизпълнени. Така че след деня на изборите всичко ще се върне към реалността и „райът\", обещан от политиците, ще свърши.  \r\n \r\n Тереза Герова", "date": "2019.10.03", "title": "Zeri (Косово): Прищинските политици обещават „рай“ – но само до неделя"}
{"url": "http://www.focus-news.net/news/2019/10/03/2704683/slobodna-dalmacija-harvatiya-kato-v-severna-koreya-zabraniha-na-zhurnalistite-da-zadavat-vaprosi-na-kolinda.html", "text": "Хърватската асоциация на журналистите оцени като недопустим хода на президента на страната Колинда Грабар-Китарович , която забрани на журналистите да задават въпроси при официалното обявяване на кандидатурата й за нов петгодишен мандат, пише сплитското издание  Slobodna Dalmacija . \r\nЕкспертите коментираха представянето на кандидатурата на Колинда така: „Беше катастрофално, президентът направи театър... Това доказва, че всичко е било режисирано, и то лошо режисирано“. \r\nИзтече и транскрипция от изказването на Колинда Грабар-Китарович, в която ясно се виждат инструкциите на какво трябва тя да се усмихва и какво да не коментира. \r\n„Задаването на въпроси в обществен интерес е не само право на журналистите, но и тяхната работа. Ако не им се предоставя такава възможност, чувството за съществуване на журналистиката е напълно загубено. Подобно отношение към медиите от длъжностните лица и политиците е в пълно противоречие с демократическите стандарти и е свойствено на тоталитарните системи, които президентът не пропуска да осъди в публичните си изявления. Че не е искрена в тези си изказвания си пролича ясно от днешната забрана на медиите да си вършат работата“, коментират от Асоциацията. \r\nХАЖ смята, че тази мярка отразява най-добре отношението на президента на Хърватия към журналистите през последните пет години. Според асоциацията, тя се държи като единствен притежател на микрофона, което е обидно за журналистическата професия. \r\n„ХАЖ отдавна предупреждава, че настоящият президент, подобно на предшествениците си на поста през последните почти 20 години, не провежда редовни пресконференции и същите лоши практики се провеждат през последните петнадесет години от всички хърватски правителства. Всъщност, все по-често на публичните изяви на най-висшите длъжностни лица не се допускат въпроси от журналисти“, гласи позицията на журналистическата организация. \r\n \r\nПревод и редакция:", "date": "2019.10.03", "title": "Slobodna Dalmacija (Хърватия): „Като в Северна Корея: Забраниха на журналистите да задават въпроси на Колинда“"}
{"url": "http://www.focus-news.net/news/2019/10/03/2704681/das-handelsblatt-zeehofer-poiska-podkrepata-na-kabineta-v-berlin-za-plana-za-razpredelenie-na-spasenite-v-sredizemno-more-migranti.html", "text": "Преди следващата среща на министрите на вътрешните работи на страните от Европейския съюз, федералният министър на вътрешните работи на Германия Хорст Зеехофер (ЦСУ) поиска подкрепа в кабинета за плановете си за спасяване на мигранти в Средиземно море, отбелязва изданието  Das Handelsblatt . \r\nСлед като обяви, че Германия може да поеме една четвърт от всички мигранти, спасени по средиземноморски път, Зеехофер бе разкритикуван не само от „Алтернатива за Германия“ и Свободната демократическа партия (СвДП), но и от редиците на собствената си партия. От гледна точка на Зеехофер е необходимо „федералният кабинет също да заеме позиция“, подчерта говорителят на вътрешното министерство Стив Алтер. \r\nЗам.-говорителят на правителството в Берлин Улрике Демер каза, че кабинетът в Берлин приветства първото споразумение, постигнато в Малта за разпределение на мигранти.“Разбира се, надяваме се да привлечем възможно най-много европейски партньори\", добави тя. \r\nЗасега освен Германия, Франция, Италия и Малта все още участват в механизма за разпределение на мигранти. Съветът на вътрешните министри, който ще се проведе следващия вторник, трябва да завърши с включването на нови държави. Преходното решение предвижда търсещите убежище, спасени от бедствие в морето, да бъдат разпределени в рамките на четири седмици сред държавите от ЕС, участващи в механизма. Споразумението гласи: „Ако броят на преместените лица значително се увеличи в рамките на тези шест месеца, участващите държави-членки ще се срещнат незабавно за консултации. По време на обсъжданията целият механизъм може да бъде спрян“. Политици от „Зелени“, „Левица“, ХДС и ГСПД похвалиха споразумението. \r\nПрез последните 15 месеца 225 души, спасени в морето, бяха приети в Германия. От онези, които вече са преминали през процедурата за убежище, почти на всеки двама (около 47 процента) е било позволено да остане в страната - или защото е бил признат за бежанец, или поради други причини, които възпрепятстват завръщането на мигранта в родината му. \r\n \r\n Тереза Герова", "date": "2019.10.03", "title": "Das Handelsblatt: Зеехофер поиска подкрепата на кабинета в Берлин за плана за разпределение на спасените в Средиземно море мигранти"}
{"url": "http://www.focus-news.net/news/2019/10/03/2704685/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Хърватската асоциация на журналистите оцени като недопустим хода на президента на страната Колинда Грабар-Китарович , която забрани на журналистите да задават въпроси при официалното обявяване на кандидатурата й за нов петгодишен мандат, пише сплитското издание  Slobodna Dalmacija . \r\nЕкспертите коментираха представянето на кандидатурата на Колинда така: „Беше катастрофално, президентът направи театър... Това доказва, че всичко е било режисирано, и то лошо режисирано“. \r\nИзтече и транскрипция от изказването на Колинда Грабар-Китарович, в която ясно се виждат инструкциите на какво трябва тя да се усмихва и какво да не коментира. \r\n„Задаването на въпроси в обществен интерес е не само право на журналистите, но и тяхната работа. Ако не им се предоставя такава възможност, чувството за съществуване на журналистиката е напълно загубено. Подобно отношение към медиите от длъжностните лица и политиците е в пълно противоречие с демократическите стандарти и е свойствено на тоталитарните системи, които президентът не пропуска да осъди в публичните си изявления. Че не е искрена в тези си изказвания си пролича ясно от днешната забрана на медиите да си вършат работата“, коментират от Асоциацията. \r\nХАЖ смята, че тази мярка отразява най-добре отношението на президента на Хърватия към журналистите през последните пет години. Според асоциацията, тя се държи като единствен притежател на микрофона, което е обидно за журналистическата професия. \r\n„ХАЖ отдавна предупреждава, че настоящият президент, подобно на предшествениците си на поста през последните почти 20 години, не провежда редовни пресконференции и същите лоши практики се провеждат през последните петнадесет години от всички хърватски правителства. Всъщност, все по-често на публичните изяви на най-висшите длъжностни лица не се допускат въпроси от журналисти“, гласи позицията на журналистическата организация. \r\n*** \r\n  Инвестиране на стотици милиони евро. Удвояване на икономическия растеж. Икономическа зона във всеки град в Косово. Увеличение на заплатите и пенсиите. Десетки хиляди нови работни места. Това са някои от обещанията, с които политическите партии обещават да създават „рай“ за гражданите. Но тази красива мечта ще остане жива само до неделя, когато ще се проведат предсрочните парламентарни избори в страната, тъй като много от обещанията се оценяват като напълно нереалистични, пише електронното издание на прищинския ежедневник  Zeri . \r\nМегаломанските обещания се превърнаха в тенденция на политическите субекти преди каквито и да било избори. Както и в миналото, и в настоящата предизборна кампания кандидатите за премиер на Република Косово не се пазаят от големите обещания, които са несъстоятелни с оглед държавния бюджет. \r\nСред тези пресилени предизбори обещания е увеличаване на икономическия растеж от 6 на 9 процента. Но представители на гражданското общество са наясно, че подобен скок е невъзможен. \r\nПрез осемте дни от началото на кампанията бяха дадени и обещания за създаване на икономически зони във всеки град в Косово, както и инвестиции от стотици милиони евро. Досега партиите са заложили около 20 фонда, включително фонд за устойчива заетост, който достига 200 милиона евро. \r\nЕкспертите по политически въпроси смятат, че значителна част от тези обещания ще останат неизпълнени. Така че след деня на изборите всичко ще се върне към реалността и „райът\", обещан от политиците, ще свърши. \r\n*** \r\n  От Съветът на Европейския съюз информират МИА, че не са приети нови проектозаключения за Македония и Албания на проведения във вторник посланически съвет в Брюксел, на който финландското председателство се надяваше да се постигне напредък в дискусията за разширяването на Съюза, пише македонският вестник  „Денешен“ . \r\n„Сутринта имаше кратък преглед на позициите на всички страни-членки на ЕС. Пак същите страни изказаха подкрепа за бързо започване на преговорите с двете държави, главно Източно и Южноевропейските членове, Холандия показа, че е по-добре настроена към Северна Македония, отколкото към Албания, Белгия смята, че е важна вътрешната реформа в ЕС, но от френска страна все още няма конкретна окончателна позиция“, заявиха пред МИА дипломати от западните страни, присъствали на събранието. \r\nЗасега, официално, Париж се придържа към добре познатата формула, че „подкрепя европейската перспектива на страните от Западните Балкани“. В детайли тази позиция означава следното:  балканските страни трябва да напреднат още по два критерия – зачитане на върховенството на закона и борбата с корупция. Според Париж, въпросът за приемане на нови членки в ЕС трябва да се разгледа, след като бъдат осъществени редица ключови вътрешни реформи в Съюза преди това. \r\nОт Съвета казват, че не се очаква Франция да дефинира ясно своята позиция преди Съвета по общи работи на ЕС на 15 октомври в Люксембург, но не е изключено въпросът да бъден поставен на лидерите на ЕС, които ще се срещнат два дни по-късно в Брюксел. \r\n„Президентът Макрон ще вземе решението лично от името на Франция“, твърдят дипломатите. \r\nСпоред други дипломатически източници от Съюза, изборът да се вземе решение на ниво президенти и премиери на държави и правителства е стратегия на Париж за справяне с натиска на страните, които искат бързо отваряне на преговорите с двете страни. \r\nПродължава да е неизвестна и позицията на Нидерландия, която се очаква да бъде обявена идната седмица. Според сигналите от холандския парламент и външното министерство на Хага, е много вероятно Нидерландия да поиска разделяне на Скопие и Тирана и по-високи изисквания към Албания. \r\nТова е в съответствие с позицията на германския Бундестаг, който наскоро гласува за ясна подкрепа за Македония, но показа раздвоение за Албания. \r\nДипломатите в Македония се страхуват, че ако се стигне до такъв сценарий, определени страни-членки може да настояват Скопие и Тирана да са в пакет и да се противопоставят на започване на преговори само със Северна Македония. \r\nПозицията на тези страни се основава на опасението, че преговорите само със Скопие биха причинили недоволство в Албания и биха могли да имат отрицателни последици за стабилността в региона, както и за диалога между Прищина и Белград. \r\nПривържениците на Македония, от друга страна, напомнят, че липсата на награда за Македония за компромиса по спора с името изпраща „много опасен“ сигнал до Белград, който „не вижда причина“ да поеме политически риск по въпроса за Косово, обясняват европейски дипломати, запознати със съдържанието на дискусиите между държавите-членки. \r\n*** \r\n  Общият брой на смъртните случаи в Гърция през 2018 г. надминава броя на ражданията за осма поредна година, показват официални данни на ЕЛСТАТ, от които става ясно, че нацията губи битката за повишаване на раждаемостта, пише електронното издание на вестник  Kathimerini . \r\nПрез 2018 г. населението регистрира нетна загуба от 33 857 души спрямо година по-рано, тъй като е имало 86 444 раждания (45 686 момчета и 42 867 момичета) и 120 297 смъртни случая, показват данни, събрани от Гръцката статистическа служба. \r\nБроят на ражданията падна до най-ниското си ниво от  1932 г., когато бяха регистрирани 85 523 раждания. Демографският обрат е от 2011 г. \r\nЮжните Егейски острови и Крит бяха единствените части на страната, където ражданията надминаха смъртността през миналата година. \r\nНаселението на Гърция застарява и намалява през последните години поради ниската раждаемост и увеличаването на емиграцията на младите хора поради бруталната финансова криза. \r\nЕкспертите предупреждават, че до 2050 г. населението на Гърция ще намалее с между 800 000 и - според по-песимистичните оценки - 2,5 милиона души. Новото консервативно правителство обеща да предостави помощ от 2000 евро на всяко дете, родено в страната след 2020 г. \r\nДетската смъртност в Гърция миналата година е била 3,47 на 1000 живородени деца, като общо 300 бебета са починали преди да навършат една година. Коефициентът се повиши с малко в сравнение с 2017 г. \r\nСпоред ЕЛСТАТ едно от седем (14,3 процента) бебета, родени в Гърция през 2018 г., са имали майка, която е гражданин на друга държава, докато огромното мнозинство (91,2 процента) са на двойки, които са били женени или са подписали споразумение за съжителство. Средната възраст на майките при първо раждане е била 31,5, от 30,5 през 2011 г. и 31 през 2014 г. \r\nЕЛСТАТ отбелязва, че общият брой на сватбите и споразуменията за съжителство през 2018 г. е 53 797. Църковните сватби достигнаха 24 418 (45,4%), а гражданските сватби - 23 010 (42,8%), докато 6 369 двойки (11,8%) подписаха споразумения за съвместно съжителство - включително 286 пакта между еднополови двойки. \r\nБроят на двойките, избрали да подпишат договор за съвместно съжителство, непрекъснато се увеличава, тъй като институцията е въведена за първи път преди около 10 години. Броят нарасна от 4 921 през 2017 г. до 6 669 за миналата година, което е 30% увеличение.", "date": "2019.10.03", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/10/03/2704675/tri-nezakonni-orazhiya-sa-izzeti-pri-proverka-na-chasten-imot-v-berkovitsa.html", "text": "Три незаконни оръжия са иззети при проверка на частен имот в Берковица. Това съобщиха от  ОДМВР - Монтана . Акцията е проведена на 2 октомври 2019 г. след получена информация за незаконно притежание и съхранение на оръжие и боеприпаси. Криминалисти от РУ - Берковица са провели специализирана полицейска операция за противодействие на държането на общоопасни средства. При извършено претърсване в частен дом в гр. Берковица, собственост и обитаван от 69-годишен жител са намерени и иззети 3 огнестрелни оръжия без надлежно разрешително, 2 от които без марка и модел и с неустановен калибър и едно марка \"Щаер\", модел м.95. По случая е образувано досъдебно производство. Притежателят не е задържан в РУ - Берковица за срок от 24 часа поради здравословни причини. Работа по документиране на случая продължава РУ - Берковица.", "date": "2019.10.03", "title": "Три незаконни оръжия са иззети при проверка на частен имот в Берковица"}
{"url": "http://www.focus-news.net/news/2019/10/03/2704691/tyaloto-na-60-godishen-mazh-e-namereno-v-doma-mu-v-selo-samoranovo-v-oblast-kyustendil.html", "text": "Тялото на 60-годишен мъж е намерено в дома му в село Самораново. Това съобщиха от  Областна дирекция на МВР – Кюстендил . При извършения оглед на място следи от насилие не са установени. Тялото е закарано за аутопсия в кюстендилската болница. По случая е образувано досъдебно производство в Районно управление на МВР – Дупница, уведомен е дежурен прокурор.", "date": "2019.10.03", "title": "Тялото на 60-годишен мъж е намерено в дома му в село Самораново в област Кюстендил"}
{"url": "http://www.focus-news.net/news/2019/10/03/2704684/politico-zapochva-chetvartiyat-den-na-izslushvaniyata-na-kandidatite-za-ek.html", "text": "Европейската редакция на изданието  Politico  представя програмата на четвъртия ден на изслушванията в Европейския парламент на кандидатите за новия състав на Комисията, предложени от новоизбрания й председател Урсула фон дер Лайен. \r\n \r\nРедът на изслушванията: \r\n \r\n10.00-13.00 ч. (българско време)  \r\nПаоло Джентилони, кандидат за комисар, Икономика  \r\nКомисия по икономически и парични въпроси  \r\n  \r\n10.00-13.00 ч.  \r\nКадри Симсон, кандидат за комисар, Енергетика  \r\nКомисия по промишленост, изследвания и енергетика  \r\n   \r\n15.30-18.30 ч.  \r\nВиргиниюс Синкявичюс,  кандидат за комисар, Околна среда и океани  \r\nКомисия по околна среда, обществено здраве и безопасност на храните / Комисия по рибно стопанство  \r\n   \r\n15.30-18.30 ч.  \r\nЙоханес Хан, кандидат за комисар, Бюджет и администрация  \r\nКомисия по бюджети / Комисия по бюджетен контрол  \r\n   \r\n19.30-22.30 ч.  \r\nМаргаритис Схинас, кандидат за заместник-председател, Съхраняване на европейския ни начин на живот  \r\nКомисия по правни въпроси / Комисия по култура и образование  \r\n \r\n19.30-22.30 ч.  \r\nДубравка Шуица, кандидат за заместник-председател, Демокрация и демография  \r\nКомисия по конституционни въпроси  \r\n \r\n Тереза Герова", "date": "2019.10.03", "title": "Politico: Започва четвъртият ден на изслушванията на кандидатите за ЕК"}
{"url": "http://www.focus-news.net/news/2019/10/03/2704686/d-r-lyudmila-emilova-dietolog-esenta-e-mnogo-podhodyasht-sezon-za-izvarshvane-na-plodolechebni-dieti.html", "text": "Есента е много подходящ сезон за извършване на плодолечебни диети. Това каза в интервю за  Радио „Фокус” – Варна  диетологът д-р Людмила Емилова. По думите ѝ това е възможно поради изключително голямото изобилие от най-различни плодове, расли на слънце, наситени на ензими, витамини, минерални соли, микроелементи, антиоксиданти, и всякакви полезни противоракови и увеличаващи защитните функции на организма вещества. Според нея консумацията на тези полезни храни укрепва имунитета и ни прави по-устойчиви на всякакви външни фактори, което дава отражение и на външният ни вид. \r\n„В плодовете се съдържат вещества, които оказват положително влияние на кожата, косата и ноктите. Всичко приема хубав облик с консумация на голямо количество плодове, които можем да си позволим да ядем в този сезон”, посочи д-р Емилова. Тя уточни, че благотворното действие на пресните растителни храни е особено повишено, когато хората се подлагат изцяло на програма, включваща плодове и фрешове. \r\n„Независимо дали ще е за период от 5, 10, 15, 20 или повече дни, това е страхотен начин да изчистим организма си от токсините и да свалим килограми, които са за сметка на отровните, ненужни вещества. Така ставайки по-стройни, със сигурност ставаме и по-здрави, а от това по-хубаво няма”, подчерта д-р Людмила Емилова. \r\nДесислава ВАСИЛЕВА", "date": "2019.10.03", "title": "Д-р Людмила Емилова, диетолог: Есента е много подходящ сезон за извършване на плодолечебни диети"}
{"url": "http://www.focus-news.net/news/2019/10/03/2704688/deputatite-prieha-promeni-v-zakona-za-borba-s-trafika-na-hora-na-vtoro-chetene.html", "text": "Депутатите приеха промени в Закона за борба с трафика на хора на второ четене, предаде репортер на  Агенция „Фокус“ . Измененията са внесени от Министерски съвет. Те са продиктувани от необходимостта за спазване на международните правни инструменти, по които България е страна, както и от нуждата да се отстранят противоречия в разпоредби, които практиката е доказала за неприложими. Промените са свързани с развитието в институционалната рамка за противодействие на трафика на хора, както и с приетия от Министерски съвет Национален механизъм за насочване и подпомагане на жертви на трафик.Промените, свързани с привеждане на националното законодателство с изискванията на международните правни норми, са породени от необходимостта за ефективно прилагане на Конвенцията на Съвета на Европа за борба с трафика на хора. Конвенцията въвежда наднационални минимални стандарти и механизми за третиране жертвите на трафик, както и за оказването на необходимата им подкрепа и закрила. Конвенцията, която е в сила за Република България от 2007 г., предвижда т. нар. период за възстановяване и размисъл, който се предоставя на жертвите на трафик на хора за първоначално възстановяване след травмата, причинена от трафика и експлоатацията, за прекъсване на връзките с трафиканта, както и за вземане на съзнателно и информирано решение дали да съдействат за наказателното преследване на дееца. Важен момент в промените е регламентирането на международноправния статут на Националната комисия за борба с трафика на хора (НКБТХ) като национален орган за докладване. Досега НКБТХ изпълняваше изпълнява тази функция, което налага необходимостта статутът да бъде уреден и на законодателно ниво. \r\nДеница КИТАНОВА", "date": "2019.10.03", "title": "Депутатите приеха промени в Закона за борба с трафика на хора на второ четене"}
{"url": "http://www.focus-news.net/news/2019/10/03/2704692/zhitelite-na-selata-dragomir-i-kozanovo-v-oblast-plovdiv-sa-s-narusheno-vodopodavane-zaradi-avarii.html", "text": "Жителите на селата Драгомир и Козаново в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Очаква се нормалното водоподаване към засегнатите домакинства да бъде възстановено до 17.00 часа днес. \r\nС нарушено водоподаване днес са също живущите в град Куклен, заради на помпена станция. Екипите на водоснабдителното дружество отстраняват аварии също на ул. „Люляк“ в град Карлово, както и в района на улиците „Дон“, „Колоездачна“, „Самара“, „Иван Андонов“, „Гладстон“ и „Велико Търново“. \r\nТони МИХАЙЛОВ", "date": "2019.10.03", "title": "Жителите на селата Драгомир и Козаново в област Пловдив са с нарушено водоподаване заради аварии"}
{"url": "http://www.focus-news.net/news/2019/10/03/2704694/tri-medala-specheliha-karatistite-ot-svishtov-na-natsionalno-parvenstvo-po-kiokushin-karate.html", "text": "Три медала спечелиха каратистите от Свищов на Национално първенство по киокушин карате. Това съобщиха от пресцентъра на  Община Свищов . Национално първенство по Киокушин карате се проведе във Велико Търново през миналата седмица. В него в дисциплината „Кумите“ сили мериха деца на възраст между 11 и 14 години. Шестима състезатели от школата на сенпай Митко Божанов представиха град Свищов и клуб „Академик“. Трима от бойците бяха наградени с медали и грамоти след срещите. \r\nПовод за гордост е вице шампионската титла на Галена Димитрова. Тя спечели сребърно отличие в надпреварата. Останалите титли заслужиха Георги Николаев и Виктор Борисов. Тези състезатели бяха наградени с грамоти за трето място и донесоха по един бронзов медал за отбра. Останалите състезатели от школата, които изучават най-твърдия стил карате, не достигнаха до почетната стълбичка. Това бяха: Ясен Тодоров, Йоан Захариев и Иван Динев. \r\nСледващото състезание по киокушин карате е Националното първенство за деца до 10 години, което ще се проведе в Нови пазар на 13 октомври. \r\nОт месец октомври в СУ „Николай Катранов“ стартира обучението по киокушин карате. Ръководител на курсовете ще е треньорът на медалистите – сенпай Митко Божанов.", "date": "2019.10.03", "title": "Три медала спечелиха каратистите от Свищов на Национално първенство по киокушин карате"}
{"url": "http://www.focus-news.net/news/2019/10/03/2704687/okrazhniyat-sad-v-silistra-ostavi-v-aresta-direktora-na-direktsiya-mestni-danatsi-i-taksi-na-obshtina-tutrakan.html", "text": "Окръжният съд в Силистра остави в ареста директора на дирекция „Местни данъци и такси“ на Община Тутракан. Това съобщиха от  Апелативна прокуратура – Варна . Уважено е искането на Окръжната прокуратура в Силистра и съдът задържа под стража директора в община Тутракан за взет подкуп.  \r\nДиректорът на дирекция „Местни данъци и такси“ в община Тутракан Алекси Б., който бе задържан с подкуп от 255 лева на работното си място, от днес е с мярка за неотклонение „Задържане под стража“, след като състав на Силистренския окръжен съд уважи искането на Окръжната прокуратура в града. 60-годишнинят мъж бе привлечен като обвиняем за извършено престъпление по член 301, ал. 1 от Наказателния кодекс.  \r\nКато длъжностно лице той поискал парите от 40-годишния Севгинай А., за да бъде занижена оценката на луксозния му автомобил с цел заплащане на по-малък данък. Гражданинът, предложил и дал подкупа от 255 лева, също е обвиняем. С определение на съда му бе определена мярка за неотклонение „Парична гаранция“ от 5000 лева. В съдебната зала 40-годишният обвиняем се призна за виновен и изрази съжаление за действията си. Той ще отговаря за престъпление по член 304, ал. 1 от НК.  \r\nЗадържането на директора от община Тутракан като получател на подкупа и на гражданина, който го е дал, е станало след продължила близо шест месеца сериозна оперативна работа на ОД на МВР под ръководството на Окръжната прокуратура в Силистра.  \r\nОпределенията на Силистренския окръжен съд, с който са взети мерките за неотклонение на двамата обвиняеми, подлежат на обжалване пред Апелативния съд във Варна.", "date": "2019.10.03", "title": "Окръжният съд в Силистра остави в ареста директора на Дирекция „Местни данъци и такси“ на Община Тутракан"}
{"url": "http://www.focus-news.net/news/2019/10/03/2704689/afp-v-bagdad-se-chuvat-izstreli-vapreki-obyaveniya-komendantski-chas.html", "text": "Силите за сигурност са стреляли с бойни патрони, за да разпръснат протестите в Багдад, които се провеждат за трети пореден ден, въпреки че в сряда вечерта бе въведен комендатнски час, предава  AFP . \r\nНяколко десетки демонстранти са изгаряли автомобилни гуми в централния площад на столицата – Тахрир, но силите за борба с безредиците са ги изтласкали към страничните улици и са стреляли предупредително във въздуха, съобщава очевидец. \r\n \r\nПревод и редакция:", "date": "2019.10.03", "title": "AFP: В Багдад се чуват изстрели въпреки обявения комендантски час"}
{"url": "http://www.focus-news.net/news/2019/10/03/2704697/sport-barselona-pobedi-inter-s-21-sled-obrat-i-dva-gola-na-suares.html", "text": "Барселона победи след обрат Интер с 2:1 на своя \"Камп Ноу\" във втория мач на двата отбора в тазгодишното издание на Шампионската лига. \r\nГостите от Милано започнаха ударно срещата с гол след само 180 секунди, но усетът на Луис Суарес пред гола отново донесе трите точки за \"каталунците\" през второто полувреме.  \r\nСрещата на \"Камп Ноу\" започна по най-добрия начин за гостите, които още в 3-та минута поведоха в резултата. Стефано Сенси успя да изведе напред Лаутаро Мартинес, аржентинецът се пребори със Семедо и с перфектен удар по земя в далечния ъгъл разпечата вратата на \"блаугранас\" за 0:1. Малко след 15-та минута Гризман и Бускетс стреляха от дистанция, но неточно. В 37-та минута Мартинес бе изведен по идентичен при гола си начин и отново опита да стреля, но този път Семедо се справи и изби в корнер. Малко след това Сенси пробва изстрел от далеч, но неточно.  \r\nЧетири минути преди почивката Суарез отправи удар, който Ханданович спаси, а малко след това Меси пробва удара си от статично положение от над 30 метра и топката мина встрани от целта. След почивката Валверде пусна в игра Артуро Видал вместо Бускетс и това веднага даде резултат, като атаките на домакините станаха много по-остри и опасни. Интер очевидно прие играта в полето си и това даде много възможности пред каталунците. Така в 58-та минута именно Видал получи извън наказателното поле и центрира към Суарес, който от границата на пеналта стреля от воле и прати топката неспасяемо в долния ляв ъгъл на Ханданович. След изравнителния гол в игра се появи и Дембеле, който веднага след влизането си в игра отправи два много опасни удара по диагонал, но и двата не намериха очертанията на вратата.  \r\nКонте реши да пусне в игра двама дефанзивни играчи в лицето на Дамброзио и Галярдини, с което да укрепи още повече дефанса си, но това не даде резултат.  \r\nВ 84-та минута дойде и победния момент за домакините. Меси получи в центъра, елиминира един, след това втори до наказателното поле и пусна пас по конец към Суарес, който влезе на скорост сам срещу Ханданович и нямаше как да сбърка от няколко метра.  \r\n \r\nТака Барса остава на второто място в група F с 4 точки, колкото имат и Борусия (Дортмунд), но немците имат по-добра голова разлика. Интер пък остават само с една точка и са на третото място със Славия (Прага).", "date": "2019.10.03", "title": "Спорт: Барселона победи Интер с 2:1 след обрат и два гола на Суарес"}
{"url": "http://www.focus-news.net/news/2019/10/03/2704690/sofiyska-voda-vremenno-shte-prekasne-vodosnabdyavaneto-v-zhk-lev-tolstoy-i-chast-ot-zhk-nadezhda-2-na-4-oktomvri.html", "text": "„Софийска вода” временно ще прекъсне водоснабдяването в жк. „Лев Толстой“ и част от жк. „Надежда 2“ на 4 октомври. Това съобщиха от пресцентъра на  дружеството . \r\nВъв връзка с подмяна на сградно вдопроводно отклонение до бл. 43 в  жк. „Лев Толстой“ се налага спиране на водоподаването от 10.00  до 15.00 часа на клиентите на „Софийска вода”, живеещи в района на: жк. „Лев Толстой“; жк. „Надежда 2“- района между ул. „Дравски бой“, ул. „Ген. Никола Жеков“, бул. „Рожен“, бул. „Ломско шосе“; ул. „Република“, ул. „Йордан Хаджиконстантинов Джинот“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „ Йордан Хаджиконстантинов Джинот“ ъгъла с ул. „Република“.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.03", "title": "„Софийска вода” временно ще прекъсне водоснабдяването в жк. „Лев Толстой“ и част от жк. „Надежда 2“ на 4 октомври"}
{"url": "http://www.focus-news.net/news/2019/10/03/2704698/fotoizlozhba-osvobozhdenieto-na-dobrudzha-po-vreme-na-parvata-svetovna-voyna-1916-1917-g-e-predstavena-v-dobrich.html", "text": "Фотоизложба „Освобождението на Добруджа по време на Първата световна война 1916 – 1917 г.“ е представена в музея в Градски парк „Св. Георги“ в Добрич, предаде кореспондент на  Радио „Фокус” – Варна . Експозицията е част от интерактивната образователна игра „Търси се Добруджа“, която Община град Добрич започна на 1 октомври. Изложбата е създадена по проект NETWORLD, по Програма „Дунав 2014 – 2020“, по който Регионален исторически музей – Добрич работи.  \r\nБогатият снимков материал показва победния поход на Българската армия на добруджанския фронт по време на Първата световна война. Специално място е отделено на боевете при Тутракан в периода 5 - 6 септември 1916 г. и при Добрич в дните от 5 до 7 септември 1916 г., влезли в историята като Тутраканска и Добричка епопеи. Проследяват се бойните действия в Северна Добруджа и освобождаването на цялата област от румънска окупация.  \r\nАвтори на изложбата са Радослав Симеонов, главен експерт в Дирекция „Социална политика“ към Министерство на отбраната и Петър Бойчев, директор на Исторически музей в Тутракан. Използваните фотоси са от фондовете на Регионален исторически музей – Добрич и Исторически музей – Тутракан, както и от частни колекции.  \r\nЖулиета НИКОЛОВА", "date": "2019.10.03", "title": "Фотоизложба „Освобождението на Добруджа по време на Първата световна война 1916 – 1917 г.“ е представена в Добрич"}
{"url": "http://www.focus-news.net/news/2019/10/03/2704693/die-sueddeutsche-zeitung-dzhamiite-v-germaniya-otvaryat-vratite-si-i-ne-samo-za-myusyulmani.html", "text": "В деня на честването на германското единство джамиите във ФРГ отварят врати за посетители – при това не само за изповядващи ислям, отбелязва електронното издание на най-тиражираният вестник в страната -  Die Sueddeutsche Zeitung . \r\nНационалният ден на отворените врати на джамиите се провежда от 1997 г. насам - традиционно на 3 октомври. Целта му е да насърчава обмена между културите. Миналата година около 900 джамии в Германия отвориха вратите си за изповядващи други религии. В събитието тази година се включват над 88 джамии, включително управлявани от Турско-ислямския съюз по религиозните въпроси (ДИТИБ). Мотото тази година е „Хората правят родината“.  \r\n \r\n Тереза Герова", "date": "2019.10.03", "title": "Die Sueddeutsche Zeitung:  Джамиите в Германия отварят вратите си – и не само за мюсюлмани"}
{"url": "http://www.focus-news.net/news/2019/10/03/2704701/vav-veliko-tarnovo-zapochna-kampaniya-za-kupuvane-na-nov-videolaringoskop-za-otdelenieto-po-neonatologiya-na-mobal-d-r-stefan-cherkezov.html", "text": "Във Велико Търново започна кампания за купуване на нов видеоларингоскоп за Отделението по неонатология на МОБАЛ „Д-р Стефан Черкезов“. Това съобщи за  Радио „Фокус“ – Велико Търново  Мирела Дончева, експерт по връзки с обществеността на лечебното заведение. Апаратът ще послужи при неинвазивно прилагане на медикаменти в дихателните пътища на новородените и интубация. \r\nВ момента в отделението има седем интензивни деца, от които две двойки близнаци. \r\nНачало на акцията даде младо семейство (пожелало да остане анонимно), което дари 1000 лева събрани по време на сватбеното им тържество. \r\nЕкипът на отделението благодари за благородният жест. \r\nВсеки, който желае, може да се включи в инициативата и да помогне с каквото може. Повече информация можете да получите на място в болничната структура. \r\nЛуиза ТРАНЧЕВА", "date": "2019.10.03", "title": "Във Велико Търново започна кампания за купуване на нов видеоларингоскоп за Отделението по неонатология на МОБАЛ „Д-р Стефан Черкезов“"}
{"url": "http://www.focus-news.net/news/2019/10/03/2704696/svilen-cheshmedzhiev-bdzp-tsarskiyat-orel-e-svetovno-zastrashen-vid-ima-ne-poveche-ot-30-broya-v-stranata.html", "text": "Царският орел е световно застрашен вид, който има не повече от 30-бройки в страната. Това каза Свилен Чешмеджиев - регионален координатор и отговорник природозащитни дейности в Българско дружество за защита на птиците (БДЗП), в интервю за  Агенция „Фокус” . „Европейският ден на птиците ще акцентираме върху тези световно застрашени видове. Това са египетският лешояд, царския орел и ловен сокол през зимата, червеногушата гъска. Във връзка с предприетите мерки за опазване на застрашените видове, Чешмеджиев поясни, че се предприемат различни мерки.  \r\n„Например царският орел, наши колеги, доброволци опазват гнездата, правят изкуствени гнезда, засаждат тополи, за други правят редовен мониторинг. Царският орел е световно застрашен вид, който се среща в южната част на страната най-вече в планината Сакар, има не повече от 30 броя в страната. По време на размножителния сезон на птиците, тези 30 гнезда, които са известни има наши доброволци, които ги охраняват, тъй като самият вид е много чувствителен към човешко безпокойство и ако има нарушение в дадено гнездо например бракониерска сеч или много силно безпокойства близо до гнездото, нашите доброволци успяват да спрат този лимитиращ фактор и по този начин да помогнат на орела да отгледа своите малки успешно, коментира още Чешмеджиев. \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.10.03", "title": "Свилен Чешмеджиев, БДЗП: Царският орел е световно застрашен вид, има не повече от 30 броя в страната"}
{"url": "http://www.focus-news.net/news/2019/10/03/2704700/nad-30-kg-kanabis-i-49-kg-bezaktsizen-tyutyun-sa-izzeti-pri-politseyska-aktsiya-v-oblast-yambol.html", "text": "Над 30 кг канабис и 49 кг безакцизен тютюн са иззети при полицейска акция в областта. Това съобщиха от  ОДМВР – Ямбол . Специализираната полицейска операция е проведена на 2 октомври в изпълнение на плана за противодействие на конвенционалната престъпност. В хода на полицейските действия в землището на село Стефан Караджово са открити растения от рода на конопа и свалена от стеблата зелена листна маса около 26 кг. Изяснена е съпричастността, към отглеждането на растенията, на двама мъже на 24 и 27 години от Ямбол. Двамата са задържани за срок до 24 часа. Процесуално-следствените действия-продължават под ръководството на Районна прокуратура – Елхово.  \r\nПроверка в частен имот в село Бояджик установила, че 31-годишният собственик държи в дома си около 5 кг. полусуха тревиста маса, която на наркотест е реагирала положително на канабис. Разследването продължава под ръководството на Районна прокуратура – Ямбол.   \r\nНа частен адрес в Ямбол, обитаван от 55-годишна жена, са намерени и иззети 45 кг тютюн и 1400 къса саморъчно свити цигари, без акцизен бандерол. В хода на полицейските действия в местността Курткая в землището на Ямбол от имот, ползван от 43-годишен мъж, са иззети 4 кг нарязан тютюн, без акцизен бандерол. Работата по случаите продължава.", "date": "2019.10.03", "title": "Над 30 кг канабис и 49 кг безакцизен тютюн са иззети при полицейска акция в област Ямбол"}
{"url": "http://www.focus-news.net/news/2019/10/03/2704699/hristo-naydenski-ban-sazdavaneto-na-vaksina-sreshtu-achs-e-slozhen-nauchen-vapros-zashtoto-iziskva-dobroto-poznavane-na-virusa-i-gostopriemnika.html", "text": "Създаването на ваксина срещу АЧС е сложен научен въпрос, защото изисква доброто познаване на вируса и гостоприемника. Това каза за сутрешния блок  „Добро утро, България“  на  Радио „Фокус“  директорът на Института по микробиология към БАН Христо Найденски. „Познавайки вируса ще трябва да изградим стратегия, в каква насока да върви разработването на една ваксина, защото от научна гледна точка има няколко подхода. Ние сме работили по един от тези подходи за създаване на ваксина срещу класическа чума свине. Целта е да се създаде жив вектор, който да пренася вирусния антиген и да може да създава имунитет в животните“, обясни той. Христо Найденски уточни, че подходът за създаването на ваксина за класическата чума свине може да се използва за база за ваксина срещу АЧС. „Тематичните направления, в които се развиваме, са много динамични. В БАН водихме такива изследвания в началото на 21 в. а сега влизаме в по-напреднал етап, промениха се тематичните направления, но при осигуряване на научна програма и консорциум от учени, които имат опит в тези направления, вирусолози, монолози и микробиолози – би могло да се започне работа по една такава ваксина“, обясни той. Найденски допълни, че към момента не се обсъжда разработването на такава ваксина. След разговор със земеделския министър Десислава Танева е станало ясно, че министерството на този етап има нужда да се разработят и проведат изследвания относно ролята на векторите при пренасянето на вируса в обкръжаващата среда, обобщи директорът на Института по микробиология.  \r\nЕлеонора ЧОЛАКОВА", "date": "2019.10.03", "title": "Христо Найденски, БАН: Създаването на ваксина срещу АЧС е сложен научен въпрос, защото изисква доброто познаване на вируса и гостоприемника"}
{"url": "http://www.focus-news.net/news/2019/10/03/2704704/dvama-dushi-sa-zaginali-pri-katastrofa-mezhdu-dva-tir-a-na-patya-karnobat-lazarevo-v-rayona-na-selo-valchin.html", "text": "Двама души са загинали при катастрофа между два ТИР-а на пътя Карнобат - Лазарево в района на село Вълчин. Това съобщи за  Радио „Фокус” – Бургас  Цветелина Рандева от ОДМВР - Бургас. Инцидентът е станал около 10.20 часа тази сутрин на 5 км след село Вълчин в посока Карнобат. Причината е челен сблъсък между два ТИР-а (единият с българска, а другият с турска регистрация). В резултат двамата водачи са загинали. Пътната отсечка се затваря до приключване на огледа и изтегляне на катастрофиралите товарни автомобили. Обходни маршрути: от Карнобат се пускат само в посока Карнобат и Сливен, а минаващите през Ришки проход – през Сунгурларе, Котел, Петолъчката.", "date": "2019.10.03", "title": "Двама души са загинали при катастрофа между два ТИР-а на пътя Карнобат - Лазарево в района на село Вълчин"}
{"url": "http://www.focus-news.net/news/2019/10/03/2704703/kongresmen-sasht-shte-provedat-nay-golemite-ucheniya-v-evropa-ot-studenata-voyna.html", "text": "САЩ възнамеряват да проведат най-големите военни учения в Европа от Студената война. Това заяви калифорнийският конгресмен от Демократическата партия Джон Гараменди, член на комисията на Палатата на представителите за въоръжените сили, в изказване на заседание на Варшавския форум по сигурността, предава  ТАСС . \r\n„САЩ, в сътрудничество с други страни, ще проведат най-големите от времето на Студената война европейски военни учения“, заяви политикът. „Целта на маневрите ще е укрепване на нашата отбрана и взаимодействието със съюзниците“, подчерта Гараменди. \r\n„Конгресът смята, че НАТО има ключово значение за нашата и вашата сигурност“, заяви той в обръщението си към участниците във форума, като призова руските власти „дори да не се съмняват в ангажираността на Америка към НАТО“. \r\n \r\nПревод и редакция:", "date": "2019.10.03", "title": "Конгресмен: САЩ ще проведат най-големите учения в Европа от Студената война"}
{"url": "http://www.focus-news.net/news/2019/10/03/2704706/45-godishen-mazh-e-shofiral-s-302-promila-alkohol-v-kardzhali.html", "text": "45-годишен мъж е шофирал с 3,02 промила алкохол в Кърджали. Това съобщиха от  ОДМВР – Кърджали . Бързо производство е образувано в РУ-Кърджали за управление на автомобил след употреба на алкохол. Около 16,30 часа вчера на бул. “Христо Ботев“ в областния град бил проверен 45-годишен водач на „Опел“. Тестът за алкохол на шофьора отчел 3,02 промила. Издаден е талон за медицинско изследване, но е отказана кръвна проба за анализ. Сектор „Охранителна полиция“ и разследващ полицай продължават работата по случая.", "date": "2019.10.03", "title": "45-годишен мъж е шофирал с 3,02 промила алкохол в Кърджали"}
{"url": "http://www.focus-news.net/news/2019/10/03/2704709/svetlana-hadzhieva-rb-nikolay-vranchev-smolyan-poluchihme-darenie-s-knigi-na-lyubomir-levchev.html", "text": "Регионална библиотека „Николай Вранчев“ – Смолян получи дарение от дъщерята на вече покойният почетен гражданин на Смолян Любомир Левчев. Това каза в интервю за    Радио „Фокус“ – Смолян   Светлана Хаджиева, директор на институцията. Дарението, което още се обработва, е на книги с автографи на различни писатели, сред които Вера Мутафчиева, Свобода Бъчварова, Камен Калчев, Николай Христозов и много други. Тези произведения ще бъдат обособени в колекция „Любомир Левчев” и ще бъде на разположение на нашите потребители, отбеляза Хаджиева.  \r\n„Фондът на Регионална библиотека „Николай Вранчев” наброява 249 134 библиотечни единици. През 2019 г. са обработени 1384 тома на стойност около 15 000 лв. Като дарение през тази година досега сме получили 748 тома. Най-големите ни дарители са Национална библиотека „Св. св. Кирил и Методий”, УниБит, Сдружение за градски читални, много местни автори и граждани“, каза още Хаджиева. \r\nНели ГЕРГЬОВСКА", "date": "2019.10.03", "title": "Светлана Хаджиева, РБ „Николай Вранчев“ – Смолян: Получихме дарение с книги на Любомир Левчев"}
{"url": "http://www.focus-news.net/news/2019/10/03/2704707/kathimerini-ministarat-na-migratsiyata-na-gartsiya-e-v-ankara-na-fona-na-uvelicheniya-bezhanski-potok.html", "text": "Министърът на миграцията на Гърция Йоргос Кумуцакос пристигна на посещение в Анкара, за да обсъди увеличения бежански поток към гръцките острови през последните месеци с министъра на вътрешните работи на Турция Сюлейман Сойлу, съобщава електронното издание на вестник  Kathimerini . \r\nДвамата министри ще се съсредоточат върху прилагането на Декларацията ЕС-Турция от 2016 година, се казва в съобщението до пресата от гръцкото ведомство. \r\n„Всички ще спечелим, ако потокът бъде ограничен ефективно. Но всичко това зависи от волята на Анкара. Ще се опитаме да използваме каналите за комуникация, да разработим система за сътрудничество в рамките на споразумението ЕС-Турция“, обяснява Кумуцакос. \r\n„Проблемът не е двустранен, но е двустранно измерение на споразумението ЕС-Турция“, добавя министърът. \r\nВ обръщение към членовете на комисията по външни работи и отбрана на парламента в сряда, Кумуцакос заяви, че е имало 200-процентен скок в броя на пристигащите мигранти през последните пет месеца и че договорът между ЕС и Турция е работило до 2017 г., но от 2018 г. е регистрирано „впечатляващо увеличение“. \r\n \r\nПревод и редакция:", "date": "2019.10.03", "title": "Kathimerini: Министърът на миграцията на Гърция е в Анкара на фона на увеличения бежански поток"}
{"url": "http://www.focus-news.net/news/2019/10/03/2704708/ogranicheno-e-dvizhenieto-po-pat-ii-73-karnobat-shumen-prez-rishki-prohod-v-uchastaka-karnobat-valchin-zaradi-katastrofata-mezhdu-dva-tir-a.html", "text": "Временно е ограничено движението по път II-73 Карнобат – Шумен през Ришки проход в участъка Карнобат – Вълчин поради катастрофа. Това съобщиха от пресцентъра на  Агенция „Пътна инфраструктура“ . Обходеният маршрут е през пътен възел „Петолъчката“  –  Пъдарево – Сунгурларе – Лозарево и обратно.", "date": "2019.10.03", "title": "Ограничено е движението по път II-73 Карнобат – Шумен през Ришки проход в участъка Карнобат – Вълчин заради катастрофата между два ТИР-а"}
{"url": "http://www.focus-news.net/news/2019/10/03/2704705/reuters-ep-ne-smyata-che-predlozhenieto-na-dzhonsan-za-brekzit-predstavlyava-baza-za-sporazumenie.html", "text": "Групата за Брекзит на Европейския парламент вярва, че предложението на британското правителство за Брекзит „не представлява база за споразумение“, съобщава  Reuters , като се позовава на видяно от агенцията проектоизявление, което ще бъде публикувано по-късно в четвъртък. \r\nОтделно от това високопоставен служител в Брюксел заяви, че предложението на британския премиер Борис Джонсън „няма да може да полети“, до голяма степен, защото не предлага решение за границата между Република Ирландия и Северна Ирландия след излизането на Обединеното кралство от митническия съюз на ЕС. \r\n \r\nПревод и редакция:", "date": "2019.10.03", "title": "Reuters: ЕП не смята, че предложението на Джонсън за Брекзит „представлява база за споразумение“"}
{"url": "http://www.focus-news.net/news/2019/10/03/2704712/vremennata-anketna-komisiya-za-nap-prie-reshenie-za-udalzhavane-na-sroka-si-na-deystvie.html", "text": "Временната анкетна комисия за НАП прие решение за удължаване на срока си на действие,  предаде репортер на  Агенция „Фокус“ . Предложението направи председателят на Комисията Красимир Ципов. Проектът на решение предвижда работата на временната анкетна комисия да бъде удължена до 30 ноември 2019 г. \"За\" предложението гласуваха единодушно 9 народни представители, без \"против\" и въздържали се\",с което то бе прието. Окончателното решение трябва да бъде взето от пленарна зала. За времето на работа на комисията до момента са проведени четири заседания, в които са изслушани представители на ДАНС, Комисията за защита на личните данни, представители на Държавна агенция „Електронно управление“ и Апелативната специализирана прокуратура и на Специализираната прокуратура. Идеята е да бъдат поканени представители на Нотариалната камара, на Висшия адвокатски съвети на други институции, за да се установи наличието на проблеми, свързани с ежедневната дейност, причинени от теча на данни на НАП.  \r\n От БСП в лицето на проф. Румен Гечев  заявиха, че подкрепят удължаването с условието това да е единственото удължаване на срока на действие на тази комисия. „Очакваме договорите между НАП и софтуерните фирми“, допълни проф. Гечев. Той отчете, че БСП проявява изключителен интерес. „Проведете разговори с министъра на финансите и в удобно за него и за нас време, да направим една среща“, допълни още проф. Гечев.  \r\n Заместник-председателят на ПГ на ДПС Халил Летифов  също изрази подкрепата си за удължаването на комисията. Той обърна внимание, че настоящият период също ще бъде натоварен. „Това е логично решение, защото това решение за почивката е добре и за кампанията и за Народното събрание\", каза той и отчете, че срокът на действие на комисията в същото време не е толкова дълъг, както изглежда докрая на ноември. \"Не съм сигурен, че ще успеем да свършим“, допълни още Летифов.  \r\nОт своя страна  председателят на Комисията и депутат от ГЕРБ Красимир Ципов  заяви, че на заключителните заседания да бъдат изслушани освен НАП и представители на Министерство на финансите. „Така че ще бъде предадено вашето предложение“, допълни още Ципов. Депутатът от ГЕРБ прояви разбиране и към  аргументите на Халил Летифов и заяви, че не е необходимо срокът на работа да бъде удължен след 30 ноември 2019 г.  \r\n „Фокус“  припомня:  \r\nКомисията бе създадена на 25 юли 2019 г. от Народното събрание. Проекторешението бе внесено от председателят на ПГ на ГЕРБ д-р Даниела Дариткова и група народни представители. \"За\" създаване на комисията гласуваха единодушно 171 депутати. Съгласно решението срокът на действие на комисията е до три месеца. Комисията ще трябва да проучи всички факти и обстоятелства около случая с източване на информация от електронните бази данни на НАП. За председател на комисията бе избран народният представител от ГЕРБ Красимир Ципов. За заместник-председател проф. Румен Гечев от БСП. Членове на комисията ще бъдат Маноил Манев и Александър Иванов от ГЕРБ, Явор Божанков и Иван Иванов от БСП, Емил Димитров, Валентин Касабов, Маргарита Николова от \"Обединени патриоти\", Ахмед Ахмедов, Сергей Кючуков, Халил Летифов от ДПС и Кръстина Таскова, Дора Христова и Боряна Георгиева от ДПС. До създаването на комисията се стигна след като в сряда на свое заседание Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите. Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката. \r\nДеница КИТАНОВА", "date": "2019.10.03", "title": "Временната анкетна комисия за НАП прие решение за удължаване на срока си на действие"}
{"url": "http://www.focus-news.net/news/2019/10/03/2704713/dots-liliya-demirevska-kardiolog-mnogo-sa-faktorite-v-savremenniya-svyat-koito-vliyayat-neblagopriyatno-na-sartseto.html", "text": "Много са факторите в съвременния свят, които влияят неблагоприятно на сърцето. Това каза в интервю за  Агенция Фокус“ , доц. Лилия Демиревска, кардиолог. „Обездвиженост, затлъстяване, което все повече зачестява за съжаление, тютюнопушенето, неправилното хранене с много високо калорични храни бедни на влакнини, богати на захари“, обясни кардиологът. Според нея оплакванията на здрави хора могат да бъдат под формата на болки, стягания в сърдечната област. „Тези болки се провокират от физическо натоварване, в по-голяма част от случаите, но може да бъде и в покой. Лесна умора, при физически усилия, отпадналост. Също така могат да имат усещане за прескачане, за сърцебиене, тогава, когато има излизане от ритъм“, добави още доц. Демиревска. „Понякога една болка в епигастриума под лъжичката може да бъде белег за един инфаркт, въпреки че хората мислят, че просто ги боли стомахът. Дори при една болка в стомаха би трябвало да се включат и сърдечни причини“, посочи още доц. Лилия Демиревска. Според кардиолога статистиката сочи, че през последните години броят на заболелите от сърдечно-съдови заболявания се е увеличил.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.10.03", "title": "Доц. Лилия Демиревска, кардиолог: Много са факторите в съвременния свят, които влияят неблагоприятно на сърцето"}
{"url": "http://www.focus-news.net/news/2019/10/03/2704710/der-spiegel-germanskoto-edinstvo-v-danni-eto-kolko-razlichni-sa-zapadat-i-iztokat.html", "text": "На 3 октомври 2019 г. се навършват 29 г. от обединението на ФРГ и ГДР. По повод Деня на германското единство водещото издание  Der Spiegel  публикува статистически данни за това колко различни са днес „старите“, западни германски провинции и петте „нови“, които се връщат в състава на държавата преди близо три десетилетия.  \r\nПрез 1990 г. Берлинската стена падна, а вътрешногерманската граница изчезна. Оттогава двете части на страната започват съвместното си развитие. Каква беше равносметката тогава?  На първо място, че условията на живот са се запазили доста сходни. Изчислено в евро, брутните заплати през 1991 г. все още са били два пъти по-високи на Запад, отколкото на Изток. През 2019 г. разликата е далеч по-малка. Представените по-надолу данни са от Федерална статистическа служба на Германия. \r\n \r\n Брутни заплати в евро \r\n \r\nMоделите на икономиочески растеж в двете части на страната се различават значително. Но е поразително, че новите федерални провинции успяват да догонят икономически старите, особено в първите години след обединението. Като цяло обаче - сравнение на Института за икономически изследвания Хале (IWH) показва - икономиката на Изток се развива по-добре за първите 11 г. след обединението, отколкото на Запад. Броят на работните места в Германия се увеличава бързо през последните години, а броят на заетите на пазара на труда се увеличава от 2005 г. насам от около 39 милиона до 45 милиона. \r\n \r\n Пазарът на труда \r\n \r\nПовече работни места обикновено означават по-висока икономическа активност и повече икономическа сила. Новите свободни позиции обаче бяха създадени почти изключително на Запад: Броят на заетите с увеличено работно време там нараства от 33 милиона на 38 милиона в периода от 2005 г. до 2018 г., докато в петте източногермански провинции броят се увеличава само с 300 000 до 5,9 милиона. Нещо повече, в сравнение с 1991 г., на Изток все още има около 800 000 по-малко работни места. \r\nТова, което се случи на Изток от 1990 г. насам, в научните изследвания се нарича „трансформация от планова към пазарна икономика“. Това абстрактно описание обаче дори не улавя инерцията на промените, които се случиха през последните десетилетия и най-вече в първите години след обединеното. Закрити бяха не само работни места, но и цели професии. В рамките на няколко години икономиката трябваше да компенсира сътресенията от структурната промяна, която на Запад функционираше от десетилетия. През 1989 г. почти 50 процента от индустриалните работници са заети на Изток, в сравнение с 26,6 процента през 1991 г. (28,7 процента на Запад). \r\n \r\n Икономически баланс на германското единство \r\n \r\nВъпреки че бяха създадени много нови работни места в сектора на услугите, безработицата бързо нарасна. Между 1993 г. и 2007 г. тя постоянно надхвърляше 15 процента за близо десетилетие и половина, което предизвиква вълна от миграция на Запад. Тя започна в средата на 90-те години на миналия век, във време, когато много източногерманци осъзнаха, че животът им няма да се подобри за кратко време.  \r\n \r\n Демография   \r\n \r\nЗагубата на населението беше огромна. Четири от петте източногермански провинции са загубили двуцифрен процент от населението си от 1991 г. насам. Единственото изключение е Бранденбург, главно заради близостта си до федералната столица Берлин, където се стичат множество хора.  \r\nПридвижването на Запад - към Бавария например - беше решение за много източногерманци и техните семейства. За техните родини обаче това развитие създаде нов проблем, от който пострада икономиката: недостигът на квалифицирани работници. Въпреки че подемът през последните години доведе до създава на повече нови работни места в бившите провинции, влизали някога в състава на ГДР, отколкото в западната част на Германия. Но дори и днес за запълване на тези работни места липсват подходящи кадри. Така демографската промяна се оказа нова спирачка за източногерманската икономика. \r\nТова също ограничава възможностите за по-нататъшно намаляване на различията между Изтока и Запада. Всъщност в новите провинции икономиката през първите пет години след обединението постигна голям напредък по отношение на производителността. Процесът на догонване приключи сравнително бързо. Досега нито една от новите провинции не е достигнала нивото на производителност дори на Саардланд, която е на последно място по икономически резултати на Запад. \r\n \r\n Разликата в производителността: следствие от неблагоприятна икономическа структура? \r\n \r\nПричините за тази статистика са многобройни и трудни за отстраняване. Във всеки случай, те не зависят от инвестициите на компаниите. През 1990 г. например машините в много източни компании бяха в лошо състояние. Оттогава това се промени съществено. \r\nНякои икономисти посочват, че Източна Германия има по-неблагоприятна икономическа структура от много региони на Запад. Големите компании имат много по-висока производителност от малките предприятия. Това е вярно както на Изток, така и на Запад - но новите провинции трябва да се справят с факта, че там има много по-малко големи компании, отколкото в другата част на страната.  \r\nВълната на приватизация в началото на 90-те години също породи много специфична структура на собственост: само пет процента от компаниите отидоха в ръцете на източногерманците, докато 95 процента от компаниите бяха предадени на инвеститори от Запад или от чужбина. Така много от компаниите на Изток бяха интегрирани в съществуващи структури. \r\nИнститутът за икономически изследвания в Хале също споменава друго обяснение: „ефективността на фирмената организация\". Това твърдение е доста широко, но със сигурност съдържа истини, защото зад него се крие предположението, че предприятията на изток са структурно не толкова добре организирани. Институтът споменава и едно друго възможно обяснение: компаниите на Изток са свикнали с ниските заплати и обилните субсидии, следователно имат твърде малък стимул да работят по-ефективно. \r\nЕто защо на Изток липсват силни икономически „локомотиви“: корпорации, но и средни предприятия, които са прераснали във фирми с милиарди оборот благодарение на глобализацията и собствените си възможности за износ. На Запад има множество такива примери, докато на Изток те остават изключение. \r\nЕдин поглед върху 500-те най-големи германски компании показва, че макар в Източна Германия да живее около 20 процента от населението на страната, там има само 36 големи компании. \r\nСъществуват обаче много индикации, че основните структурни различия със Запада са исторически обусловени - а понякога дори по-стари от германското единство и дори от германското разделение. \r\nПо този начин икономическата мощ в селскостопанската провинция Мекленбург-Предна Померания е била по-слаба още през през XIX век, преди да бъде създадена германската държава. Някои изследователи изтъкват също, че някои от структурните различия между Изтока и Запада са се развили още през Средновековието. \r\n \r\n Тереза Герова", "date": "2019.10.03", "title": "Der Spiegel: Германското единство в данни – ето колко различни са Западът и Изтокът"}
{"url": "http://www.focus-news.net/news/2019/10/03/2704711/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Новата инициатива на Берлин за справяне с миграцията в Европа и свързаната с нея визита на федералния вътрешен министър Хорст Зеехофер в Турция, както и честването на Деня на германското единство са част от основните теми, върху които акцентират водещите печатни издания във ФРГ. \r\n \r\n*** \r\n  Федералният министър на вътрешните работи на Германия Хорст Зеехофер се отправя на посещение в Турция, а след това и в Гърция, в опит да спаси разклатено споразумение за бежанците, подписано между Анкара и Брюксел през март 2016 г., съобщава националният ежедневник  Die Frankfurter Allgemeine Zeitung . \r\nВ Анкара Зеехофер ще проведе срещи с турския си колега Сюлейман Сойлу и министъра на външните работи Мевлют Чавушоглу. В петък той лети за Атина за разговори с гръцки политици. Зеехофер иска да завърши пътуването заедно с френския си колега Кристоф Кастанер и еврокомисаря по миграцията Димитрис Аврамопулос. \r\nВ Турция акцентът ще бъде поставен върху пакта за бежанци между ЕС и Турция. Споразумението от пролетта на 2016 г. предвижда Гърция да връща бежанци обратно от Егейските острови в Турция. В замяна ЕС се задължи да поема сирийски бежанци от Турция и подпомага финансово Анкара в грижите за оставащите на територията й.  \r\nВъпреки това лагерите по Егейски острови са пренаселени, а практиката за връщане на неотговарящите на критериите е по-скоро изключение. Поради тази причина правителството в Атина започна преместването на бежанци в континенталната част на страната. Стотици бежанци отново и отново се отправят от Турция към гръцките острови. Броят им се увеличава – дори и да е много по-нисък от този, който бе регистриран през миналите години. Предположението: турското правителство допуска подобен развой.  \r\n„Развитието на ситуацията с миграцията в Егейско море заслужава нашето повишено внимание\", заяви Зеехофер ден по-рано чрез социалната мрежа „Туитър“. „2015 година не трябва да се повтаря“.  \r\nМеждувременно говорителят на парламентарната група на „Зелени“ Луис Амтсберг и бившият лидер на партията Клаудия Рот осъдиха остро пакта за бежанците. Те се позоваваха на доклади на правозащитни организации, че Турция връща бежанци в Сирия против тяхната воля. „Това е грубо нарушение на приложимото законодателство за убежището\", цитира изданието думите им. Зеехофер трябва да изясни това на турското правителство. \r\nТурция се опасява от по-нататъшен приток на бежанци към териториите си на фона на продължаващите военни действия в Северна Сирия Анкара вече е похарчила повече от 40 милиарда долара за бежанците, твърди президентът Реджеп Тайип Ердоган. А парите от ЕС изглежда не биват отпускани по схемата, договорена през 2016 г.  \r\n„Въпреки големите усилия от страна на турската страна, броят на хората, търсещи закрила на гръцките острови, в момента нараства. Ето защо евентуалните допълнителни услуги за подпомагане на Гърция и Турция сега се разглеждат във федералното правителство и се координират с европейските партньори“. Не става ясно обаче дали тази подкрепа е финансова.  \r\nВ момента Турция чака изплащането на втория транш от настоящата програма за подкрепа от ЕС. Според проучвания на Handelsblatt, Анкара вече се е възползвала от сумите: за част от втория транш - на стойност 1,4 милиарда евро - ЕС промени условията за разпределение на средствата в полза на турските организации и правителството. В бъдеще, според доклада от септември, стотици милиони евро ще отидат директно в турските министерства, които обучават учители или социални работници, например. \r\n \r\n*** \r\n  Преди следващата среща на министрите на вътрешните работи на страните от Европейския съюз, федералният министър на вътрешните работи на Германия Хорст Зеехофер (ЦСУ) поиска подкрепа в кабинета за плановете си за спасяване на мигранти в Средиземно море, отбелязва изданието  Das Handelsblatt . \r\nСлед като обяви, че Германия може да поеме една четвърт от всички мигранти, спасени по средиземноморски път, Зеехофер бе разкритикуван не само от „Алтернатива за Германия“ и Свободната демократическа партия (СвДП), но и от редиците на собствената си партия. От гледна точка на Зеехофер е необходимо „федералният кабинет също да заеме позиция“, подчерта говорителят на вътрешното министерство Стив Алтер. \r\nЗам.-говорителят на правителството в Берлин Улрике Демер каза, че кабинетът в Берлин приветства първото споразумение, постигнато в Малта за разпределение на мигранти.“Разбира се, надяваме се да привлечем възможно най-много европейски партньори\", добави тя. \r\nЗасега освен Германия, Франция, Италия и Малта все още участват в механизма за разпределение на мигранти. Съветът на вътрешните министри, който ще се проведе следващия вторник, трябва да завърши с включването на нови държави. Преходното решение предвижда търсещите убежище, спасени от бедствие в морето, да бъдат разпределени в рамките на четири седмици сред държавите от ЕС, участващи в механизма. Споразумението гласи: „Ако броят на преместените лица значително се увеличи в рамките на тези шест месеца, участващите държави-членки ще се срещнат незабавно за консултации. По време на обсъжданията целият механизъм може да бъде спрян“. Политици от „Зелени“, „Левица“, ХДС и ГСПД похвалиха споразумението. \r\nПрез последните 15 месеца 225 души, спасени в морето, бяха приети в Германия. От онези, които вече са преминали през процедурата за убежище, почти на всеки двама (около 47 процента) е било позволено да остане в страната - или защото е бил признат за бежанец, или поради други причини, които възпрепятстват завръщането на мигранта в родината му. \r\n \r\n*** \r\n  На 3 октомври 2019 г. се навършват 29 г. от обединението на ФРГ и ГДР. По повод Деня на германското единство водещото издание  Der Spiegel  публикува статистически данни за това колко различни са днес „старите“, западни германски провинции и петте „нови“, които се връщат в състава на държавата преди близо три десетилетия.  \r\nПрез 1990 г. Берлинската стена падна, а вътрешногерманската граница изчезна. Оттогава двете части на страната започват съвместното си развитие. Каква беше равносметката тогава?  На първо място, че условията на живот са се запазили доста сходни. Изчислено в евро, брутните заплати през 1991 г. все още са били два пъти по-високи на Запад, отколкото на Изток. През 2019 г. разликата е далеч по-малка. Представените по-надолу данни са от Федерална статистическа служба на Германия. \r\n \r\n Брутни заплати в евро \r\nMоделите на икономиочески растеж в двете части на страната се различават значително. Но е поразително, че новите федерални провинции успяват да догонят икономически старите, особено в първите години след обединението. Като цяло обаче - сравнение на Института за икономически изследвания Хале (IWH) показва - икономиката на Изток се развива по-добре за първите 11 г. след обединението, отколкото на Запад. Броят на работните места в Германия се увеличава бързо през последните години, а броят на заетите на пазара на труда се увеличава от 2005 г. насам от около 39 милиона до 45 милиона. \r\n \r\n Пазарът на труда \r\nПовече работни места обикновено означават по-висока икономическа активност и повече икономическа сила. Новите свободни позиции обаче бяха създадени почти изключително на Запад: Броят на заетите с увеличено работно време там нараства от 33 милиона на 38 милиона в периода от 2005 г. до 2018 г., докато в петте източногермански провинции броят се увеличава само с 300 000 до 5,9 милиона. Нещо повече, в сравнение с 1991 г., на Изток все още има около 800 000 по-малко работни места. \r\nТова, което се случи на Изток от 1990 г. насам, в научните изследвания се нарича „трансформация от планова към пазарна икономика“. Това абстрактно описание обаче дори не улавя инерцията на промените, които се случиха през последните десетилетия и най-вече в първите години след обединеното. Закрити бяха не само работни места, но и цели професии. В рамките на няколко години икономиката трябваше да компенсира сътресенията от структурната промяна, която на Запад функционираше от десетилетия. През 1989 г. почти 50 процента от индустриалните работници са заети на Изток, в сравнение с 26,6 процента през 1991 г. (28,7 процента на Запад). \r\n \r\n Икономически баланс на германското единство \r\nВъпреки че бяха създадени много нови работни места в сектора на услугите, безработицата бързо нарасна. Между 1993 г. и 2007 г. тя постоянно надхвърляше 15 процента за близо десетилетие и половина, което предизвиква вълна от миграция на Запад. Тя започна в средата на 90-те години на миналия век, във време, когато много източногерманци осъзнаха, че животът им няма да се подобри за кратко време.  \r\n \r\n Демография   \r\nЗагубата на населението беше огромна. Четири от петте източногермански провинции са загубили двуцифрен процент от населението си от 1991 г. насам. Единственото изключение е Бранденбург, главно заради близостта си до федералната столица Берлин, където се стичат множество хора.  \r\nПридвижването на Запад - към Бавария например - беше решение за много източногерманци и техните семейства. За техните родини обаче това развитие създаде нов проблем, от който пострада икономиката: недостигът на квалифицирани работници. Въпреки че подемът през последните години доведе до създава на повече нови работни места в бившите провинции, влизали някога в състава на ГДР, отколкото в западната част на Германия. Но дори и днес за запълване на тези работни места липсват подходящи кадри. Така демографската промяна се оказа нова спирачка за източногерманската икономика. \r\nТова също ограничава възможностите за по-нататъшно намаляване на различията между Изтока и Запада. Всъщност в новите провинции икономиката през първите пет години след обединението постигна голям напредък по отношение на производителността. Процесът на догонване приключи сравнително бързо. Досега нито една от новите провинции не е достигнала нивото на производителност дори на Саардланд, която е на последно място по икономически резултати на Запад. \r\n \r\n Разликата в производителността: следствие от неблагоприятна икономическа структура? \r\nПричините за тази статистика са многобройни и трудни за отстраняване. Във всеки случай, те не зависят от инвестициите на компаниите. През 1990 г. например машините в много източни компании бяха в лошо състояние. Оттогава това се промени съществено. \r\nНякои икономисти посочват, че Източна Германия има по-неблагоприятна икономическа структура от много региони на Запад. Големите компании имат много по-висока производителност от малките предприятия. Това е вярно както на Изток, така и на Запад - но новите провинции трябва да се справят с факта, че там има много по-малко големи компании, отколкото в другата част на страната.  \r\nВълната на приватизация в началото на 90-те години също породи много специфична структура на собственост: само пет процента от компаниите отидоха в ръцете на източногерманците, докато 95 процента от компаниите бяха предадени на инвеститори от Запад или от чужбина. Така много от компаниите на Изток бяха интегрирани в съществуващи структури. \r\nИнститутът за икономически изследвания в Хале също споменава друго обяснение: „ефективността на фирмената организация\". Това твърдение е доста широко, но със сигурност съдържа истини, защото зад него се крие предположението, че предприятията на изток са структурно не толкова добре организирани. Институтът споменава и едно друго възможно обяснение: компаниите на Изток са свикнали с ниските заплати и обилните субсидии, следователно имат твърде малък стимул да работят по-ефективно. \r\nЕто защо на Изток липсват силни икономически „локомотиви“: корпорации, но и средни предприятия, които са прераснали във фирми с милиарди оборот благодарение на глобализацията и собствените си възможности за износ. На Запад има множество такива примери, докато на Изток те остават изключение. \r\nЕдин поглед върху 500-те най-големи германски компании показва, че макар в Източна Германия да живее около 20 процента от населението на страната, там има само 36 големи компании. \r\nСъществуват обаче много индикации, че основните структурни различия със Запада са исторически обусловени - а понякога дори по-стари от германското единство и дори от германското разделение. \r\nПо този начин икономическата мощ в селскостопанската провинция Мекленбург-Предна Померания е била по-слаба още през през XIX век, преди да бъде създадена германската държава. Някои изследователи изтъкват също, че някои от структурните различия между Изтока и Запада са се развили още през Средновековието. \r\n*** \r\n  В деня на честването на германското единство джамиите във ФРГ отварят врати за посетители – при това не само за изповядващи ислям, отбелязва електронното издание на най-тиражираният вестник в страната -  Die Sueddeutsche Zeitung . \r\nНационалният ден на отворените врати на джамиите се провежда от 1997 г. насам - традиционно на 3 октомври. Целта му е да насърчава обмена между културите. Миналата година около 900 джамии в Германия отвориха вратите си за изповядващи други религии. В събитието тази година се включват над 88 джамии, включително управлявани от Турско-ислямския съюз по религиозните въпроси (ДИТИБ). Мотото тази година е „Хората правят родината“. \r\n***", "date": "2019.10.03", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/10/03/2704676/politsiyata-razsledva-sluchay-na-ubit-blagoroden-elen-v-zemlishteto-na-s-zarnevo-v-oblast-dobrich.html", "text": "Полицията разследва случай на убит благороден елен в землището на с. Зърнево в област Добрич. Това съобщиха от  ОДМВР – Добрич . На 2 октомври в 10,30 часа в РУ Тервел е заявено от директора на ТП \"ДЛС-Тервел\", за намерен убит благороден елен в земеделска нива в землището на с.Зърнево. В областта на гръдния кош на животното е установена огнестрелна рана. Образувано досъдебно производство.", "date": "2019.10.03", "title": "Полицията разследва случай на убит благороден елен в землището на с. Зърнево в област Добрич"}
{"url": "http://www.focus-news.net/news/2019/10/03/2704716/v-karlovo-chestvat-200-godini-ot-rozhdenieto-na-evlogi-georgiev-i-195-godini-ot-rozhdenieto-na-negoviya-brat-hristo.html", "text": "Барелеф на братята Евлоги и Христо Георгиеви ще бъде открит днес в Карлово, по повод 200-годишнината от рождението на Евлоги Георгиев и 195-годишнината от рождението на неговия брат Христо. Това съобщи за  Радио „Фокус“- Пловдив  Мария Деянова, директор на Историческия музей в Карлово. „Това е един важен ден за Карлово, затова днес в града ще има доста прояви и тържествено ще отбележим годишнините“, каза Деянова. „Барелефът се намира на мястото на родната му къща, която днес вече не съществува и той е изграден от известния карловски скулптор Димитър Рашков със средства на дарители“, каза още Мария Деянова. По думите и, една от идеите на Инициативния комитет на честванията е тази година те да се отбележат в национален мащаб, тъй като щедрите дарения, които братята правят в осъзнатия си живот, са били насочени към всички българи в родината ни и извън нея – Румъния, Македония, Сърбия, Гърция и Турция. „Навсякъде, където те са били, към тях са се обръщали с искане за подкрепа за изграждането на училища, навсякъде, където българите са имали нужда, те са подпомагали просветата и образованието“, каза още Деянова. \r\nПо повод годишнината днес в Карлово се организира и ученическа щафета „По стъпките на братята Евлоги и Христо Георгиев“. В града ще бъде открита и изложба от детски рисунки за наследството от двамата братя. От 18 часа в читалището ще има официална церемония по връчването на националните награди на името на братята, а от 20 часа ще има тържествен ритуал пред паметника на братята Евлоги и Христо Георгиеви. \r\nБратята са родени в град Карлово, където днес се провеждат националните чествания. \r\nЦветана ТОНЧЕВА", "date": "2019.10.03", "title": "В Карлово честват 200 години от рождението на Евлоги Георгиев и 195 години от рождението на неговия брат Христо"}
{"url": "http://www.focus-news.net/news/2019/10/03/2704717/glialnite-tumori-i-spinalnata-nevrohirurgiya-shte-sa-vav-fokusa-na-xxviii-natsionalna-konferentsiya-po-nevrohirurgiya.html", "text": "XXVIII Национална конференция на Българското дружество по неврохирургия започва на 4 октомври в RIU Pravets Risort в Правец и ще продължи до 6 октомври 2019 г. Това съобщиха от пресцентъра на  УМБАЛ „Св. Иван Рилски“ . Организатор на научния форум е Клиниката по неврохирургия на УМБАЛ „Св. Иван Рилски“. Очаква се конференцията да вземат участие над 100 специалисти от цялата страна. \r\nВъв фокуса на научната програма тази година ще бъдат съвременните методики за радикално отстраняване на глиални тумори и най-новите достижения в областта на спиналната неврохирургия, съобщава доц. Васил Каракостов, началник на Клиниката по неврохирургия на УМБАЛ „Св. Иван Рилски“ и председател на организационния комитет на конференцията. Акцентът при първата тема ще бъде върху това как, с помощта на новите технологии, да бъде удължен животът на пациентите като същевременно се запази и подобри качеството им на живот. Сред интересните презентации е нов метод за третиране на това злокачествено заболяване на мозъка чрез използване на радиовълни. Ще бъдат обсъдени и актуални проблеми, свързани с детската неврохирургия, както и имунотерапията, като един от най-съвременните методи за лечение на злокачествените мозъчни тумори. \r\nПо отношение на спиналната неврохирургия ще бъде показана цялата палитра от стабилизиращи техники,  перкутантните стабилизации, вартебропластики, различни видове импланти. Ще бъде обърнато внимание и на спиналните малформации – какво е постигнато в нашата страна. \r\nВ раздел „други“ с интерес се очаква презентацията на неврохирурзи от УМБАЛ „Св. Иван Рилски“, които ще демонстрират нов метод за орбитална декомпресия с минимално инвазивен ендоназален достъп, което се прави за първи път в България. При тази техника лекарите, използват анатомичните дадености на носната кухина за достъп до свеноидалния синус и последваща странична орбитна декомпресия, с цел  освобождаване на повишеното ретробулбарно  налягане, което е породено от много болестни причини от ендокринно и друго естество. Клиниката представя и един много обширен анализ на 10-годишния опит от хирургическото лечение на гигантски по размери вид доброкачествени по своята характеристика тумори на мозъка. \r\nПрограма на конференцията е публикувана  .", "date": "2019.10.03", "title": "Глиалните тумори и спиналната неврохирургия ще са във фокуса на XXVIII Национална конференция по неврохирургия"}
{"url": "http://www.focus-news.net/news/2019/10/03/2704715/nad-11-mln-evro-e-stoynostta-na-proekta-za-zashtita-ot-navodneniya-benefitsient-po-koyto-e-oblastna-administratsiya-blagoevgrad.html", "text": "Над 11 млн. евро е стойността на проект „Трансгранично планиране и инфраструктурни мерки за защита от наводнения – Flood Protection”, финансиран по Програма за трансгранично сътрудничество ИНТЕРРЕГ V-А Гърция – България 2014 – 2020. Това каза на пресконференция Красимира Крумова, координатор на проекта, предаде репортер на  Радио „Фокус“ – Пирин . Тя обясни, че партньорите по проекта са 7. От гръцка страна това са: Регион централна Македония, който е водещ партньор; Регион Източна Македония и Тракия и Децентрализираната администрация на Македония и Тракия. От българска страна партньорите са 4, а именни: Областна администрация – Благоевград; Областна администрация – Хасково; Областна администрация – Кърджали и Областна администрация – Смолян.  \r\n„По проекта бюджетът на Областна администрация – Благоевград е 790 хил. евро. Продължителността на проекта е 36 месеца, като крайният срок е месец септември 2020 година“, каза още Крумова. Тя добави, че основната цел на проекта е повишаване нивото на защита от наводнения в трансграничния регион на Гърция и България и по-конкретно в райони с висок риск от наводнения.  \r\n„Подцелите на проекта са: изграждане, възстановяване и укрепване на съществуващата инфраструктура за защита от наводнения; доставка на необходимото оборудване за своевременна реакция в случай на бъдещи наводнения; подобряване на сътрудничеството между компетентните органи в двете страни и укрепване на техния капацитет за справяне с последиците от изменението на климата“, уточни Крумова. Координаторът на проекта заяви, че има и други под цели, които са не по-малко важни. Крумова отбеляза, че част от резултатите, които са заложени за постигане след края на проекта, са свързани с изграждане, укрепване и възстановяване на защитни съоръжения срещу наводнения по поречието на река Струма в рискови участъци; изграждане и възстановяване на праг №2 и десния насипен праг №3 на река Струма; изграждане и модернизация на три бетонни стени по река Черна в Смолян, река Върбица в Златоград и река Чепинска в Рудозем; укрепване на десния бряг и почистване на река Марица в района на селата Великан и Ябълково, Област Хасково; възстановяване на защитната дига на река Крумовица и изграждане на защитна дига на река Джебелска, село Тютюнче в Област Кърджали. Крумова каза, че и в Гърция се предвижда изпълнението на подобни мерки. \r\nЛивия НИНОВА", "date": "2019.10.03", "title": "Над 11 млн. евро е стойността на проекта за защита от наводнения, бенефициент по който е Областна администрация – Благоевград"}
{"url": "http://www.focus-news.net/news/2019/10/03/2704714/ria-novosti-saobshtava-se-za-12-zaginali-i-650-raneni-na-protestite-v-irak.html", "text": "Не по-малко от 12 души са загинали по време на безредиците в Ирак, а броят на пострадалите е достигнал 650, съобщава местната агенция Shafaq, като се позовава на Върховната комисия по правата на човека, предава  РИА Новости . \r\n„В хода на протестите са загинали 11 демонстранти и един служител на службите за сигурност, ранени са 650 души, включително 87 полицая“, цитира агенцията ръководителя на комисията Али ал Баяти. \r\nСпоред неговата информация са задържани 122 души, повечето от които са пуснати на свобода. \r\nПо-рано премиерът на Ирак Абд ал Махди заяви, че във връзка с протестите въвежда комендантски час в столицата Багдад от пет часа сутринта в четвъртък до второ нареждане. Подобна мярка е въведена и в редица други провинции. \r\nПротестите започнаха във вторник в Багдад, двама души бяха убити, а над 200 бяха ранени.В сряда демонстранти се събраха не само в столицата, но и няколко други провинции - Зи-Кар, Васит, Наджаф, Дивания и Бабил. Протестиращите изискват подобряване на условията на живот, решаване на проблемите в областта на здравеопазването, образованието и пазара на труда и борбата с корупцията. \r\n \r\nПревод и редакция:", "date": "2019.10.03", "title": "РИА Новости: Съобщава се за 12 загинали и 650 ранени на протестите в Ирак"}
{"url": "http://www.focus-news.net/news/2019/10/03/2704718/prof-snezhana-tisheva-mu-pleven-pozdravyavam-klub-spartakisti-za-yubileya-i-privetstvam-tyahnata-aktivna-deynost-v-oblastta-na-sporta-i-sardechnoto-zdrave.html", "text": "Поздравявам клуб ,,Спартакисти“ за юбилея и приветствам тяхната активна дейност в областта на спорта и сърдечното здраве. Това каза за  Радио „Фокус“  проф. д-р Снежана Тишева,  ръководител на катедра ,,Кардиология, пулмология и ендокринология“ в Медицински университет - Плевен, на откриването на ,,Фестивал на здравето, дълголетието и спорта“, организиран от Институт по здравно образование, Българска лига по хипертония и българска асоциация ,,Спорт за всички“. Събитието се провежда по повод 100 години от основаването на клуб ,,Спартакисти“ в града. ,,Поздравявам  клуба за провежданата превенция на здравето на и сърдечно-съдовите заболявания през годините. Надявам се, да продължим заедно да работим за това да има повече здрави хора, които да живеят в зрялата си възраст достойно“, каза проф. д-р Снежана Тишева. Тя допълни, че се гордее се с този клуб, създаден отдавна в Плевен с такава добра традиция.  ,,Артериалната хипертония е една от най-честите причини за смъртност сред българите и затова се счита за ,,тих убиец“, посочи още проф. Тишева в презентация на тема ,,Артериална хипертония и рискови фактори“.  \r\nВиолета КРЪСТЕВА", "date": "2019.10.03", "title": "Проф. Снежана Тишева, МУ - Плевен: Поздравявам клуб ,,Спартакисти“ за юбилея и приветствам тяхната активна дейност в областта на спорта и сърдечното здраве"}
{"url": "http://www.focus-news.net/news/2019/10/03/2704723/mezhdunarodna-konferentsiya-na-tema-sastoyanie-i-problemi-pri-upravlenieto-i-razvitieto-na-selskoto-stopanstvo-shte-se-provede-v-svishtov.html", "text": "Стопанска академия „Д. А. Ценов” – Свищов и катедра „Аграрна икономика“ организират международна научно-практическа конференция на тема „Състояние и проблеми при управлението и развитието на селското стопанство”, съобщават от пресцентъра на  Община Свищов . Събитието ще се проведе на 4 и 5 октомври от 10.30 часа в аудитория „Акад. Иван Стефанов“ на Стопанска академия. То е посветено на 35 години от създаването на  катедра „Аграрна икономика“ и част от научните форуми, отбелязващи 83-годишнината на  Стопанска академия „Д. А. Ценов” – Свищов. \r\nВ научния форум ще вземат специално участие на д-р Лозана Василева, заместник министър на МЗХГ и Н. Пр. Моайд Елдали, посланик на АР Египет в България. \r\nСъпътстващо мероприятие е ежегодният „Есенен фермерски пазар – Свищов“, под надслов „Изберете здравословната храна!“, който ще се проведе на 5 октомври от 11.00 часа на площад „Алеко“ в Свищов.", "date": "2019.10.03", "title": "Международна конференция на тема „Състояние и проблеми при управлението и развитието на селското стопанство” ще се проведе в Свищов"}
{"url": "http://www.focus-news.net/news/2019/10/03/2704721/krasimira-krumova-oblastna-administratsiya-blagoevgrad-shte-izpalni-infrastrukturni-merki-za-zashtita-ot-navodneniya-v-riskovite-uchastatsi-na-reka-struma.html", "text": "Областна администрация – Благоевград ще изпълни редица инфраструктурни мерки за защита от наводнения в рисковите участъци на река Струма. Това каза на пресконференция Красимира Крумова, координатор на проект „Трансгранично планиране и инфраструктурни мерки за защита от наводнения – Flood Protection”, финансиран по Програма за трансгранично сътрудничество ИНТЕРРЕГ V-А Гърция – България 2014 – 2020, предаде репортер на  Радио „Фокус“ – Пирин . Тя обясни, че отделните участъци, в които се извършват дейности, са разделени на три лота. „Лот 1 предвижда изграждане и възстановяване на праг №2 и десния насипен праг №3 на река Струма. ЛОТ 2 включва изграждане на защитни съоръжения наводнения в три участъка от река Струма – до град Симитли и по-конкретно участък при река Градевска; участък при подпорната стена след град Симитли и участък преди моста на главен път Е-79 след град Симитли. ЛОТ 3 предвижда изграждането на съзащитни съоръжения в 7 рискови участъка на река Струма“, каза още Крумова. Тя добави, че част от дейностите, които изпълнява Областна администрация – Благоевград вече са завършени, а други предстои да бъдат, след което същите ще се въведат в експлоатация. \r\nЛивия НИНОВА", "date": "2019.10.03", "title": "Красимира Крумова: Областна администрация – Благоевград ще изпълни инфраструктурни мерки за защита от наводнения в рисковите участъци на река Струма"}
{"url": "http://www.focus-news.net/news/2019/10/03/2704722/anketno-izsledvane-evropeysko-zdravno-intervyu-2019-shte-bade-napraveno-sred-144-domakinstva-v-oblast-dobrich.html", "text": "Анкетно изследване „Европейско здравно интервю - 2019” ще бъде направено сред 144 домакинства в област Добрич. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро – Североизток, предаде кореспондентът на  Радио „Фокус” – Варна . Проучването ще обхване 326 лица от градовете Добрич, Балчик, Каварна, Тервел и селата Българево, Зърнево, Люляково, Паскалево, Подслон и Сенокос. Извадката за страната е от 5 050 домакинства. През периода октомври - декември 2019 г. избраните домакинства ще бъдат посетени от специално обучени анкетьори за провеждане на персонални интервюта и попълване на въпросник. Домакинствата са включени в извадката чрез използването на случаен подбор, с който се гарантира представителността на резултатите. По данни от проучването, проведено през 2014 г., 66.6% от населението на страната на 15 и повече години оценяват здравето си като добро и много добро, а 44.6% споделят, че имат хронични заболявания. Никога не са посещавали стоматолог - 4.8%. С наднормено тегло са 39.2%, а 14.8% страдат от затлъстяване. В момента на интервюто не пушат 65.2% от лицата на 15 и повече години. Веднъж или повече от веднъж на ден консумират плодове или зеленчуци съответно 35.4 и 38.4%. Анкетата ще бъде направена на територията на цялата страна от Националния статистически институт, чрез териториалните статистически бюра в отделните региони. Европейското здравно интервю е част от Европейската система на здравни изследвания, чиято цел е да се събере информация за здравето, начина на живот и ползването на здравни услуги от населението на ЕС. Обект на наблюдение са лицата на 15 и повече навършени години. Четири са аспектите на проучването - Здравен статус (включва въпроси за самооценка на здравето, разпространение на хронични заболявания, физически и сетивни функционални ограничения, непосрещнати нужди по отношение на извършването на персонални ежедневни дейности и дейности по поддържане на домакинството, психично здраве); Здравни грижи (ползване на медицински услуги, болнично лечение, обръщаемост към личен лекар, лекар специалист и стоматолог, употреба на медикаменти); Здравни детерминанти (начин на живот) - физическа активност, консумация на плодове и зеленчуци, тютюнопушене, употреба на алкохол; и Основни социално-икономически характеристики (пол, възраст, икономическа активност, образование,и други социални особености). \r\nЖулиета НИКОЛОВА", "date": "2019.10.03", "title": "Анкетно изследване „Европейско здравно интервю - 2019” ще бъде направено сред 144 домакинства в област Добрич"}
{"url": "http://www.focus-news.net/news/2019/10/03/2704725/nova-makedoniya-makedoniya-atentatat-sreshtu-kiro-gligorov-ostava-nerazkrit-i-sled-24-godini.html", "text": "Преди 24 години на 3 октомври 1995 година бе извършен атентат срещу първия президент на Република Македония Киро Глигоров, който оцеля въпреки тежките наранявания в областта на главата, пише  „Нова Македония“ . \r\nНа място загина неговият шофьор Александър Спировски, а телохранителят на държавния глава Илчо Теовски бе ранен. От раните си в резултат на атентата по-късно загина и случайният минувач Христо Христоманов, а освен това пострадаха и Климе Коробар и Йован Атанасовски. \r\nОстава неизвестно кой стои зад покушението. Разследването срещу неизвестен извършител все още е отворено. То установи единствено, че опитът за убийство е добре подготвен и организиран и е щастлива случайно, че президентът Глигоров е оцелял. \r\nПокушението е извършено с автомобил-бомба на 3 октомври 1995 година в 09:50 часа на улица „Македония“ пред хотел „Бристол“ в Скопие, когато със служебната си кола Глигоров се е движел от своята резиденция към работното си място в парламента. \r\nВ лек автомобил Citroen Ami 8 са скрити 20 килограма експлозив, който е активиран с дистанционно, когато колата на Глигоров се движи към сградата на паралмента. Преди взрива служебният автомобил на държавния глава е забавен на улица Македония от една „Застава“ модел „Фичо“. \r\nВ хода на разследването са претърсени 30 850 автомобила и повече от 15 хиляди обекта. Поискана е легитимация от повече от 188 хиляди лица, 19 хиляди от които са претърсени. МВР е извършило и много информативни разговори с хора, за които се е смятало, че са възможни извършители на атенатата, но всички те са пуснати след разпитите. \r\nКиро Глигоров почина на 1 януари 2012 година на 94-годишна възраст. \r\n \r\nПревод и редакция:", "date": "2019.10.03", "title": "„Нова Македония“ (Македония): Атентатът срещу Киро Глигоров остава неразкрит и след 24 години"}
{"url": "http://www.focus-news.net/news/2019/10/03/2704720/zam-glavniyat-prokuror-ivan-geshev-i-glavniyat-sekretar-na-mvr-ivaylo-ivanov-shte-dadat-brifing-vav-vrazka-s-provedenata-aktsiya-v-kv-orlandovtsi.html", "text": "От 13.30 часа в кв. „Орландовци“ (моста на ул. „Лавандула“) зам. главният прокурор Иван Гешев и главният секретар на МВР Ивайло Иванов ще дадат брифинг във връзка с проведената акция в квартала. Това съобщиха от пресцентъра на  Прокуратура на Република България .", "date": "2019.10.03", "title": "Зам. главният прокурор Иван Гешев и главният секретар на МВР Ивайло Иванов ще дадат брифинг във връзка с проведената акция в кв. „Орландовци“"}
{"url": "http://www.focus-news.net/news/2019/10/03/2704724/natsionalen-festival-praznik-na-zdraveto-dalgoletieto-i-sporta-se-provede-v-pleven.html", "text": "Плевен бе домакин на Национален фестивал ,,Празник на здравето, дълголетието и спорта, организиран от организиран от Институт по здравно образование, Българска лига по хипертония и българска асоциация ,,Спорт за всички“, предаде кореспондентът на  Радио „Фокус“ .  Събитието се проведе в Гарнизонен военен клуб с участието на  проф. д-р Снежана Тишева, ръководител катедра ,,Кардиология, пулмология и ендокринология“, Медицински университет Плевен и доц. д-р Надя Станчева от Катедрата. Откриването започна с връчване на почетен плакет от община Плевен за  спортен клуб ,,Спартакисти“ по повод 100 години от основаването му.  Презентация на тема ,,Артериална хипертония и рискови фактори“ проведе проф. д-р Снежана Тишева. Проф. Тишева и нейни колеги коментираха още  как се измерва кръвно налягане,  кога е необходимо да се посещават специалисти кардиолози и защо физическата активност е фактор за поддържане на сърдечното здраве. След теоретичната част на централния площад ,, Възраждане“ представители на  спортни клубове ,,Здраве и дълголетие\" от  цялата страна представиха гимнастически композиции с музикален съпровод и показаха на практика  примери за поддържане на сърдечното здраве. \r\nВиолета КРЪСТЕВА", "date": "2019.10.03", "title": "Национален фестивал ,,Празник на здравето, дълголетието и спорта“ се проведе в Плевен"}
{"url": "http://www.focus-news.net/news/2019/10/03/2704726/biser-mihaylov-oblasten-upravitel-na-blagoevgrad-proektat-za-zashtita-ot-navodneniya-e-strategicheski.html", "text": "Проектът „Трансгранично планиране и инфраструктурни мерки за защита от наводнения – Flood Protection”. Това каза на пресконференция областният управител на Благоевград Бисер Михайлов, предаде репортер на  Радио „Фокус“ – Пирин . Според Михайлов през последните години всички ние сме свидетели на климатичните промени и последствията от тях, които са най-вече свързани с проливни дъждове, които са предпоставка за сериозни наводнения. „Последиците в нашата страна са ни добре познати, затова аз като областен управител и Областна администрация – Благоевград се ангажирах с изпълнението на този проект. Целта е защита на територията и населението от наводнения. Изпълнените и набелязаните мерки са свързани с превенция, търсене на възможности за финансиране на тези мерки и осъществяването им“, каза още Михайлов. Той добави, че най-важното нещо е да се полагат усилия за защита живота и здравето на хората, имуществото и препитанието им. Михайлов подчерта, че този проект предоставя точно тази възможност. Областният управител коментира, че след края на проекта ще се търсят и други възможности за финансиране, така че да могат да бъдат обхванати както други рискови райони, така също да се надграждат вече изпълнените дейности. \r\nЛивия НИНОВА", "date": "2019.10.03", "title": "Бисер Михайлов, областен управител на Благоевград: Проектът за защита от наводнения е стратегически"}
{"url": "http://www.focus-news.net/news/2019/10/03/2704727/afp-protestite-v-irak-se-razprostraniha-v-oshte-edin-grad.html", "text": "Масовите демонстрации срещу безработицата и корупцията в Ирак обхванаха още един град – Амара, разположен в южната част на страната, предава  AFP , като се позовава на медици и източници от силите за сигурност. \r\nСъобщава се също за още един застрелян протестиращ. Така общият брой на загиналите на демонстрациите от последните три дни достигна до 18 души. Сред тях има и полицейски служител. \r\n \r\n Тереза Герова", "date": "2019.10.03", "title": "AFP: Протестите в Ирак се разпространиха в още един град"}
{"url": "http://www.focus-news.net/news/2019/10/03/2704729/s-razlichni-sabitiya-regionalna-biblioteka-dora-gabe-v-dobrich-se-vklyuchva-v-evropeyskata-sedmitsa-na-programiraneto-2019.html", "text": "Предстои да бъде отбелязана Европейската седмица на програмирането 2019, в която ще се включи с различни събития Регионална библиотека (РБ) „Дора Габе“ в Добрич. Това съобщи Данчо Йорданов, системен администратор в библиотеката, предаде кореспондентът на  Радио „Фокус” – Варна . Под мотото „Вдъхновете живот на вашите идеи“ от 5 до 20 октомври тази година библиотеката ще организира различни събития с цел да повиши интереса на подрастващите към технологии, технически науки и математика, да даде повече възможности на всеки за творческа изява чрез програмиране, да се свържат хората със сродни интереси в тази област от цяла Европа. Дейността на библиотеката в посока на утвърждаване на съвременните дигитални технологии не се изчерпва само в рамките на кампании и инициативи. Тя е целогодишна, това подчерта Данчо Йорданов. На 29 март тази година библиотеката е приключила успешно обучение по програмиране с робота Финч, в което са се включили 11 ученици от СУ „П. Р. Славейков“. Регионална библиотека „Дора Габе“ участва в проект GENERATION CODE, подкрепен от посолството на САЩ и Фондация „Глобални библиотеки – България“. От 26 февруари до 29 март тази година в библиотеката се е провело първото обучение по програмиране с използване на робота Финч с ученици от четвърти клас на СУ „П. Р. Славейков“. В учебната програма са намерили място различни теми, като изчислителни игри, фокуси с числа, игра с думи, цветна мозайка, движения и повторения със и без Финч, рисуване с Финч, танци и ритми и други занимания. Курсът е завършил с връчване на сертификат за преминато обучение от децата. Чрез този проект учениците са направили първите си стъпки в програмирането. По думите на специалиста интересното и забавно занимание с робота Финч ще спомогне и ще мотивира учениците да се насочат към компютърни науки с възможност за бъдещо професионално развитие. В края на миналата година чрез посолството на САЩ в България на библиотеката в добруджанския град са дарени 10 робота Финч. От съвсем скоро по същата програма библиотеката има и ново дарение. Това са програмируеми играчки - роботи пчелички, предназначени за деца на възраст от 4 до 8 години. Предстоят и първите занимания с тях в рамките на Европейската седмица на програмирането. На 16-ти този месец е организирано забавно занимание с роботите пчелички с деца от подготвителната група на Детска градина №9 „Пчеличка“. На 18 октомври е предвидено забавно програмиране с робота Финч с ученици от четвърти клас на Частно основно училище „Мария Монтесори“. \r\nЖулиета НИКОЛОВА", "date": "2019.10.03", "title": "С различни събития Регионална библиотека „Дора Габе“ в Добрич се включва в Европейската седмица на програмирането 2019"}
{"url": "http://www.focus-news.net/news/2019/10/03/2704728/zaradi-postavyaneto-na-novi-konteyneri-za-smet-v-burgas-nyakoi-ot-sadovete-sa-premesteni-na-novi-tochki.html", "text": "Заради поставянето на нови контейнери за смет в Бургас някои от съдовете са преместени на нови точки. Това съобщиха от пресцентъра на  Общината . От почистващата фирма „Нелсен - Чистота“ ЕООД съобщават как са променени позициите на контейнерите в комплекс „Меден рудник“: \r\n- Контейнерните площадки на бл. 15А и бл. 16 са премахнати. Ситуирана е нова точка върху тротоара зад бл. 16 (до фотото). \r\n- Контейнерната площадка до бл. 20 вх. 10 е премахната. Ситуирана е нова точка на тротоара до оградата на „Бургасмед“ (срещу бл. 20, вх. 7). \r\n- Контейнерната площадка до бл. 519 (срещу бл. 308 „Краставицата“) е премахната. Ситуирани са нови точки – до бл. 529 (Терминала) и  бл. 516. \r\n- Контейнерните площадки пред бл. 181 и зад бл. 96 са обединени в нова точка – зад бл. 97. \r\n- Контейнерната площадка до бл. 117 е премахната. Ситуирана е нова точка на тротоара до бл. 404 вх. 1. \r\n- Контейнерните площадки  зад църквата и срещу кафето на спортна зала „Никола Станчев“ са обединени в нова точка на тротоара срещу пощата, до зала „Никола Станчев“. \r\n- Контейнерната площадка на пресечката на ул. „Въстаническа“ с ул. „Г. Бенковски“ е  премахната. Ситуирана е нова точка на отсрещния ъгъл на тротоара на ул. „Г. Бенковски“ и ул. „Въстаническа“. \r\n- Контейнерната площадка на ул. „Въстаническа“  до ДГ „Делфин“ е премахната. Ситуирана е нова точка на паркинга до ДГ „Делфин“. \r\n- Контейнерните площадки на ул. „Въстаническа“ и ул. „Тракиец“ – срещу №17 са обединени в нова точка на ул. „Въстаническа“ на тротоара пред фурната. \r\n- Контейнерната площадка на ул. „Въстаническа“ пред бл. 73 е премахната. Ситуирана е нова точка в локала между бл. 72 и бл. 73. \r\n- Контейнерната площадка  на ул. „Въстаническа“ до бл. 485 вх. 2 е премахната. Ситуирана е нова точка на тротоара между бл. 485 вх. 1 и вх. 2. \r\n- Контейнерната площадка на ул. „Въстаническа“ до бл. 485 вх. 5 е премахната. Ситуирана е нова точка на тротоара между бл. 485 и бл. 115. \r\n- Контейнерната площадка на ул. „Въстаническа“ до бл. 115 е премахната. Ситуирана е нова точка на тротоара срещу бл. 115 (до магазина за цветя). \r\n- Контейнерната площадка на ул. „Въстаническа“ до бл. 114 вх. 2 е премахната. Ситуирана е нова точка в страни на бл. 114 вх. 2 в посока бл. 79.", "date": "2019.10.03", "title": "Заради поставянето на нови контейнери за смет в Бургас някои от съдовете са преместени на нови точки"}
{"url": "http://www.focus-news.net/news/2019/10/03/2704730/anadolskata-agentsiya-turtsiya-globi-feysbuk-za-narushenie-na-poveritelnostta-na-dannite.html", "text": "Турската служба за защита на персоналните данни (KVKK) задължи „Фейсбук“ да плати глоба в размер на 1,6 милиона турски лири (282 хиляди долара) за нарушение на поверителността на данните на потребителите, предава  „Анадолската агенция“ . \r\nКакто съобщават от KVKK, на 14 октомври 2018 година представител на „Фейсбук“ е известил в електронна форма службата за позицията на компанията по въпроса за нарушенията на работата на режима Look at, като отбелязва, че в течение на една седмица ще изпрати на KVKK писмен доклад по този въпрос. \r\nНезависимо от това, KVKK не получава нищо от „Фейсбук“ в указания срок и взема решение да започне разследване. То установява, че недостатъците в защитата на личните данни на потребителите са свързани с конфликта на три режима на системата на социалната мрежа: „Гледайте като“, „Поздравете с Честит рожден ден“ и „Изтеглете видео“. \r\nKVKK установи, че проблемът засяга лични данни, по-специално: име, пол, рожден ден, статус на връзката, образование, религиозна информация, държава, местоположение, скорошни търсения във „Фейсбук“, както и до 500 основни проследявани от потребителя акаунти. \r\nВ резултат на нарушаване на поверителността на данните са засегнати до 280959 потребители на социалната мрежа на турски език. \r\n \r\nПревод и редакция:", "date": "2019.10.03", "title": "„Анадолската агенция“: Турция глоби „Фейсбук“ за нарушение на поверителността на данните"}
{"url": "http://www.focus-news.net/news/2019/10/03/2704732/32-kilograma-bezaktsizen-tyutyun-sa-izzeli-sluzhiteli-na-politsiyata-v-plovdiv.html", "text": "32 килограма безакцизен тютюн са иззели служители на Шесто РУ в Пловдив. Това съобщиха за  Радио „Фокус“ – Пловдив  от Областната дирекция на МВР. Около 22.10 часа снощи контрабандната стока била открита в лек автомобил „Опел“ с ямболска регистрация, спрян от полицейски екип на ул. „Храбрец“. Установено е, че неин собственик е 60-годишен пътник в колата, срещу когото е образувана предварителна проверка за престъпление по чл. 234, ал.1 от НК.", "date": "2019.10.03", "title": "32 килограма безакцизен тютюн са иззели служители на полицията в Пловдив"}
{"url": "http://www.focus-news.net/news/2019/10/03/2704734/zapochva-protsedurata-za-kandidatstvane-za-rabotni-mesta-po-programa-start-na-karierata-za-zaetost-prez-2020-g-v-burgas.html", "text": "Започва процедурата за кандидатстване за работни места в централните ведомства на държавната администрация и техните териториални поделения по Програма „Старт на кариерата” за заетост през 2020 г. Това съобщиха от пресцентъра на  ДБТ-Бургас . За град Бургас заявените работни места са 55 от 24 институции и ведомства, като техният брой е най-голям за местните поделения на Национален осигурителен институт, Агенция „Митници”, Национална агенция по приходите, Национален статистически институт, ИА „Морска администрация”, Министерство на регионалното развитие и благоустройство, Агенция по заетостта. Право на участие в Програмата имат младежи до 29 г. със  завършено висше образование, които не притежават трудов стаж по придобитата специалност. С одобрените след провеждане на интервю кандидати ще бъдат сключени трудови договори за срок от 9 месеца. Крайният срок за подаване на заявления за включване в Програмата е 18.10.2019 г. Подробна информация за работните места и условията за участие в Програмата може да се получи в Дирекция „Бюро по труда” – Бургас.", "date": "2019.10.03", "title": "Започва процедурата за кандидатстване за работни места по Програма „Старт на кариерата” за заетост през 2020 г. в Бургас"}
{"url": "http://www.focus-news.net/news/2019/10/03/2704731/biznes-inkubatorat-v-burgas-predlaga-raznoobrazni-vazmozhnosti-za-obuchenie-i-zabavlenie.html", "text": "Бизнес инкубаторът в Бургас предлага разнообразни възможности за обучение и забавление в свободното време. Това съобщиха от пресцентъра на  Община Бургас . \r\nПрограмата за тази седмица включва:  \r\n- безплатен курс по предприемачество, който започва на 8 октомври и включва 60 часа теория и практика – как да създадем собствен бизнес. Лектори с опит ще бъдат постоянно с участниците в обучението и ще им помагат да вникнат в изкуството да се стартира собствен бизнес. Графикът е съобразен с потребностите на участниците. Заниманията са във вторник и четвъртък от 18.00 до 19.30 часа, както и в събота от 10.00 до 17.00 часа. \r\n- Дни на отворените врати на „Малка компютърна академия в град Бургас“ за деца от 9 до 14 години. Инициативата предоставя възможност посетителите да се запознаят с организаторите, да зададат въпросите си и да прегледат програмата. В края на събитието ще имате възможност и за записване на децата за обучението. Местата са ограничени. Обученията ще се проведат на 4 октомври от 17.00 часа до 19.00 часа и на 5 октомври от 11.00 часа до 15.00 часа. \r\n- Обектите от инициативата „БулевАРТ“ са още една възможност за разнообразие на свободното време от 17.00 часа до 21.00 часа.", "date": "2019.10.03", "title": "Бизнес инкубаторът в Бургас предлага разнообразни възможности за обучение и забавление"}
{"url": "http://www.focus-news.net/news/2019/10/03/2704735/dots-liliya-demirevska-kardiolog-v-povecheto-sluchai-lyatoto-e-po-blagopriyatniyat-sezon-za-sardechno-bolnite-stiga-da-ne-sa-mnogo-visoki-temperaturite.html", "text": "В повечето случаи лятото е по-благоприятният сезон за сърдечно болните, стига да не са много високи температурите. Това каза в интервю за  Агенция Фокус“ , доц. Лилия Демиревска, кардиолог. „Кръвното им намалява, те се чувстват по-добре, по-тонизирани са, защото могат да се движат повече. Зимата обикновено нещата не са добре. Започва да има повече инфаркти през последните месеци на годината, кръвното се повишава повече“, добави доц. Демиревска. „Има инфекции, всяка една инфекция може да влоши един хронично болен от сърдечно заболяване. Лятото е по-добрият вариант за един сърдечно болен“, обясни още кардиологът. По думите и грипният сезон също не е благоприятен за сърдечно болните. „Един грип може много сериозно да дестабилизира организма и да доведе до влошаване на сърдечното заболяване, особено сърдечна недостатъчност. Така че един грип може да доведе до тежко влошаване на сърдечната функция. Също така една инфекция може да доведе до възпаление на сърдечни мускул, човек може да развие миокардит“, допълни доц. Лилия Демиревска.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.10.03", "title": "Доц. Лилия Демиревска, кардиолог: В повечето случаи лятото е по-благоприятният сезон за сърдечно болните, стига да не са много високи температурите"}
{"url": "http://www.focus-news.net/news/2019/10/03/2704738/mvr-predpriema-merki-za-bezopasno-protichane-na-noviya-loven-sezon-za-mesten-dreben-i-edar-divech.html", "text": "На 5 октомври се открива ловният сезон 2019/2020 г. за местен дребен и едър дивеч и груповият лов на дива свиня. Това съобщиха от пресцентъра на  МВР . По този повод сектор „Контрол на общоопасните средства“ в ГД „Национална полиция“ инициира извършването на инструктажи на ръководителите на дружинките по места от съответните областни дирекции на МВР и СДВР. Целта е още веднъж да се напомнят мерките за безопасно транспортиране и боравене с оръжие.  \r\nОт извършения анализ сектор КОС-ГДНП извежда най-честите причини за допуснати предишни инциденти:  \r\n- стрелба по шум или неясно видима цел;  \r\n- използване на сачми с диаметър над 6 мм по време на групов лов на дива свиня;  \r\n- неправилно боравене с огнестрелно оръжие – до неговата употреба, то не следва да е заредено, винаги трябва да е насочено в безопасна посока и да е технически изправно;  \r\n- самоволно напускане на позицията, определена от ръководителя на лова;  \r\n- употреба на алкохол и упойващи вещества  \r\nТова е поводът ГДНП да напомни в началото на новия ловен сезон някои от основните правила за безопасно поведение:  \r\n- частниците в лова задължително да са екипирани с ленти, шапки или облекло с ярък сигнален цвят;  \r\n- стриктно да се спазват правилата за безопасност и противопожарните изисквания при провеждането на ловните излети;  \r\n- стриктен контрол при пренасянето на огнестрелното оръжие, което се осъществява в затворен транспортен куфар или в калъф с поставено заключващо устройство на спусъка и без патрон в патронника.", "date": "2019.10.03", "title": "МВР предприема мерки за безопасно протичане на новия ловен сезон за местен дребен и едър дивеч"}
{"url": "http://www.focus-news.net/news/2019/10/03/2704733/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на граничния пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.10.03", "title": "Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/10/03/2704736/tsentar-makedoniya-v-rech-ot-2007-godina-gligorov-razkriva-kak-miloshevich-i-tudzhman-sabotirat-plan-na-es-za-priemane-na-yugoslaviya-i-izbyagvane-na-voynata-mezhdu-republikite.html", "text": "На 15-тата годишнина от разпадането на Югославия, през януари 2007 година, бившият македонския президент Киро Глигоров говори за това, как е могла да се избегне войната между бившите югорепублики, ако не е била суетата и личните амбиции на лидерите на Сърбия и Хърватия Слободан Милошевич и Франьо Туджман. Подобно е мнението и на други чуждестранни политици и анализатори, а днес всички се питат какво би се случило, ако тогава лидерите на Югославия бяха приели известното предложение за бързо влизане в ЕС и помощ от 5 милиарда долара, пише скопското електронно издание  „Център“ . \r\nДали планът, който донася в Белград „европейската тройка“ действително е могъл да спаси държавата от гражданска война и да тласне историята на тези земи в друга посока? Много от участниците в тези събития по-късно твърдяха, че това не е било сериозно предложение. \r\nСпоред Киро Глигоров, преди разпадането на Югославия в последен опит да се избегне войната между републиките, в Белград пристига \"тройката от европейската общност\". Жак Делор, председател на Европейската комисия, Ханс Ван ден Брук, комисар на ЕС по външните връзки и министърът на външните работи на Люксембург, тогава председател на ЕС, Жак Сантер. Те събрали членовете на Президиума на Югославия и избраните президенти за да им представят плана. \r\n„Жак Делор прочете предложение, което е било одобрено от Съвета на ЕС. Първо, с политическо решение Югославия ще бъде приета веднага в ЕС. Второ, ако успее реформата на Анте Маркович, ще бъдат изплатени 5 милиарда долара от бюджета на ЕС. Но тогава излязоха на повърхността неразумните отношения на президентите на републиките – ако единият каже А, другият веднага казва Б“, заяви Глигоров през 2007 година. \r\nТой подчертава, че носи част от отговорността, защото е бил част от този екип. \r\n„Не можахме да се споразумеем по никакъв начин. Аз не се поставям сред тези хора, които смятат, че всичко свързано с Югославия е било грешно или лошо. Има и резултати. И тези работи трябва да се припомнят. Тогава Делор ни каза, че всяка република, която иска да бъде независима, трябва да проведе референдум и ако това бъде потвърдено от народа, тя ще бъде приета в ООН“, припомня бившият македонски държавен глава. \r\nКато цяло, предложението на ЕС се е интерпретирало като предложение за конфедеративно устройство на държавата, а Глигоров посочва, че е имало и първоначална идея за референдум за независимост на републиките. Според неговите свидетелства обаче, двамата президенти на Сърбия и Хърватия не са приели плана на Делор. \r\n„Милошевич каза: ‚Мисля, че трябва да създадем солидна модерна федерация с център Белград‘, а след него се изказа Туджман: ‚Аз чувствам, че имам историческа мисия да възстановя хърватското кралство. Имаме държава, а сега трябва да си я върнем. Това не ме интересува'. Алия Изетбегович каза: „Моля ви се, не можете така, нека да го приемем като основа за разговор, а после ще има и други предложения. Ако това не се случи, в Босна ще има кръв до коленете‘“, спомня си Глигоров за срещата с тройката от ЕС. \r\nАко планът е бил приет, според Глигоров, нещата на Балканите биха отишли в съвсем друга посока. „Ако бивша Югославия беше останала цяла, избягвайки катастрофалните войни от 90-те и беше влязла в ЕС, не само би било по-добре за хората в региона, но и за ЕС“, е било заключението на екипа на проекта на Германската служба за външна политика. \r\n \r\n \r\n \r\nПревод и редакция:", "date": "2019.10.03", "title": "„Център“ (Македония): В реч от 2007 година Глигоров разкрива как Милошевич и Туджман саботират план на ЕС за приемане на Югославия и избягване на войната между републиките"}
{"url": "http://www.focus-news.net/news/2019/10/03/2704737/world-taekwondo-demo-team-shte-predstavyat-svoeto-shou-v-grad-burgas-na-15-oktomvri.html", "text": "World Taekwondo Demo Team ще представят своето шоу в град Бургас на 15 октомври. Това съобщиха от пресцентъра на  Община Бургас . След посещението си при папа Франциск във Ватикана, в централите на ООН в Ню Йорк и Женева, както и в централата на МОК в Лозана, най-емблематичният боен демо-отбор ще стъпи и на родна земя. World Taekwondo Demo Team ще представят своето шоу в град Бургас на 15 октомври от 18.00 часа в зала „Младост“. \r\nЖителите и гостите на града ще имат шанс да се докоснат до магията на източното бойно изкуство, чрез невероятните демонстрации на най-атрактивния демонстративен отбор в света. \r\nТова ще се случи само броени дни, преди старта на най-елитното и престижно първенство по таекуондо в света - сериите GRAND PRIX 2019, чиито домакин е българската столица. Най-добрите 32-ма на планетата в олимпийските категории ще се бият за победата, титлата „The best of the beasts“ и награден фонд от 100'000 USD. \r\nДемо отборът е съставен от най-добрите състезатели в света по таекуондо. Таекуондо е национален спорт, историческо наследство и забележителност. Демо отборът е съставен от професионални таекуондо състезатели, избрани в жестоката конкуренция на десетки милиони в Южна Корея. Демо отборът пътува из целия свят и програмата му е запълнена с години напред. Кандидатурата на България е одобрена сред десетки  други,  и по този начин Бургас ще има честта да посрещне звездния тим. Отборът е имал демонстрации на места като централата на ООН, Ватикана, пред множество държавни глави, премиери, министри и други. \r\nСъбитието се организира със съдействието на Община Бургас. Входът е свободен.", "date": "2019.10.03", "title": "World Taekwondo Demo Team ще представят своето шоу в град Бургас на 15 октомври"}
{"url": "http://www.focus-news.net/news/2019/10/03/2704739/povdignato-e-obvinenie-na-mazha-predotsavil-avtomobil-na-momcheto-bez-knizhka-koeto-predizvika-tezhkata-katastrofa-kray-plovdiv.html", "text": "Повдигнато е обвинение на мъжа, предоставил автомобил на момчето без книжка, което предизвика тежката катастрофа край Пловдив. Това съобщиха от  Апелативна прокуратура - Пловдив . Днес Окръжна прокуратура-Пловдив внесе искане в съда за вземане на мярка за неотклонение „задържане под стража“ спрямо М.Д., на 45 г., за това, че предоставил моторно превозно средство – лек автомобил, марка „Опел Корса“, на неправоспособен водач – О.Д., на 19 г., който при управление на същото, по непредпазливост, в пияно състояние, е нарушил правилата за движение по пътищата и на 29.09. 2019 г. е причинил пътнотранспортно произшествие, в резултат на което е настъпила смъртта на две лица и средна телесна повреда на едно лице – престъпление по чл.343 ал.4 във вр. ал. 3 пр.1пр.3 пр.5 буква „Б“ във вр. чл. 342 ал. 1 във вр. чл. 20 ал. 2 от Наказателния кодекс.  \r\nПо делото се извършват процесуално-следствени действия.", "date": "2019.10.03", "title": "Повдигнато е обвинение на мъжа, предоставил автомобил на момчето без книжка, което предизвика тежката катастрофа край Пловдив"}
{"url": "http://www.focus-news.net/news/2019/10/03/2704695/rtk-kosovo-liderat-na-ldk-isa-mustafa-izklyuchi-koalitsiya-s-pdk-na-kadri-veseli.html", "text": "Лидерът на Демократическата лига на Косово (ЛДК) Иса Мустафа заяви по време на митинг в Прищина, че парламентарните избори на 6 октомври трябва да бъдат спечелени на всяка цена, тъй като ЛДК го заслужава и има платформа за развитие на приятелството със САЩ и ЕС, предава обществената  „Радио и телевизия Косово“ (RTK) . \r\n„ЛДК няма да влезе в коалиция с Демократическата партия на Косово (ПДК), това е ясно на всички. Също така, ЛДК не гарантира, че ще влезе в коалиция с която и да е друга партия, защото ще обсъдим това с другите, но ще направим коалиция при условията на ЛДК, с програмата на ЛДК и при положение, че ще развием приятелствата, които имаме със САЩ и Европейския съюз. Също така, с икономика, която ще развием като търговска икономика“, заяви Мустафа. \r\n \r\nПревод и редакция:", "date": "2019.10.03", "title": "RTK (Косово): Лидерът на ЛДК Иса Мустафа изключи коалиция с ПДК на Кадри Весели"}
{"url": "http://www.focus-news.net/news/2019/10/03/2704741/zasedanie-na-obshtinski-savet-smolyan-shte-se-provede-na-10-oktomvri.html", "text": "Заседание на Общински съвет – Смолян ще се проведе на 10 октомври от 09.00 часа в Сесийна зала на Общината. това съобщиха от  Община Смолян . В първоначалния дневен ред са включени 21 докладни записки. Общинските съветници ще обсъдят кандидатстването на Община Смолян по Първата покана за набиране на проектни предложения по Програма РА 14 „Културно предприемачество, наследство и сътрудничество“, Резултат 2 „Подобрен достъп до изкуства и култура“, финансирана по Финансовия механизъм на Европейското икономическо пространство 2014-2021 г.  \r\nНа вниманието на представителите на местния парламент ще бъде представено обезпечаване на авансово плащане по Административен договор за предоставяне на безвъзмездна финансова помощ № РД-02-37-107/12.12.2018г. и  номер от ИСУН- № BG16RFOP001-5.002-0024-С01 „Създаване на дневен център за подкрепа на лица с различни форми на деменция и техните семейства  в гр. Смолян“, по процедура за директно предоставяне № BG16RFOP001-5.002 „Подкрепа за деинституционализация на социалните услуги за възрастни и хора с увреждания” с финансовата подкрепа на Оперативна програма „Региони в растеж“ 2014 -2020 г., съфинансирана от Европейския съюз чрез Европейския фонд за регионално развитие“.  \r\nСъветниците на Смолян ще обсъдят обезпечаването на авансово плащане по договор за безвъзмездна финансова помощ № BG16M1OP002-5.003-0004-C01, проект № BG16M1OP002-5.003-0004 „Мерки за подобряване качеството на атмосферния въздух в Община Смолян“, финансиран по приоритетна ос 5 „Подобряване качеството на атмосферния въздух“, процедура за предоставяне на безвъзмездна помощ № BG16M1OP002-5.003 „Мерки за подобряване качеството на атмосферния въздух“ на Оперативна програма „Околна среда 2014 – 2020 г.“ \r\nПред общинските съветници ще бъде поставено и поемането на дългосрочен дълг от ДЗЗД „Фонд за устойчиви градове” по реда на Закона за общинския дълг във връзка с проект „Обновяване и енергийна ефективност на културна инфраструктура – сграда на Планетариум Смолян“.  \r\nНа заседанието ще се разгледа и предложение за безвъзмездно поставяне на рекламно-информационни елементи на стълбове за електрическо осветление и подпорни стени с реклама цел на Сдружение „Футболен клуб Родопа-1927 - Смолян“, както и други важни за жителите на община Смолян въпроси.", "date": "2019.10.03", "title": "Заседание на Общински съвет – Смолян ще се проведе на 10 октомври"}
{"url": "http://www.focus-news.net/news/2019/10/03/2704743/mestni-izbori-2019-govoritelite-na-tsik-aleksandar-andreev-i-tanya-tsaneva-shte-pokazhat-obraztsi-na-byuletinite-za-glasuvane-v-izborite-za-obshtinski-savetnitsi-i-za-kmetove.html", "text": "На редовния брифинг от 14.00 часа говорителите на ЦИК Александър Андреев и Таня Цанева ще покажат образци на бюлетините за гласуване в изборите за общински съветници и за кметове, насрочени на 27 октомври 2019 г. Това съобщиха от пресцентъра на  ЦИК .", "date": "2019.10.03", "title": "Местни избори 2019: Говорителите на ЦИК Александър Андреев и Таня Цанева ще покажат образци на бюлетините за гласуване в изборите за общински съветници и за кметове"}
{"url": "http://www.focus-news.net/news/2019/10/03/2704740/prof-vladimir-chukov-arabist-vlastta-v-irak-otslabva-zaradi-namesata-na-iran.html", "text": "Властта в Ирак отслабва заради намесата на Иран. Това каза арабистът проф. Владимир Чуков в интервю за  Агенция „Фокус“  във връзка с продължаващите протести в Багдад срещу безработицата и корупцията.  „Специално за Ирак трябва да кажем, че последната конфигурация на властта беше бих казал много интересен компромис между двете големи външни сили и фактори: Запада, начело със САЩ и Иран, за който няма какво да се заблуждаваме, че много активно се меси във вътрешните работи на Ирак. Дори ще дам един фрапантен случай за пример. Буквално преди десетина дни иранският посланик в Ирак заплаши САЩ, че ще нанесе удар на иракска територия. И тогава просто иракчаните запитаха Иран къде е Иран: дали в Ирак, или в Иран?“, посочи Чуков. Той добави, че в Ирак политическата система е родила феномен, който е много сходен за държави от Европа като Италия, а може би до някаква частична форма такава, каквато е и в България. „Тоест във висшия слой, управляващия слой, в облагодетелствания слой се настаниха няколкостотин политика, които след 2003 година практически не слизаха от властта. Естествено, че властта им носи икономически бонуси, облагодетелствания. Тоест всичко това става за сметка на корупцията, огромните кражби, беззаконията, шуробаджанащината. Ирак е богата държава, второ е една държава с много младо население, което продължава да търси своите права. Много често бунтовете, както си спомняме от 2011 година, се зародиха като недирижирани, тоест естествени бунтове, докато се появят определени личности и политически партии, които са в опозиция и искат да ги оглавят“, допълни професорът. Той обясни, че това, което наблюдаваме не само тази година, а още от миналата е втора вълна на Арабската пролет. „Вече обаче много ясно тя е деперсонифицирана, а е по-скоро силно социализирана и са изведени исканията за по-големи социални права на хората, които живеят в тези райони. Всъщност в Ирак нямахме типична първа вълна на Арабската пролет, както това стана през 2011 година в съседните страни. Там атаките бяха срещу диктатори. В Ирак имаме една многопартийна система. По този повод няма как народното недоволство да  бъде насочено срещу един човек. Да речем, ако беше останал Саддам Хюсеин, съответно това щеше да е насочено срещу него“, посочи още Чуков.  \r\nТеодора ПАВЛОВА \r\n   \r\n Пълния текст на интервюто четете по-късно в „Мнение”", "date": "2019.10.03", "title": "Проф. Владимир Чуков, арабист: Властта в Ирак отслабва заради намесата на Иран"}
{"url": "http://www.focus-news.net/news/2019/10/03/2704742/pregled-na-mezhdunarodnite-novini-do-13-chasa-agentsiya-fokus.html", "text": "На 15-тата годишнина от разпадането на Югославия, през януари 2007 година, бившият македонския президент Киро Глигоров говори за това, как е могла да се избегне войната между бившите югорепублики, ако не е била суетата и личните амбиции на лидерите на Сърбия и Хърватия Слободан Милошевич и Франьо Туджман. Подобно е мнението и на други чуждестранни политици и анализатори, а днес всички се питат какво би се случило, ако тогава лидерите на Югославия бяха приели известното предложение за бързо влизане в ЕС и помощ от 5 милиарда долара, пише скопското електронно издание  „Център“ . \r\nДали планът, който донася в Белград „европейската тройка“ действително е могъл да спаси държавата от гражданска война и да тласне историята на тези земи в друга посока? Много от участниците в тези събития по-късно твърдяха, че това не е било сериозно предложение. \r\nСпоред Киро Глигоров, преди разпадането на Югославия в последен опит да се избегне войната между републиките, в Белград пристига \"тройката от европейската общност\". Жак Делор, председател на Европейската комисия, Ханс Ван ден Брук, комисар на ЕС по външните връзки и министърът на външните работи на Люксембург, тогава председател на ЕС, Жак Сантер. Те събрали членовете на Президиума на Югославия и избраните президенти за да им представят плана. \r\n„Жак Делор прочете предложение, което е било одобрено от Съвета на ЕС. Първо, с политическо решение Югославия ще бъде приета веднага в ЕС. Второ, ако успее реформата на Анте Маркович, ще бъдат изплатени 5 милиарда долара от бюджета на ЕС. Но тогава излязоха на повърхността неразумните отношения на президентите на републиките – ако единият каже А, другият веднага казва Б“, заяви Глигоров през 2007 година. \r\nТой подчертава, че носи част от отговорността, защото е бил част от този екип. \r\n„Не можахме да се споразумеем по никакъв начин. Аз не се поставям сред тези хора, които смятат, че всичко свързано с Югославия е било грешно или лошо. Има и резултати. И тези работи трябва да се припомнят. Тогава Делор ни каза, че всяка република, която иска да бъде независима, трябва да проведе референдум и ако това бъде потвърдено от народа, тя ще бъде приета в ООН“, припомня бившият македонски държавен глава. \r\nКато цяло, предложението на ЕС се е интерпретирало като предложение за конфедеративно устройство на държавата, а Глигоров посочва, че е имало и първоначална идея за референдум за независимост на републиките. Според неговите свидетелства обаче, двамата президенти на Сърбия и Хърватия не са приели плана на Делор. \r\n„Милошевич каза: ‚Мисля, че трябва да създадем солидна модерна федерация с център Белград‘, а след него се изказа Туджман: ‚Аз чувствам, че имам историческа мисия да възстановя хърватското кралство. Имаме държава, а сега трябва да си я върнем. Това не ме интересува'. Алия Изетбегович каза: „Моля ви се, не можете така, нека да го приемем като основа за разговор, а после ще има и други предложения. Ако това не се случи, в Босна ще има кръв до коленете‘“, спомня си Глигоров за срещата с тройката от ЕС. \r\nАко планът е бил приет, според Глигоров, нещата на Балканите биха отишли в съвсем друга посока. „Ако бивша Югославия беше останала цяла, избягвайки катастрофалните войни от 90-те и беше влязла в ЕС, не само би било по-добре за хората в региона, но и за ЕС“, е било заключението на екипа на проекта на Германската служба за външна политика. \r\n*** \r\n  Не по-малко от 12 души са загинали по време на безредиците в Ирак, а броят на пострадалите е достигнал 650, съобщава местната агенция Shafaq, като се позовава на Върховната комисия по правата на човека, предава  РИА Новости . \r\n„В хода на протестите са загинали 11 демонстранти и един служител на службите за сигурност, ранени са 650 души, включително 87 полицая“, цитира агенцията ръководителя на комисията Али ал Баяти. \r\nСпоред неговата информация са задържани 122 души, повечето от които са пуснати на свобода. \r\nПо-рано премиерът на Ирак Абд ал Махди заяви, че във връзка с протестите въвежда комендантски час в столицата Багдад от пет часа сутринта в четвъртък до второ нареждане. Подобна мярка е въведена и в редица други провинции. \r\nПротестите започнаха във вторник в Багдад, двама души бяха убити, а над 200 бяха ранени.В сряда демонстранти се събраха не само в столицата, но и няколко други провинции - Зи-Кар, Васит, Наджаф, Дивания и Бабил. Протестиращите изискват подобряване на условията на живот, решаване на проблемите в областта на здравеопазването, образованието и пазара на труда и борбата с корупцията. \r\n*** \r\n Министърът на миграцията на Гърция Йоргос Кумуцакос пристигна на посещение в Анкара, за да обсъди увеличения бежански поток към гръцките острови през последните месеци с министъра на вътрешните работи на Турция Сюлейман Сойлу, съобщава електронното издание на вестник  Kathimerini . \r\nДвамата министри ще се съсредоточат върху прилагането на Декларацията ЕС-Турция от 2016 година, се казва в съобщението до пресата от гръцкото ведомство. \r\n„Всички ще спечелим, ако потокът бъде ограничен ефективно. Но всичко това зависи от волята на Анкара. Ще се опитаме да използваме каналите за комуникация, да разработим система за сътрудничество в рамките на споразумението ЕС-Турция“, обяснява Кумуцакос. \r\n„Проблемът не е двустранен, но е двустранно измерение на споразумението ЕС-Турция“, добавя министърът. \r\nВ обръщение към членовете на комисията по външни работи и отбрана на парламента в сряда, Кумуцакос заяви, че е имало 200-процентен скок в броя на пристигащите мигранти през последните пет месеца и че договорът между ЕС и Турция е работило до 2017 г., но от 2018 г. е регистрирано „впечатляващо увеличение“. \r\n*** \r\n Всички газови хранилища в Унгария са запълнени докрай, с което се гарантират нуждите на страната за зимата, съобщи първият дипломат на Будапеща Петер Сиярто, цитиран от електронното издание  Hungary Today . \r\n„Ситуацията с енергийните доставки в Украйна се намира в повратна точка“, заяви министърът след среща с изпълнителния директор на „Газпром“ Алексей Милер. „Никога досега всички газови хранилища не са били запълвани изцяло“, отбеляза той, като добави, че в момента в Унгария се съхраняват 6,3 милиарда кубически метра от суровината. \r\n \r\n„За настъпващата зима снабдяването с газ от Унгария никога не е било толкова безопасно и сигурно“, каза Сиджарто. \r\nТой също така отбеляза, че унгарската енергийна компания MVM и унгарската държава печелят пари на гърба на „Газпром“, който е наел хранилища с капацитет 950 милиона кубически метра в южната и западната част на страната. \r\nСиярто разкри, че се е споразумял с руската компания за започване на „съществени“ разговори по отношение на доставките за 2020-2021 година. „Сега сме в позиция да планираме за година и половина напред“, посочи първият дипломат на Бъдапеща. \r\nМинистърът припомни също, че българските власти са подписали разрешение за износ, според което до 10 млрд. куб. м. руски газ ще може да бъде транспортиран до Унгария през България и Сърбия. \r\n*** \r\n Силите за сигурност са стреляли с бойни патрони, за да разпръснат протестите в Багдад, които се провеждат за трети пореден ден, въпреки че в сряда вечерта бе въведен комендатнски час, предава  AFP . \r\nНяколко десетки демонстранти са изгаряли автомобилни гуми в централния площад на столицата – Тахрир, но силите за борба с безредиците са ги изтласкали към страничните улици и са стреляли предупредително във въздуха, съобщава очевидец. \r\n*** \r\n  Преди следващата среща на министрите на вътрешните работи на страните от Европейския съюз, федералният министър на вътрешните работи на Германия Хорст Зеехофер (ЦСУ) поиска подкрепа в кабинета за плановете си за спасяване на мигранти в Средиземно море, отбелязва изданието  Das Handelsblatt . \r\nСлед като обяви, че Германия може да поеме една четвърт от всички мигранти, спасени по средиземноморски път, Зеехофер бе разкритикуван не само от „Алтернатива за Германия“ и Свободната демократическа партия (СвДП), но и от редиците на собствената си партия. От гледна точка на Зеехофер е необходимо „федералният кабинет също да заеме позиция“, подчерта говорителят на вътрешното министерство Стив Алтер. \r\nЗам.-говорителят на правителството в Берлин Улрике Демер каза, че кабинетът в Берлин приветства първото споразумение, постигнато в Малта за разпределение на мигранти.“Разбира се, надяваме се да привлечем възможно най-много европейски партньори\", добави тя. \r\nЗасега освен Германия, Франция, Италия и Малта все още участват в механизма за разпределение на мигранти. Съветът на вътрешните министри, който ще се проведе следващия вторник, трябва да завърши с включването на нови държави. Преходното решение предвижда търсещите убежище, спасени от бедствие в морето, да бъдат разпределени в рамките на четири седмици сред държавите от ЕС, участващи в механизма. Споразумението гласи: „Ако броят на преместените лица значително се увеличи в рамките на тези шест месеца, участващите държави-членки ще се срещнат незабавно за консултации. По време на обсъжданията целият механизъм може да бъде спрян“. Политици от „Зелени“, „Левица“, ХДС и ГСПД похвалиха споразумението. \r\nПрез последните 15 месеца 225 души, спасени в морето, бяха приети в Германия. От онези, които вече са преминали през процедурата за убежище, почти на всеки двама (около 47 процента) е било позволено да остане в страната - или защото е бил признат за бежанец, или поради други причини, които възпрепятстват завръщането на мигранта в родината му. \r\n*** \r\n  Министърът на външните работи на Русия Сергей Лавров заяви, че САЩ и някои водещите европейски държави искат да вкарат Босна и Херцеговина (БиХ) в НАТО, пише белградският ежедневник  „Политика“ . \r\nПървият дипломат на Москва, който говори на XVI ежегодна сесия на „Дискусионен клуб Валдай“, оцени, че по този начин се нарушава ключова резолюция на Съвета за сигурност на ООН. \r\n„САЩ и някои западноевропейски държави искат да уговорят бошняшките и някои хърватски политически партии да вземат курс към образуване на унитарна държава в Босна. Целта е проста – да се вкара БиХ в НАТО. И за тази цел те прибягват до различни маневри, включително преразглеждане на резолюцията на Съвета за сигурност на ООН“, обясни Лавров. \r\nСпоред Дейтънския мирен договор, подписан на 14 декември 1995 година в Париж, Босна и Херцеговина се състои от два ентитета – босненско-хърватска Федерация БиХ и Република Сръбска. Отделен район е окръга Бръчко, който съединява територията на сръбската федеративна област. \r\n*** \r\n  От Съветът на Европейския съюз информират МИА, че не са приети нови проектозаключения за Македония и Албания на проведения във вторник посланически съвет в Брюксел, на който финландското председателство се надяваше да се постигне напредък в дискусията за разширяването на Съюза, пише македонският вестник  „Денешен“ . \r\n„Сутринта имаше кратък преглед на позициите на всички страни-членки на ЕС. Пак същите страни изказаха подкрепа за бързо започване на преговорите с двете държави, главно Източно и Южноевропейските членове, Холандия показа, че е по-добре настроена към Северна Македония, отколкото към Албания, Белгия смята, че е важна вътрешната реформа в ЕС, но от френска страна все още няма конкретна окончателна позиция“, заявиха пред МИА дипломати от западните страни, присъствали на събранието. \r\nЗасега, официално, Париж се придържа към добре познатата формула, че „подкрепя европейската перспектива на страните от Западните Балкани“. В детайли тази позиция означава следното:  балканските страни трябва да напреднат още по два критерия – зачитане на върховенството на закона и борбата с корупция. Според Париж, въпросът за приемане на нови членки в ЕС трябва да се разгледа, след като бъдат осъществени редица ключови вътрешни реформи в Съюза преди това. \r\nОт Съвета казват, че не се очаква Франция да дефинира ясно своята позиция преди Съвета по общи работи на ЕС на 15 октомври в Люксембург, но не е изключено въпросът да бъден поставен на лидерите на ЕС, които ще се срещнат два дни по-късно в Брюксел. \r\n„Президентът Макрон ще вземе решението лично от името на Франция“, твърдят дипломатите. \r\nСпоред други дипломатически източници от Съюза, изборът да се вземе решение на ниво президенти и премиери на държави и правителства е стратегия на Париж за справяне с натиска на страните, които искат бързо отваряне на преговорите с двете страни. \r\nПродължава да е неизвестна и позицията на Нидерландия, която се очаква да бъде обявена идната седмица. Според сигналите от холандския парламент и външното министерство на Хага, е много вероятно Нидерландия да поиска разделяне на Скопие и Тирана и по-високи изисквания към Албания. \r\nТова е в съответствие с позицията на германския Бундестаг, който наскоро гласува за ясна подкрепа за Македония, но показа раздвоение за Албания. \r\nДипломатите в Македония се страхуват, че ако се стигне до такъв сценарий, определени страни-членки може да настояват Скопие и Тирана да са в пакет и да се противопоставят на започване на преговори само със Северна Македония. \r\nПозицията на тези страни се основава на опасението, че преговорите само със Скопие биха причинили недоволство в Албания и биха могли да имат отрицателни последици за стабилността в региона, както и за диалога между Прищина и Белград. \r\nПривържениците на Македония, от друга страна, напомнят, че липсата на награда за Македония за компромиса по спора с името изпраща „много опасен“ сигнал до Белград, който „не вижда причина“ да поеме политически риск по въпроса за Косово, обясняват европейски дипломати, запознати със съдържанието на дискусиите между държавите-членки. \r\n*** \r\n  Федералният министър на вътрешните работи на Германия Хорст Зеехофер се отправя на посещение в Турция, а след това и в Гърция, в опит да спаси разклатено споразумение за бежанците, подписано между Анкара и Брюксел през март 2016 г., съобщава националният ежедневник  Die Frankfurter Allgemeine Zeitung . \r\nВ Анкара Зеехофер ще проведе срещи с турския си колега Сюлейман Сойлу и министъра на външните работи Мевлют Чавушоглу. В петък той лети за Атина за разговори с гръцки политици. Зеехофер иска да завърши пътуването заедно с френския си колега Кристоф Кастанер и еврокомисаря по миграцията Димитрис Аврамопулос. \r\nВ Турция акцентът ще бъде поставен върху пакта за бежанци между ЕС и Турция. Споразумението от пролетта на 2016 г. предвижда Гърция да връща бежанци обратно от Егейските острови в Турция. В замяна ЕС се задължи да поема сирийски бежанци от Турция и подпомага финансово Анкара в грижите за оставащите на територията й.  \r\nВъпреки това лагерите по Егейски острови са пренаселени, а практиката за връщане на неотговарящите на критериите е по-скоро изключение. Поради тази причина правителството в Атина започна преместването на бежанци в континенталната част на страната. Стотици бежанци отново и отново се отправят от Турция към гръцките острови. Броят им се увеличава – дори и да е много по-нисък от този, който бе регистриран през миналите години. Предположението: турското правителство допуска подобен развой.  \r\n„Развитието на ситуацията с миграцията в Егейско море заслужава нашето повишено внимание\", заяви Зеехофер ден по-рано чрез социалната мрежа „Туитър“. „2015 година не трябва да се повтаря“.  \r\nМеждувременно говорителят на парламентарната група на „Зелени“ Луис Амтсберг и бившият лидер на партията Клаудия Рот осъдиха остро пакта за бежанците. Те се позоваваха на доклади на правозащитни организации, че Турция връща бежанци в Сирия против тяхната воля. „Това е грубо нарушение на приложимото законодателство за убежището\", цитира изданието думите им. Зеехофер трябва да изясни това на турското правителство. \r\nТурция се опасява от по-нататъшен приток на бежанци към териториите си на фона на продължаващите военни действия в Северна Сирия Анкара вече е похарчила повече от 40 милиарда долара за бежанците, твърди президентът Реджеп Тайип Ердоган. А парите от ЕС изглежда не биват отпускани по схемата, договорена през 2016 г.  \r\n„Въпреки големите усилия от страна на турската страна, броят на хората, търсещи закрила на гръцките острови, в момента нараства. Ето защо евентуалните допълнителни услуги за подпомагане на Гърция и Турция сега се разглеждат във федералното правителство и се координират с европейските партньори“. Не става ясно обаче дали тази подкрепа е финансова.  \r\nВ момента Турция чака изплащането на втория транш от настоящата програма за подкрепа от ЕС. Според проучвания на Handelsblatt, Анкара вече се е възползвала от сумите: за част от втория транш - на стойност 1,4 милиарда евро - ЕС промени условията за разпределение на средствата в полза на турските организации и правителството. В бъдеще, според доклада от септември, стотици милиони евро ще отидат директно в турските министерства, които обучават учители или социални работници, например. \r\n*** \r\n  Общият брой на смъртните случаи в Гърция през 2018 г. надминава броя на ражданията за осма поредна година, показват официални данни на ЕЛСТАТ, от които става ясно, че нацията губи битката за повишаване на раждаемостта, пише електронното издание на вестник  Kathimerini . \r\nПрез 2018 г. населението регистрира нетна загуба от 33 857 души спрямо година по-рано, тъй като е имало 86 444 раждания (45 686 момчета и 42 867 момичета) и 120 297 смъртни случая, показват данни, събрани от Гръцката статистическа служба. \r\nБроят на ражданията падна до най-ниското си ниво от  1932 г., когато бяха регистрирани 85 523 раждания. Демографският обрат е от 2011 г. \r\nЮжните Егейски острови и Крит бяха единствените части на страната, където ражданията надминаха смъртността през миналата година. \r\nНаселението на Гърция застарява и намалява през последните години поради ниската раждаемост и увеличаването на емиграцията на младите хора поради бруталната финансова криза. \r\nЕкспертите предупреждават, че до 2050 г. населението на Гърция ще намалее с между 800 000 и - според по-песимистичните оценки - 2,5 милиона души. Новото консервативно правителство обеща да предостави помощ от 2000 евро на всяко дете, родено в страната след 2020 г. \r\nДетската смъртност в Гърция миналата година е била 3,47 на 1000 живородени деца, като общо 300 бебета са починали преди да навършат една година. Коефициентът се повиши с малко в сравнение с 2017 г. \r\nСпоред ЕЛСТАТ едно от седем (14,3 процента) бебета, родени в Гърция през 2018 г., са имали майка, която е гражданин на друга държава, докато огромното мнозинство (91,2 процента) са на двойки, които са били женени или са подписали споразумение за съжителство. Средната възраст на майките при първо раждане е била 31,5, от 30,5 през 2011 г. и 31 през 2014 г. \r\nЕЛСТАТ отбелязва, че общият брой на сватбите и споразуменията за съжителство през 2018 г. е 53 797. Църковните сватби достигнаха 24 418 (45,4%), а гражданските сватби - 23 010 (42,8%), докато 6 369 двойки (11,8%) подписаха споразумения за съвместно съжителство - включително 286 пакта между еднополови двойки. \r\nБроят на двойките, избрали да подпишат договор за съвместно съжителство, непрекъснато се увеличава, тъй като институцията е въведена за първи път преди около 10 години. Броят нарасна от 4 921 през 2017 г. до 6 669 за миналата година, което е 30% увеличение. \r\n*** \r\n  САЩ се стремят към ревизия на Брюкселското споразумение между Прищина и Белград, за да привлекат Косово в НАТО и да запазят военната си база „Бондстийл“ на територията на най-младата държава на Балканите. Това министърът на външните работи на Руската федерация Сергей Лавров, изказвайки се на XVI годишна среща на Международния дискусионен клуб „Валдай“, предава  TACC . \r\n„Преди около четири години бе договорено създаването на Общност на сръбските общини в Косово, която гарантира езиковите, културните, религиозните права на сърбите. Тази общност не е териториално единна - има такава север, където териториите със сърби са компактни, но има анклави, които също са част от общността. Тази общност има знаме, химн, герб. От четири години това споразумение остава само на хартия. Сега, отново с активното участие на САЩ, те се опитват да го преразгледат и да направят допустимо включването на Косово в НАТО с най-голямата американска база в Европа – „Бондстийл\". \r\n„Бондстийл“ е основната военна база на американския контингент в Косово като част от международната мисия на КФОР в страната. Съоръжението се намира край град Урошевац, тук е седалището на многонационалната оперативна група „Изток\" под американско командване. Площта на базата е 3,86 квадратни километра, дължината на външния периметър е около 11,3 км. След бомбардировките над Югославия там са разположени около 50 хиляди войници, сега няма точни данни за гарнизона, но се говори за от 5 до 15 хиляди американски войници. \r\nПрез 2013 г. Белград, в рамките на споразуменията, постигнати с посредничеството на Европейския съюз с Прищина, разпусна сръбските власти, съдилища и местни съвети в Косово, като се съгласи да ги формира според законите на републиката. През 2014 г. бе сключено Брюкселското споразумение - документ за нормализиране на отношенията между Белград и Прищина. Състои се от 15 точки, посветени главно на организацията и правомощията на сръбските общини в Северно Косово. Косоварите все още не са изпълнили условията му. \r\n*** \r\n Уволненият Главен прокурор на Украйна, който е в центъра на скандала около бившия американски вицепрезидент Джо Байдън, е заявил в частен разговор с личния адвокат на президента на САЩ Руди Джулиани по-рано тази година, че е получил нареждане да изостави разследването на свързаната със сина на Байдън газова компания, показват детайли от този разговор, които бяха предадени на Конгреса от генералния инспектор на Държавния департамент, съобщава   Fox News . \r\nАмериканският телевизионен канал е получил копие от бележките на Джулиани от неговия разговор с уволнения украински прокурор Виктор Шокин през януари 2019 година. В тях се твърди, че „неговите разследвания са спрени заради страх от САЩ“. \r\n„Господин Шокин се опитва да продължи разследването, но през или около юни или юли 2015 година посланикът на САЩ Джефри Пайет му казва, че разследването трябва да се пипа с бели ръкавици, което, според господин Шокин, означава да не се прави нищо по него“, гласят бележките от разговора. В тях се твърди също, че на Шокин му е казано, че Байдън е спрял американска помощ за Украйна заради разследването. \r\nГлавният прокурор е уволнен през април 2016 година, а въпросният случай е „закрит от настоящия Главен прокурор Юрий Луценко“, пак според записките на Джулиани. Въпреки неговите твърдения, Шокин е постоянно обвиняван в корупция от двете страни на Атлантика. \r\nНо ролята на Байдън в тази история е обратно под светлините на прожекторите, след като Демократическата партия започна разследване за импийчмънт заради усилията на Тръмп да убеди Украйна да поднови разследването на действията на бившия американски вицепрезидент. \r\nБайдън, който иска да замени като президент Доналд Тръмп след изборите през 2020 година, веднъж се похвалил пред камерите, че когато е бил вицепрезидент и е ръководил украинската политика на администрацията на Барак Обама успешно е притиснал Киев да уволни Шокин, който тогава е Главен прокурор и по това време разследва основателя на Burisma Holdings, където Хънтър Байдън имаше много доходоносна роля в борда. \r\nСъюзниците на демократа обаче твърдят, че неговата намеса, която предизвика уволнението на Шокин, няма нищо общо със сина му, а по-скоро е свързана с корупционните проблеми на Украйна. Кампанията „Байдън“ също нападна Джулиани и разкритикува остро медиите, че му предостави ефирно време. Кампанията пише на NBC News, CBS News, Fox News и CNN, за да изрази „сериозна загриженост, че продължавате да пускате Руди Джулиани в ефир, за да разпространявате фалшиви, развенчани теории на конспирацията от името на Доналд Тръмп“. \r\nThe Wall Street Journal съобщи миналата седмица, че към момента на намесата на Байдън, разследването на Burisma е било затихнало. \r\nНо тогава Шокин, според интервюто с Джулиани, е разследвал Микола Злочевски, бившият министър на екологията и природните ресурси на Украйна – също основател на Burisma. Хънтър Байдън е назначен в борда на компанията от Злочевски, „за да се защити самият той“, както твърди бившият украински Главен прокурор. \r\nИнтервюто, за което се твърди, че е извършено от Джулиани, се проведе на 23 януари 2019 г. в офис на Park Avenue в Ню Йорк. Шокин е бил интервюиран по телефона и са използвани преводачи - един в Украйна и един в Ню Йорк, според бележките, получени от Fox News. \r\nВ изявление пред телевизионния канал, след като този доклад е публикуван за първи път, Джулиани каза, че подробностите са събрани преди Байдън да обяви кандидатурата си за президент и тези обвинения да стигнат до него. \r\n„Проучих ги като част от задълженията ми като адвокат да покажа, че престъпленията не са извършени от моя клиент, а от демократите. Не исках да разследвам Джо Байдън. Не разследвах Джо Байдън“, заяви Джулиани. \r\nТой също така потвърди, че е внесъл документите в Държавния департамент, като каза, че е разочарован, че не са разследвани. \r\n„Може би сега ще го направят“, каза бившият кмет на Ню Йорк. \r\n*** \r\n  Личните данни на 60 милиона руснаци са с открит достъп, пише вестник „Коммерсанть“, като се позовава на информация от основателя на компания DeviceLock (специализирана върху защитата от изтичане на личните данни) Ашот Оганесян. \r\nСпоред източника на изданието, изтичането засяга интересите на около 60 милиона руснаци, предполагаемо клиенти на Сбербанк, чиито детайлни лични данни, както и подробна финансова информация, са се оказали качени в интернет през август на специализиран форум, който е блокиран от „Роскомнадзор“. \r\nБлизък до Централната банка на Русия източник на вестника предполага, че инцидентът е „изнасяне“ на базата данни на Сбербанк. По думите на друг събеседник на вестника, информацията може да е качена от някой, който има административен достъп до нея. \r\nКакто съобщава Оганесян, той е проверил 240 записа от базата и „мога да потвърдя, че в тях се съдържат данни на реални хора, които имат картова сметка в Сбербанк“. \r\nОт Банката заявиха пред изданието, че обемът на похитените данни „е невъзможен, тъй като общият брой на кредитните карти е няколко пъти по-малък“. Освен това открадната информация няма да позволи на злонамерени лица да изтеглят пари от картите на клиентите, тъй като в тях отсъстват кодовете CVV, а всяка транзакция без представяне на карта се потвърждава чрез смс-парола. \r\n*** \r\n  САЩ заявиха, че ще увеличат с 10% митата върху произвежданите в Европа самолети „Еърбъс“ и ще наложат 25-процентови тарифи върху френското вино, шотландското и ирландското уиски, както и сиренето от целия континент като наказание за незаконните субсидии на ЕС за авиопроизводството, пише базираният в Брюксел портал  EURACTIV . \r\nСъобщението дойде, след като Световната търговска организация даде зелена светлина на Вашингтон да налага мита върху стоки от ЕС на стойност 7,5 милиарда долара годишно, което заплашва да разпали още повече трансатлантическата търговска война. \r\nКакто отбелязва медията, мерките идват, след като САЩ и Китай си наложиха наказателни мита върху стоки за милиарди долари в продължаващия вече една година търговски конфликт. \r\nЦелевият списък за мита върху европейски продукти на търговския представител на САЩ, който трябва да влезе в сила на 18 октомври, включва авиолайнерите на „Еърбъс“, които се произвеждат във Франция, Великобритания, Германия и Испания – четирите страни от европейския консорциум. Но няма да бъдат налагани тарифи на произведени в Европа авиочасти, които се използват в завода за сглобяване на „Еърбъс“ в Алабама или тези, използвани от конкурентния американски самолетостроител Boeing Co, с което се защитават работните места в САЩ. \r\n„Накрая, след 15 години съдебни спорове СТО потвърди, че Съединените щати имат право да налагат мерки за противодействие в резултат на незаконните субсидии на ЕС“, заяви в изявление американският търговски представител Робърт Лайтизър. \r\n„Очакваме да започнем преговори с Европейския съюз, насочени към решаване на този въпрос по начин, който да е от полза за американските работници“, добави той. \r\nОсновните мишени на митата са четирите страни от консорциума „Еърбъс“. Наказателни тарифи се налагат на испански маслини, британски пуловери и вълнени кърпи и немски инструменти и кафе, както и британско уиски и френско вино. Сиренето от почти всяка държава от ЕС ще бъде ударено с мито от 25%, но италианското вино и зехтин бяха пощадени, заедно с европейския шоколад. \r\nРазмерът и обхватът на тарифите бяха намалени значително от списък с 25 милиарда долара, който пуснаха от Вашингтон по-рано тази година, в който бяха включени хеликоптери, основни компоненти на самолети, морски дарове, луксозни стоки и други, които бяха изключени от сегашния списък. \r\nИзточник, запознат със случая, обясни, че САЩ нарочно не използват целия обхват на одобрените от СТО мерки, за да привлекат ЕС на масата за преговори. \r\nНо, все пак, търговският представител на САЩ направи изрично предупреждение: \r\n„САЩ имат правомощия да увеличават тарифите по всяко време или да променят засегнатите продукти. Търговският представител на САЩ непрекъснато ще преоценява тези тарифи въз основа на нашите дискусии с ЕС“. \r\nОт Вашингтон поискаха ратификация на своя тарифен списък в СТО до 14 октомври. Митата могат да влязат в сила само три дни след планирано повишение на тарифите за 15 октомври върху китайски стоки на стойност 250 милиарда долара, до 30% от 25%. \r\nДокато Вашингтон и Пекин се опитват да облекчат горчивата си 15-месечна търговска война, търговията на САЩ и ЕС изглежда ще се влоши. \r\n*** \r\n  Председателят на Европейската комисия Жан-Клод Юнкер даде първоначалния отговор на ЕС на последното предложение на британския премиер Борис Джонсън за Брекзит, което има за цел да се справи с въпроса за ирландската граница. Юнкер е отбелязал „позитивен напредък“, но е посочил някои „проблематични точки“, пише базираното в Брюксел издание  New Europe . \r\nПредседателят на ЕК е приветствал решимостта на Джонсън да продължи преговорите преди Европейския съвет през октомври и да постигне напредък към сделка. Той е признал положителния напредък, особено що се касае до пълното унифициране на регулациите за всички стоки и контрола на продуктите, които влизат в Северна Ирландия от Великобритания. Но Юнкер, също така, е отбелязал, че все още има проблематични точки, които се нуждаят от още работа през следващите дни и по-специално по отношение на предпазната мярка. „Крехкият баланс, постигнат в Споразумението от добрия петък, трябва да бъде запазен. Друг проблем, с което трябва да се справим, са основните митнически правила“, се казва в изявление на Европейската комисия. \r\nЮнкер подчерта още, че трябва да има правно оперативно решение, което да отговаря на всички цели на предпазната мярка: предотвратяване на твърда граница, запазване на сътрудничеството Север-Юг и икономиката на целия остров и защита на единния пазар на ЕС и мястото на Ирландия в него. \r\nПредседателят Юнкер потвърди на премиера Джонсън, че Комисията сега ще проучи правния текст обективно и в светлината на добре познатите критерии на ЕС. \r\n„ЕС иска сделка. Оставаме единни и готови да работим 24 часа в денонощието, за да се случи това - както правим вече повече от три години“, завършва изявлението \r\nВ Брюксел през следващите дни ще се проведат срещи между екипите за преговори на ЕС и Великобритания. \r\nЮнкер също е готов да разговаря с ирландския премиер Лео Варадкар, за да чуе какво мисли за предложението.", "date": "2019.10.03", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/10/03/2704744/prof-diana-gergova-sboryanovo-prodalzhava-da-ni-iznenadva-s-novi-nepoznati-aspekti-na-bogatata-pogrebalna-obrednost-i-rituali.html", "text": "„Сборяново“ продължава да ни изненадва с нови непознати аспекти на богатата погребална обредност и ритуали,  практикувани на територията на Източния царски некропол, каза пред  Радио „Фокус“- Шумен  проф. Диана Гергова. Само  преди броени дни воденият от нея екип завърши разкопките на територията на келтското светилище, като и в третия сезон на проучването му се отчитат интересни резултати. В западната част на ограденото с трапецовиден ров светилище, са открити фрагменти от тракийска и вносна керамика, следи от горяло стъкло, стъклено мънисто, амфорни дръжки и др. Изненада за археолозите се оказва доста голям камък, поставен в рововете на келтското светилище.  За втори път от началото на проучването му, екипът попада и на горели човешки кости. „Продължаваме да събираме изключително интересни данни  какво се случвало в самите ровове, които са ритуално изкопани. Какво е било поставяно в тях, и отново, както и в първата година, когато бяха големите ни находки, откриваме следи от човешки останки, от дарове, което вероятно е свървано с типичното за гетите препогребване“, каза проф. Гергова. В района на светилището през този сезон са установени и други две вкопани структури, с форма на квадрат, оформени от ровове, с ориентация югоизток- северозапад. Новите структури са близки до сруктурата на келтското светилище. „Това са отново ровове, но те ограждат квардратни пространства и вероятно са част от един ансамбъл, заедно със светилището, което проучваме. Това е първият сезон, в който ги засичаме, като в рововете има отделни находки от същата епоха- от 4-3 в Пр. Хр.“, обясни проф. Гергова. Близо месец са продължили тази година разкопките на територията на келтското светилище. Съръководител на експедицията е д-р Йордан Анастасов от Женевския университет, в работата на терен са участвали отново специалисти от Европа  и студенти от Швейцария и България. „За нас е голямо удовлетворение, защото попадаме на нови знаци за ритуални практики в южната част на некропола, около могилата на Котела и в близост до келтската колесница, която намерихме в една от могилите. Попадаме на нови данни за това духовно единение на келти и траки- имаме чисто келтски структури, които са разположени на територията на тракийския некропол, както и находки от  келтски или тракийски произход. Много съм доволна от прецизната работа на нашите студенти. Да откриете горели разпиляни кости в един ров, запълнен с пръст, е много голямо постижение, а тези находки ни дават много важна информация“, каза още проф. Гергова. \r\n \r\nИвелина ИВАНОВА", "date": "2019.10.03", "title": "Проф. Диана Гергова: „Сборяново“ продължава да ни изненадва с нови непознати аспекти на богатата погребална обредност и ритуали"}
{"url": "http://www.focus-news.net/news/2019/10/03/2704745/v-blagoevgrad-shte-se-provedat-sastezaniya-ot-spartacus-fighting-championship.html", "text": "За пръв път в Благоевград ще се проведе „Spartacus fighting championship“ (SFC). Това съобщиха от пресцентъра на  Община Благоевград . Емблематичният административен център, който дава тласъка на състезатели от световен ранг, ще бъде арена на бойните спортове на 5 октомври тази година, по повод празника на града. Началният час на състезанията са от 19.30 часа в зала „Скаптопара“. Заради добре развитата спортна инфраструктура в Благоевград промоутърската компания е избрала града за домакин на деветото издание на „Spartacus fighting championship“. \r\nЩе се състоят 10 двубоя в стил ММА и К1. Атрактивна битка се очаква да бъде поднесена в стил К1 от перлата на бойните спортове на Благоевград - световната ни шампионка по Таекуон-до и К1. ММА срещата на вечерта ще бъде реванша между титаните Калоян Колев и Камен Георгиев. Благоевградчанинът Даниел Парасков ще направи своя дебют в ММА срещу сърбинът Goran Veskov. В тежките категории, ще се проведат два двубоя в клетката на SFC. Единият ще е между  трениращия в Германия Лазар Тодев и звездата на SFC нокаутьора Александър Цонев. Втората тежка двойка е формирана от перничанинът Георги Ваклинов и сърбинът Зарко Седоглавич. \r\nЕмил Незиров, получил своето бойно начало в Благоевград, както и столичанинът Пламен Бъчваров ще се срещнат в двубой на 67 кг в стил ММА. В категория 71 кг - стил К1 в двубой ще влязат русенеца Мартин Тодоров и възпитаника на СК „Армеец“ - София Даниел Гецов. \r\nВ събитието ще премерят сили в стил К1 и обещаващите Пламен Петров (София), Александър Станкович (Бяла), Денис Лилов (Перник), Атанас Найденов (Петрич) Егор Гуляев (Бяла), Йордан Валентинов (София)  \r\nВсички те застават зад кампанията на SFC „Аз съм различен, аз съм боец“ в подкрепа на децата с аутизъм.  \r\nОфициален кантар на събитието ще се проведе на 4 октомври на откритата сцена пред операта в Благоевград от 19.30 часа.", "date": "2019.10.03", "title": "В Благоевград ще се проведат състезания от „Spartacus fighting championship“"}
{"url": "http://www.focus-news.net/news/2019/10/03/2704748/sport-grigor-dimitrov-ochakva-pokana-ot-organizatorite-za-shanhay.html", "text": "Григор Димитров може да се озове в основната схема на Мастърса в Шанхай, който стартира следващата седмица. Българинът е на път да се възползва от обстоятелствата и множеството контузии, които принудиха част от звездите да се откажат от участие. Вчера бяха обявени още две имена, които няма да играят. Става въпрос за Хуан Мартин дел Потро и Стан Вавринка, които имат травми. Така общата бройка на звездите, които се отписаха от надпреварата, вече е шест. Освен тях аут са Кевин Андерсън, Кей Нишикори, Милош Раонич и Ник Кириос. Техните места вече са заети от следващите в ранглистата. Една уайлд кард получи Анди Мъри, като остават още две свободни. Очакванията са една от поканите да бъде именно към Григор. Българинът се радва на сериозна подкрепа на азиатска територия, като все още е в Китай, макар да отпадна на старта на турнира в Пекин. Това води до логичното следствие, че Димитров ще се възползва от ситуацията и ще може да играе в Шанхай. Потвърждение по темата ще има днес или утре, тъй като тегленето на жребия е в събота. Организаторите ще изчакат до последно, защото не е ясно дали няма да има и други оттеглили се. В края на сезона е честа практика водещите тенисисти да се отказват от различни турнири поради натрупаната умора и зачестилите травми.", "date": "2019.10.03", "title": "Спорт: Григор Димитров очаква покана от организаторите за Шанхай"}
{"url": "http://www.focus-news.net/news/2019/10/03/2704752/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Изключително интензивен е трафикът за товарни автомобили на изход на ГКПП „Капитан Андреево“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата с Румъния на ГКПП „Дунав мост 2“ трафикът е интензивен на изход за товарни автомобили. На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален. На българо-сръбската и на българо-гръцката границата трафикът е нормален на всички гранични контролно-пропускателни пунктове. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, работи само през светлата част на денонощието – от 08.00 часа до 22.00 часа.", "date": "2019.10.03", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/10/03/2704750/bdzh-vavezhda-v-probna-eksploatatsiya-sistemata-za-onlayn-prodazhba-na-bileti.html", "text": "От днес „БДЖ - Пътнически превози” ЕООД и „Информационно обслужване” АД въвеждат в пробна експлоатация пълната функционалност на билетоиздаващата система, която включва възможността за онлайн закупуване на билети за всички влакове на територията на страната. Това съобщиха от пресцентъра на  БДЖ .Системата е изпитвана многократно в тестова среда и за нейното нормално функциониране е много важно да бъде приложена пробно в реална среда, като са взети мерки за своевременно отстраняване на евентуално възникнали неточности в конкретни ситуации. Системата за онлайн резервации и продажба на билети предлага бърз и удобен начин за закупуване на железопътни билети, независимо от местонахождението на клиента, като позволява визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент.Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство. Онлайн платформата на билетозидаващата система е достъпна на адрес: https://bileti.bdz.bg/. Билети могат да бъдат закупени онлайн не по-късно от три часа преди заминаване на конкретния влак по разписание. Поради продължаващия процес по обработка на заявки, в първоначален етап все още ще бъде достъпна и платформата за онлайн резервации и продажба на билети за ограничен брой влакове на адрес: https://bdztickets.com/.  \r\nЕкипът на БДЖ се обръща с молба към своите клиенти да сигнализират при забелязани пропуски и възникнали проблеми при закупуването на билети на телефон: 0889 071 139 или на електронна поща: onlineticket@bdz.bg.", "date": "2019.10.03", "title": "БДЖ въвежда в пробна експлоатация системата за онлайн продажба на билети"}
{"url": "http://www.focus-news.net/news/2019/10/03/2704751/prof-diana-gergova-sboryanovo-prodalzhava-da-ni-iznenadva-s-novi-aspekti-na-bogatata-pogrebalna-obrednost-i-rituali-praktikuvani-na-teritoriyata-na-iztochniya-tsarski-nekropol.html", "text": "Сборяново продължава да ни изненадва с нови непознати аспекти на богатата погребална обредност и ритуали, практикувани на територията на Източния царски некропол. Това каза пред  Радио „Фокус“ - Шумен  археологът проф. Диана Гергова. Само преди броени дни воденият от нея екип завърши разкопките на територията на келтското светилище, като и в третия сезон на проучването му се отчитат интересни резултати. В западната част на ограденото с трапецовиден ров светилище са открити фрагменти от тракийска и вносна керамика, следи от горяло стъкло, стъклено мънисто, амфорни дръжки и др. Изненада за археолозите се оказва доста голям камък, поставен в рововете на келтското светилище. За втори път от началото на проучването му екипът попада и на горели човешки кости.  \r\n„Продължаваме да събираме изключително интересни данни какво се случвало в самите ровове, които са ритуално изкопани. Какво е било поставяно в тях и отново, както и в първата година, когато бяха големите ни находки, откриваме следи от човешки останки, от дарове, което вероятно е свързано с типичното за гетите препогребване“, каза проф. Гергова.  \r\nВ района на светилището през този сезон са установени и други две вкопани структури с форма на квадрат, оформени от ровове, с ориентация югоизток - северозапад. Новите структури са близки до структурата на келтското светилище. „Това са отново ровове, но те ограждат квадратни пространства и вероятно са част от един ансамбъл, заедно със светилището, което проучваме. Това е първият сезон, в който ги засичаме, като в рововете има отделни находки от същата епоха- от 4-3 в Пр. Хр.“, обясни проф. Гергова. Близо месец са продължили тази година разкопките на територията на келтското светилище.  \r\nСъръководител на експедицията е д-р Йордан Анастасов от Женевския университет, в работата на терен са участвали отново специалисти от Европа  и студенти от Швейцария и България. „За нас е голямо удовлетворение, защото попадаме на нови знаци за ритуални практики в южната част на некропола, около могилата на Котела и в близост до келтската колесница, която намерихме в една от могилите. Попадаме на нови данни за това духовно единение на келти и траки - имаме чисто келтски структури, които са разположени на територията на тракийския некропол, както и находки от келтски или тракийски произход. Много съм доволна от прецизната работа на нашите студенти. Да откриете горели разпилени кости в един ров, запълнен с пръст, е много голямо постижение, а тези находки ни дават много важна информация“, каза още проф. Гергова. \r\nИвелина ИВАНОВА", "date": "2019.10.03", "title": "Проф. Диана Гергова: Сборяново продължава да ни изненадва с нови аспекти на богатата погребална обредност и ритуали, практикувани на територията на Източния царски некропол"}
{"url": "http://www.focus-news.net/news/2019/10/03/2704747/okrazhna-prokuratura-plovdiv-shte-dade-brifing-vav-vrazka-s-razsledvane-v-avtomobilna-administratsiya-na-4-oktomvri.html", "text": "Окръжна прокуратура - Пловдив ще даде брифинг  във връзка с разследване в \"Автомобилна администрация\"  на 4 октомври, съобщиха от пресцентъра на  Апелативна прокуратура - Пловдив . \r\nНа  4 октомври 2019 г. от 10.00 часа ще се проведе брифинг на Окръжна прокуратура-Пловдив по повод извършени процесуално-следствени действия в  Областен отдел „Автомобилна администрация“ - Пловдив.  \r\nБрифингът ще се проведе в сградата на Прокуратурата в гр. Пловдив, на площад „Съединение“ №3, в Заседателната зала, на втория етаж.", "date": "2019.10.03", "title": "Окръжна прокуратура - Пловдив ще даде брифинг  във връзка с разследване в \"Автомобилна администрация\"  на 4 октомври"}
{"url": "http://www.focus-news.net/news/2019/10/03/2704749/politsiya-i-zhandarmeriya-sa-razpolozheni-v-kv-orlandovtsi-v-stolitsata.html", "text": "Полиция и жандармерия са разположени в кв. \"Орландовци\", предаде репортер на  Агенция \"Фокус\" . Засиленото полицейско присъствие е заради провежданата в квартала специализирана акция. Всеки момент се очаква да започне и брифинг по темата. \r\nДеница КИТАНОВА", "date": "2019.10.03", "title": "Полиция и жандармерия са разположени в кв. \"Орландовци\" в столицата"}
{"url": "http://www.focus-news.net/news/2019/10/03/2704754/sadat-vav-varna-osadi-33-godishen-retsidivist-na-1-g-zatvor-za-proizvodstvo-i-darzhane-na-metamfetamini.html", "text": "Съдът във Варна осъди 33-годишен рецидивист на 1 г. затвор за  производство и държане на метамфетамини. Това съобщиха от пресцентъра на  Апелативна прокуратура  в града.33-годишният Станислав Ст. ще търпи наказание 1 година лишаване от свобода при строг режим. Той се призна за виновен, като се отказа от разглеждане на наказателното дело срещу него по общия ред, и сключи споразумение с Окръжната прокуратура във Варна преди приключване на съдебното следствие във Варненския окръжен съд. За производство и държане с цел разпространение на метамфетамини – престъпление по член 354а, ал. 2 от НК, извършено на 24 март 2018 г. при условията на опасен рецидив, 33-годишният подсъдим прие да изтърпи ефективното наказание. В негова тежест са и направените по делото разноски над 400 лева. Определението на Варненския окръжен съд, с което е одобрено споразумението, е окончателно.", "date": "2019.10.03", "title": "Съдът във Варна осъди 33-годишен рецидивист на 1 г. затвор за  производство и държане на метамфетамини"}
{"url": "http://www.focus-news.net/news/2019/10/03/2704746/tass-sreshtata-mezhdu-netanyahu-i-liberman-zavarshi-bez-rezultat.html", "text": "Преговорите за формиране на правителствена коалиция в Израел след изборите на 17 септември между премиера и лидер на партията „Ликуд“ Бенямин Нетаняху и председателя на „Наш дом-Израел“ (НДИ), бившият министър на отбраната Авигдор Либерман, приключиха без резултат Това съобщава израелското държавно радио Kan, предава  TACC \r\n„Не беше постигнат пробив на срещата“, цитира радиостанцията представители на „Ликуд“. В рамките на преговорите, продължили около час, Либерман е повторил призива си за формиране на правителство с участието на „Ликуд“, блока на центристките партии „Синьо и бяло“ на бившия началник на Генералния щаб на израелската армия Бени Ганц и НДИ, без да включва представители ултраортодоксални партии. \r\n„Ликуд“ води преговори за коалиция с четири десни и ултраортодоксални партии, които имат 55 в 120-местния Кнесет. НДИ получи осем места. Припомня се, че предходните преговори между партиите на Нетаняху и Либерман завършиха с провал. \r\nНа 25 септември израелският президент Риувен Ривлин връчи мандат на Нетаняху да сформира правителствена коалиция след изборите на 17 септември. Според закона министър-председателят получава 42 дни, за да привлече подкрепата на 61 от 120-те депутати. Ако Нетаняху не успее да сформира коалиция в рамките на определеното време, президентът може да прехвърли това право на Ганц, който ще има 28 дни, за да създаване на правителство. В случай на провал, в Израел ще бъдат организирани нови избори, третите в страната за последните 12 месеца. \r\n \r\n Тереза Герова", "date": "2019.10.03", "title": "ТАСС: Срещата между Нетаняху и Либерман завърши без резултат"}
{"url": "http://www.focus-news.net/news/2019/10/03/2704753/zdf-simens-se-vrashta-v-rusiya.html", "text": "Европейският съюз продължи действието на санкциите, въведени срещу Русия за присъединяването на Кримския полуостров. Но това не пречи на компанията „Сименс“ да възобнови дейност на руска територия, предава германският телевизионен канал  ZDF . \r\nЗа първи път след скандала с доставката на газови турбини в Крим, когато компанията бе обвинена в нарушаване на санкциите, „Сименс“ стартира нов проект в Русия. Става въпрос за изграждането на електроцентрала в Татарстан, която по план ще бъде пусната в експлоатация през 2023 г., съобщават представители на компанията.  \r\nУточнява се, че „Сименс“ също така е сключила два договора за техническо обслужване на обекти в Русия. \r\n \r\n Тереза Герова", "date": "2019.10.03", "title": "ZDF: „Сименс“ се връща в Русия"}
{"url": "http://www.focus-news.net/news/2019/10/03/2704702/hungary-today-ungariya-zapalni-dokray-gazovite-si-hranilishta-v-ochakvane-na-spiraneto-na-tranzita-na-gaz-prez-ukrayna.html", "text": "Всички газови хранилища в Унгария са запълнени докрай, с което се гарантират нуждите на страната за зимата, съобщи първият дипломат на Будапеща Петер Сиярто, цитиран от електронното издание  Hungary Today . \r\n„Ситуацията с енергийните доставки в Украйна се намира в повратна точка“, заяви министърът след среща с изпълнителния директор на „Газпром“ Алексей Милер. „Никога досега всички газови хранилища не са били запълвани изцяло“, отбеляза той, като добави, че в момента в Унгария се съхраняват 6,3 милиарда кубически метра от суровината. \r\n \r\n„За настъпващата зима снабдяването с газ от Унгария никога не е било толкова безопасно и сигурно“, каза Сиджарто. \r\nТой също така отбеляза, че унгарската енергийна компания MVM и унгарската държава печелят пари на гърба на „Газпром“, който е наел хранилища с капацитет 950 милиона кубически метра в южната и западната част на страната. \r\nСиярто разкри, че се е споразумял с руската компания за започване на „съществени“ разговори по отношение на доставките за 2020-2021 година. „Сега сме в позиция да планираме за година и половина напред“, посочи първият дипломат на Бъдапеща. \r\nМинистърът припомни също, че българските власти са подписали разрешение за износ, според което до 10 млрд. куб. м. руски газ ще може да бъде транспортиран до Унгария през България и Сърбия. \r\n \r\nПревод и редакция:", "date": "2019.10.03", "title": "Hungary Today: Унгария запълни докрай газовите си хранилища в очакване на спирането на транзита на газ през Украйна"}
{"url": "http://www.focus-news.net/news/2019/10/03/2704756/38-godishen-mazh-e-zadarzhan-za-otglezhdane-na-kanabis-v-selo-razhevo-konare-v-oblast-plovdiv.html", "text": "38-годишен мъж е задържан за отглеждане на канабис в село Ръжево Конаре в област Пловдив. Това съобщиха от пресцентъра на  МВР . Образувано е бързо производство. При процесуално-следствени действия в имот на мъжа хисарски полицаи открили 6 наркотични насаждения в различен стадий на растеж и няколко пакетчета със семена. Работата по документиране на престъплението продължава разследващ полицай. Уведомена е прокуратурата.", "date": "2019.10.03", "title": "38-годишен мъж е задържан за отглеждане на канабис в село Ръжево Конаре в област Пловдив"}
{"url": "http://www.focus-news.net/news/2019/10/03/2704755/prof-vladimir-chukov-arabist-frenskiyat-prezident-makron-pravi-nevazmozhnoto-za-da-initsiira-pregovori-po-iranskoto-yadreno-sporazumenie.html", "text": "Френският президент Макрон прави невъзможното, за да инициира преговори по Иранското ядрено споразумение. Това каза арабистът проф. Владимир Чуков в интервю за  Агенция „Фокус“  по темата за Иранското ядрено споразумение. Чуков припомни, че по време на 74-ата сесия на Общото събрание на ООН сме били на път към пробив по въпроса. „Отново президентът Макрон е бил човекът, който е осъществил невъзможното. Той си е направил труда да отиде в хотела на Хасан Рохани и буквално му е дал телефона на Тръмп, с който той е бил уговорил, че Рохани ще му се обади. Доналд Тръмп е седял на телефона и е чакал Рохани да се обади. В същото време обаче Рохани е отказал“, посочи професорът.  Чуков обясни, че отказът на Рохани е дошъл, защото е сметнал, че Доналд Тръмп би използвал този телефонен разговор, за да води предизборната си кампания. „Първо Рохани е отказал да вдигне слушалката, тъй като е счел, че това е капан от страна на президента Тръмп. Според Рохани този телефонен разговор е щял да влезе в кампанията на Доналд Тръмп, който наистина в момента води жестока битка с демократите. Тоест Тръмп според Рохани е щял да вдигне невероятен медиен шум. И второ, защото той така поставя нещата, че не е в състояние да поеме ангажимент“, добави той. Чуков посочи какви са били и четирите точки в предложението на Франция към САЩ и Иран. „Тези точки е трябвало да накарат двете страни да седнат на масата на преговорите и да видоизменят договора и респективно да се вдигнат санкциите. Първото е обещание Иран, че никога няма да придобива ядрено оръжие. Второ, че Иран ще изпълнява ядрените си обещания и ще води преговори в дългосрочен план. Трето: да се въздържа от агресия и проблемите, които съществуват, да се решават само и единствено чрез преговори. В същото време обаче САЩ да вдигнат изцяло санкциите и респективно Иран да се върне с пълния си капацитет на световния нефтен пазар. Това са били четирите условия, които са били формулирани от президента Макрон“, каза още Чуков.    \r\nТеодора ПАВЛОВА  \r\n \r\n Пълния текст на интервюто четете по-късно в „Мнение”", "date": "2019.10.03", "title": "Проф. Владимир Чуков, арабист: Френският президент Макрон прави невъзможното, за да инициира преговори по Иранското ядрено споразумение"}
{"url": "http://www.focus-news.net/news/2019/10/03/2704758/95-stoki-imitirashti-izvestni-targovski-marki-sa-izzeti-pri-proverka-na-lek-avtomobil-v-stara-zagora.html", "text": "95 стоки, имитиращи известни търговски марки, са иззети при проверка на лек автомобил в Стара Загора. Това съобщиха от пресцентъра на  МВР . Фалшивите стоки са иззети от полицаи в ранните часове на днешния ден. Служители на Второ РУ спрели лек автомобил „Мерцедес“, управляван от 23-годишен мъж от Нова Загора, с когото пътувал и 20-годишен негов съгражданин. При проверката в багажното отделение на колата униформените установили 10 блузи и 85 комплекта анцузи, носещи защитени търговски марки, без да има правно основание за това. Образувано е досъдебно производство. Двамата млади мъже са задържани за срок до 24 часа.", "date": "2019.10.03", "title": "95 стоки, имитиращи известни търговски марки, са иззети при проверка на лек автомобил в Стара Загора"}
{"url": "http://www.focus-news.net/news/2019/10/03/2704760/izlozhba-voda-na-fotografa-kristian-knabe-shte-bade-predstavena-v-kulturen-tsentar-morsko-kazino-na-4-oktomvri.html", "text": "Популярният фотограф Кристиан Кнабе, зад чийто обектив са заставали популярни личности като Джордж Буш, Ангела Меркел, Йоко Оно – вдовицата на Джон Ленън, българинът Христо Явашев и вече покойната му съпруга Жан Клод, главата на тибетските будисти Далай Лама гостува в Бургас и изложбата си „Вода“. Това съобщиха от пресцентъра на  Община Бургас . Експозицията, която е с екологична насоченост ще бъде официално открита утре, 4-ти октомври от 17.30 часа в зала „Петя Дубарова“. Черно-белите фотоси ще бъдат подредени на алеята, пред входа на Културния център. Първоначалната идея на изложба „Вода“ е била да разкрие красотата и очарованието на природното чудо – вода. По време на работата си, фотографът Кристиан Кнабе вижда неща, които го карат да промени първоначалния замисъл. Той смята, че един пластмасов стол на плажа е нещо романтично. Наблюдаващият този фотомотив си представя как е седнал на него и се наслаждава на морето и безкрайността на хоризонта…В същото време вижда кораба на „Greenpeace“ с протестното послание:“ Не на пластмасата в морските води!“ Така старият пластмасов стол се оказва просто отпадък, чието място не трябва да е там. Посланието на експозицията е да бъдем бдителни и разумно да се отнасяме към благата, с които ни дарява природата. „Вода“, това просто химично съединение, състоящо се само от два атома водород и един атом кислород , е природен феномен, в който се е зародил живота и без който той не може да съществува. Нека го пазим, той е единствен и неповторим.“, апелира авторът. \r\nКристиан Кнабе е роден на 11 октомври 1961 година в баварския град Мюлдорф на река Инн. След завършване на гимназията следва в Мюнхен в държавното професионално училище за графичен дизайн и реклама. Работи като фотограф за различни печатни и електронни медии в Германия. В началото на 90-те години бях шеф-фотограф в пресслужбата на Евангелската църква на Бавария. В архива си има снимки на известни политици и хора на изкуството, сред които бившия президент на САЩ George Bush Sen, канцлера на Германия Angela Merkel, тогава заместник-председател на Християн-демократическата партия на Германия, артиста Bud Spenser, вдовицата на John Lennon – Yoko Ono, българския поп-певец Васил Найденов, както и световноизвестния американски художник и скулптор с български произход Христо Явашев и вече покойната му съпруга Jeanne-Claude, главата на тибетските будисти Dalai Lama и много други. Професията му графичен дизайнер е неразделно свързана с изкуството на художника. Рисува от петгодишна възраст. Негови картини са представяни в различни художествени галерии в България и Германия.", "date": "2019.10.03", "title": "Изложба „Вода“ на фотографа Кристиан Кнабе ще бъде представена в Културен център „Морско казино“ на 4 октомври"}
{"url": "http://www.focus-news.net/news/2019/10/03/2704759/okrazhniyat-sad-v-plovdiv-shte-gleda-myarkata-na-mazha-predostavil-kolata-si-na-momcheto-bez-knizhka-predizvikalo-tezhkata-katastrofa-na-bul-maritsa.html", "text": "Окръжният съд в Пловдив ще гледа мярката на мъжа, предоставил колата си на момчето без книжка, предизвикало тежката катастрофа на бул. \"Марица\". Това съобщиха от  съда  в Пловдив.От 14.00 часа в зала № 10 ще разгледа искането на прокуратурата за вземане на мярка за неотклонение задържане под стража спрямо М. Д . \r\nСпрямо М. Д. са  повдигнати обвинения за това, че е предоставил моторно превозно средство – лек автомобил, марка „Опел Корса“, на неправоспособен водач – О.Д., на 19 г., който при управление на същото, по непредпазливост, в пияно състояние, е нарушил правилата за движение по пътищата и на 29.09. 2019 г. е причинил пътнотранспортно произшествие, в резултат на което е настъпила смъртта на две лица и средна телесна повреда на едно лице – престъпление по чл. 343 ал. 4 вр. ал.3 пр.1 пр.4 и пр. 5 б. А пр.2 б. Б пр. 2 и б. В вр. чл. 342 ал.1 пр.3 вр. чл. 20 ал. 1 от Наказателния кодекс.", "date": "2019.10.03", "title": "Окръжният съд в Пловдив ще гледа мярката на мъжа, предоставил колата си на момчето без книжка, предизвикало тежката катастрофа на бул. \"Марица\""}
{"url": "http://www.focus-news.net/news/2019/10/03/2704761/chetvartoto-izlozhenie-na-mladezhko-tehnichesko-tvorchestvo-shte-se-provede-v-gorna-oryahovitsa-na-9-i-10-oktomvri.html", "text": "Млади учени от цялата страна ще посетят Горна Оряховица за Четвъртото изложение на младежко-техническо творчество. Това каза пред журналисти Владимир Григоров, който е един от организаторите на проявата, предаде репортер на  Радио „Фокус“ – Велико Търново . Според Григоров в изложението ще се включат ученици, студенти, преподаватели и представители на фирми. Участниците са общо 46, сред които има 23 гимназии. Той подчерта, че нивото на разработките се вдигнало изключително много в сравнение с началото, а към голяма част от тях има интерес и от страна на бизнеса. Някой от проектите са процес на реализация за използване в реалния живот. „Новото е, че при нас вече се появиха и колеги, които на времето водеха обучение в гимназиите, а днес ръководят частни клубове и кръжоци, в които занимават малките деца, както и младежи от професионалните гимназии. Няма да е пресилено да кажа, че ние успяваме благодарение на факта, че нашият регион отдавна има много добре подготвени кадри, завършили електроника, както и добри програмисти, отдадени на работата с деца“, коментира още Владимир Григоров. Той уточни, че наградният фонд не е от парични премии, а ще включва таблети, лаптопи и набори от части за сглобяване на различни устройства. Идеята е участниците да се мотивират и „запалят“ още повече по темата. И този път заявките им са изключително разнообразни и интересни. „Ще бъде показано безконтактно предаване на електрическа енергия от разстояние, гласово командване на лампи, управление на роботи. Отново ще ни гостува и хуманоиден робот, ще има демонстрация на количка, която е роботизирана и може да има приложение в заводски транспорт или за придвижване на хора с увреждания“, допълни организаторът. \r\nИзложението ще се проведе на 9 и 10 октомври в зала „Никола Петров“ в Горна Оряховица. Официалното откриване ще е от 11.30 часа на първия ден. \r\nЛуиза ТРАНЧЕВА", "date": "2019.10.03", "title": "Четвъртото изложение на младежко-техническо творчество ще се проведе в Горна Оряховица на 9 и 10 октомври"}
{"url": "http://www.focus-news.net/news/2019/10/03/2704764/mkd-makedoniya-loshoto-vreme-na-balkanite-gramotevichni-buri-i-navodneniya-udariha-harvatiya.html", "text": "Само в рамките на два часа Северното Адриатическо крайбрежие и Горски котар в Хърватия бе обхванато от лошо време, придружено с интензивни гръмотевични бури и наводнения, съобщава македонското електронно издание  МКД . \r\nБурните облаци се насочват по-широкия крайбрежен район, така че в Хърватия се очакват силни бури и в следващите часове, предупредиха синоптиците. В цялата страна е в сила жълт предупредителен код. \r\nСилни гръмотевични бури и ветрове удариха и столицата Загреб, а части от града се оказаха под вода. \r\nПроливни дъждове засегнаха също и Задар и околностите му. Метеоролозите предупреждават, че лошото време ще се задържи и през следващото денонощие.  \r\n \r\n Тереза Герова", "date": "2019.10.03", "title": "МКД (Македония): Лошото време на Балканите – гръмотевични бури и наводнения удариха Хърватия"}
{"url": "http://www.focus-news.net/news/2019/10/03/2704757/gazeta-express-kosovo-haradinay-izprati-pozdravitelna-telegrama-do-merkel.html", "text": "Министър-председателят на Косово в оставка Рамуш Харадинай изпрати поздравителна телеграма до канцлера на ФРГ Ангела Меркел по повод 29-та годишнина от обединението на Германия, съобщава електронното издание на прищинския ежедневник  Gazeta Express . \r\nВ текста Харадинай уверява германския лидер, че Косово остава ангажирано с интеграцията в Европейския съюз. \r\n \r\nПълният текст на телеграмата гласи: \r\n \r\n „Косово и неговите граждани имат щастието на всеки етап от изграждането на държавността да имат подкрепата на държава като Германия. Днес, като се чества 29-та годишнина от обединението на страната, изпратих поздравително послание до канцлера Ангела Меркел по повод националния празник, изразявайки дълбоката си благодарност на Косово за нейния жизненоважен принос към нас. \r\nКакто винаги, уверих канцлера Меркел, че Косово е силно ангажирано с пътя си към интеграция в Европейския съюз. \r\nКато надеждни партньори и силни съюзници, Косово и Германия имат отлични двустранни отношения и споделят общи ценности! \r\nЧестит празник, Германия!“ \r\n \r\n Тереза Герова", "date": "2019.10.03", "title": "Gazeta Express (Косово): Харадинай изпрати поздравителна телеграма до Меркел"}
{"url": "http://www.focus-news.net/news/2019/10/03/2704763/aylin-hasan-mosv-balgariya-ima-ogromen-prinos-kam-mrezhata-natura-2000-tay-kato-sme-edna-ot-stranite-s-nay-bogato-biologichno-raznoobrazie-v-es.html", "text": "България има огромен принос към мрежата „Натура 2000“, тъй като сме една от страните с най-богато биологично разнообразие в ЕС. Това каза за предаването  „Екологичен резонанс“  на  Радио „Фокус“  Айлин Хасан, главен експерт в отдел „Натура 2000“, дирекция „Национална служба за защита на природата“ към Министерството на околната среда и водите (МОСВ). Тя добави, че около 35% са зоните в България, включени в мрежата и уточни, че сухоземната част от „Натура 2000“ е напълно изградена – по Директивата за местообитанията – 234 защитени зони и 120 зони по Директивата за птиците. „В близко бъдеще очакваме промяна в съотношението и броя на зоните, защото имаме потвърждение от ЕК за достатъчност на мрежата по отношение на сухоземната част. Предстои допълване на морската част от мрежата с определяне на морските защитени зони. За целта в момента се изпълнява проект, наречен „Натура 2000 - Черно море“, чиято цел е да направи съответните проучвания и да идентифицира потенциални морски защитени зони“, каза още Айлин Хасан. Тя коментира, че ефективното управление на европейската екологична мрежа зависи от участието на всички заинтересовани страни, като е необходимо цялата общественост да бъде информирана и убедена в ползите и възможнисуите, които представя мрежата. „В процес на изпълнение е проектът „Знания за Натура 2000“, който е пряко свързан с управлението на мрежата. Основната цел е повишаване на нивото на информираност, както на широката общественост, така и на заинтересованите страни, като едновременно се цели повишаване на капацитета приноса на страните за постигането на целите на мрежата“, обясни експертът и добави, че се предвижда провеждането на информационни кампании, които представят възможносите по отношение на мрежата. „Ще се провеждат форуми по чисто научните проблеми за мрежата „Натура 2000“, по които страната ни изпитва затруднения“, отбеляза Айлин Хасан. \r\nЙоланда ПЕЛОВА", "date": "2019.10.03", "title": "Айлин Хасан, МОСВ: България има огромен принос към мрежата „Натура 2000“, тъй като сме една от страните с най-богато биологично разнообразие в ЕС"}
{"url": "http://www.focus-news.net/news/2019/10/03/2704762/api-ogranichava-se-dvizhenieto-v-dvete-posoki-po-am-hemus-v-uchastaka-pv-suvorovo-do-pv-neofit-rilski-poradi-patnotransportno-proizshestvie.html", "text": "Временно се ограничава движението в двете посоки по АМ „Хемус“ в участъка п.в. „Суворово“ до п.в. „Неофит Рилски“ поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява по обходен път: АМ „Хемус“ - път I-2 Девня - Неофит Рилски - АМ „Хемус“.", "date": "2019.10.03", "title": "АПИ: Ограничава се движението в двете посоки по АМ „Хемус“ в участъка п.в. „Суворово“ до п.в. „Неофит Рилски“ поради пътнотранспортно произшествие"}
{"url": "http://www.focus-news.net/news/2019/10/03/2704766/zam-glavniyat-prokuror-ivan-geshev-pri-spetsaktsiyata-v-kv-orlandovtsi-stava-duma-za-imotna-mafiya.html", "text": "При спецакцията в кв. \"Орландовци\" става дума за имотна мафия. Това каза зам. главният прокурор Иван Гешев по време на брифинг във връзка с проведената акция в квартал \"Орландовци\", предаде репортер на  Агенция \"Фокус\" . Гешев уточни, че задържаните лица са били задържани и преди. \r\nТой поясни, че става дума за имотна мафия с граждани от цигански произход. \r\nГешев заяви, че това е сегмент на битовата престъпност. \r\n \r\nДеница КИТАНОВА \r\n \r\n Очаквайте подробности.", "date": "2019.10.03", "title": "Зам. главният прокурор Иван Гешев:  При спецакцията в кв. \"Орландовци\" става дума за имотна мафия"}
{"url": "http://www.focus-news.net/news/2019/10/03/2704771/prof-hristo-pimpirev-mosv-finansira-s-200-000-leva-izgrazhdaneto-na-prechistvatelna-instalatsiya-na-antarktida.html", "text": "Министерството на околната среда и водите (МОСВ) финансира с 200 000 лева изграждането на пречиствателна инсталация за отпадните води на Антарктида. Това каза в предаването   „Екологичен резонанс“  на  Радио „Фокус“  проф. Христо Пимпирев, директор на Българския антарктически институт. Проф. Пимпирев уточни, че опазването на околната среда на ледения континент е приоритет на всички държави и Европейския съюз. „Договорът беше подписан преди броени седмици. Проектът е в начален етап. Проектира се каква ще е станцията, избран е български изпълнител. Трябва да се закупят материали и най-сложното е да се пренесат с надуваеми лодки от кораба до брега. Трябва да е съобразен обемът и теглото на материалите. Пречиствателната станция ще бъде част от новата научна лаборатория, която започва да се строи тази година“, обясни още проф. Пимпирев. По думите му научният център на Антарктида е лицето на България пред света. Нашата страна редовно се включва в изследванията и затова основно задължение е опазването на околната среда. „В ЕС се дават повече финанси за развитие на науката и иновациите. Антарктида е най-чистият континент на Земята и ние трябва да го опазим. Останалите континенти са значително замърсени от човешката дейност и индустриалното развитие. Леденият континент е уникален със своята красота, животински и растителен свят, който е такъв от хиляди години, без да бъде нарушено неговото равновесие от намесата на човека“, коментира още проф. Пимпирев. Той уточни още, че на Антарктида функционира и Комитет за опазването на околната среда на ледения континент. По думите му България отделя нищожна част от бюджета за Антарктида. „Нашият бюджет е 500 000 лева за логистика. Това е за поддържането на цялата база и живота на българските полярници. В сравнение с бюджетите на другите страни, които са от порядъка на десетки и стотици милиони евро на година, нашият е несъизмерим“, отбеляза проф. Пимпирев. \r\nЙоланда ПЕЛОВА", "date": "2019.10.03", "title": "Проф. Христо Пимпирев: МОСВ финансира с 200 000 лева изграждането на пречиствателна инсталация на Антарктида"}
{"url": "http://www.focus-news.net/news/2019/10/03/2704768/gl-sekretar-na-mvr-ivaylo-ivanov-rabotim-s-10-litsa-s-kolegite-ot-gdbop-pri-spetsaktsiyata-za-imotni-izmami-v-orlandovtsi.html", "text": "Работим с 10 лица с колегите от ГДБОП при спецакцията за имотни измами в кв. \"Орландовци\". Това главният секретар на МВР Ивайло Иванов по време на брифинг във връзка с проведената акция в квартал \"Орландовци\", предаде репортер на  Агенция \"Фокус\" . \r\nДеница КИТАНОВА \r\n \r\n Очаквайте подробности.", "date": "2019.10.03", "title": "Гл. секретар на МВР Ивайло Иванов: Работим с 10 лица с колегите от ГДБОП при спецакцията за имотни измами в \"Орландовци\""}
{"url": "http://www.focus-news.net/news/2019/10/03/2704767/prof-vladimir-chukov-arabist-vseki-amerikanski-prezident-iska-da-izglezhda-mirotvorets-predi-izbori.html", "text": "Всеки американски президент иска да изглежда миротворец преди избори. Това каза арабистът проф. Владимир Чуков в интервю за  Агенция „Фокус“  Чуков посочи, че във всички случаи Тръмп не би желал да нанесе военен удар.“ Въпреки че сега ще говори за втората писта, въпреки че е очевидно, че използва и подобен тип потенциал като инструмент за натиск. Всеки американски президент, особено който е на края на мандата си, на Тръмп му остава още около година преди президентските избори, иска да излезе като миротворец, като човек, който прави пробиви и споразумения. Така беше и за Обама, и за Буш, и за Клинтън. Тоест в края на мандата си те винаги се опитват да изглеждат като миротворци, тъй като това им носи дивиденти“, посочи Чуков.  \r\nТеодора ПАВЛОВА  \r\n \r\n Пълния текст на интервюто четете по-късно в „Мнение”", "date": "2019.10.03", "title": "Проф. Владимир Чуков, арабист: Всеки американски президент иска да изглежда миротворец преди избори"}
{"url": "http://www.focus-news.net/news/2019/10/03/2704770/politsiyata-e-zadarzhala-trima-mazhe-otglezhdali-300-rasteniya-kanabis-v-rila-planina.html", "text": "Полицията е задържала трима мъже, отглеждали 300 растения канабис в Рила планина, съобщиха от  ОДМВР - Кюстендил . Криминалисти от Рила откриха нива с 300 канабисови растения. Реколтата е отглеждана в гориста и труднодостъпна местност в планината в местността Мечара. На място са открити и помощни средства, изградена поливна система и препарат за наторяване. В близост до нивата са открити 60 кг суха листна маса, опакована в чували. Зелената маса от изкоренените растения е около 200 кг. Видът на наркотичното растение е установен с полеви наркотест. Задържани са 3-ма мъже, които са отглеждали канабиса. Те са от с. Първомай на възраст от 26 до 36 години. Работата по обслужването и документирането  на случая продължават служители на РУ Рила, уведомен е дежурен прокурор.", "date": "2019.10.03", "title": "Полицията е задържала трима мъже, отглеждали 300  растения канабис в Рила планина"}
{"url": "http://www.focus-news.net/news/2019/10/03/2704772/zam-glavniyat-prokuror-ivan-geshev-ustanoveni-sa-tri-sluchaya-i-tri-opita-za-imotni-izmami-ima-danni-za-otvlichaniya-na-vazrastni-hora-i-iznudvane.html", "text": "Установени са три случая и  три опита за имотни измами, има данни за отвличания на възрастни хора и изнудване. Това каза зам. главният прокурор Иван Гешев по време на брифинг във връзка с проведената акция в квартал \"Орландовци\", предаде репортер на  Агенция \"Фокус\" . „Това, което ще ви обясним е досъдебно производство, наблюдавано от Специализираната прокуратура, по което прокурорите от специализираната прокуратура са работили съвместно с оперативните служби на ГДБОП и разследващи полицаи от същата служба. Става въпрос за организирана престъпна група, занимаваща се с това, което вие наричате имотни измами и публично известно определение – имотна мафия. Става въпрос за група лица от български граждани от цигански произход, които се занимават с отнемане на имоти от възрастни хора, които селектират на базата на това дали има данни за тях, че са зависими примерно от алкохол или че имат психични проблеми, които почти нямат роднини и близки хора. Схемата за извършване на тези да ги наречем имотни измами е следната. Зад тази група работят около 4-5 лица, да ги наречем бушони. Тези 4-5 лица в предишен период също са пострадали от дейността на тази група и са им взели имотите и апартаментите и в момента работят за тях за дребни пари. Живеят по фургони, на улицата“,допълни още Гешев. Той посочи, че след като групата локализира възрастни хора и след като ги затвори за определен период от къщата, която е наблизо и ги принуди с физическо и психическо насилие да се съгласят да прехвърлят единствените си последни имоти, да бъдат използвани тези бушони на тяхно име да бъдат прехвърлени имотите. Т.е. те ги използват като подставени лица“, уточни Гешев. Той обясни, че възрастните хора са изхвърлени на улицата, за да се оправят. По думите му това е някакъв сегмент на битовата престъпност. „Това е схема на извършване на престъпление, което е типична и се извършва от лица с нисък социален статус или част от определени общности. Това и типичен бизнес на определен кръг хора. Има няколко групи в София, които се занимават дълги години с такова нещо, с такива престъпления“, допълни още заместник-главният прокурор. Гешев изтъкна, че прокуратурата ще засили работата в този сегмент, защото не е тайна, че съществуват такива групи, които отнемат последните жилища на възрастните хора и ги изхвърлят на улицата, за да оцеляват по начин, който успеят. Зам. главният прокурор уточни, че по това досъдебно производство става дума за три случая. „Отделно три случая са предотвратени от колегите от МВР. Най-вероятно ще стане въпрос и за три опита за имотни измами. Направлението на работа на колегите е организирана престъпна група. Има данни за отвличания и изнудване“, допълни още Гешев. Той допълни, че утре колегите му ще преценят на база събраните доказателства какви обвинения да бъдат повдигнати.  \r\nДеница КИТАНОВА", "date": "2019.10.03", "title": "Зам. главният прокурор Иван Гешев: Установени са три случая и  три опита за имотни измами, има данни за отвличания на възрастни хора и изнудване"}
{"url": "http://www.focus-news.net/news/2019/10/03/2704775/ministar-temenuzhka-petkova-izgrazhdaneto-na-kompresornite-stantsii-nova-provadiya-i-rasovo-e-garantsiya-za-poredniya-uspeshen-proekt-za-balgariya.html", "text": "Участието на всички тези компании в изграждането на тези две компресорни станции е гаранция за това, че това ще бъде поредният успешен проект за България. Това заяви министърът на енергетиката Теменужка Петкова след подписването на договора за изграждане на компресорните станции „Нова Провадия“ и „Расово“, които са част от разширението на газопреносната инфраструктура в страната по проекта „Балкански поток“, предаде репортер на  Агенция \"Фокус\" . \"Много се радвам, че имам възможност да присъствам на днешното събитие и благодаря за поканата. Използвам случая да поздравя колегите от \"Булгартрансгаз\" и колегите от консорциума за това, че станахме свидетели на едно събитие, което ни приближава към реализацията на енергийната стратегия на България до края на 2020 г.\", добави Петкова. \"Вие знаете, че в края на миналата година ние направихме една много важна актуализация в нашата енергийна стратегия, чиято основна цел е реализация на концепцията за изграждане на разпределителен център на територията на България, развитие на борсовия пазар по отношение на природния газ, реализацията на пазара на природен газ са изключително важни неща, които ще превърнат България и ще запазят нейното стратегическо място в газовата карта на Европа\", обясни енергийният министър. \"Правителството стои твърдо зад „Булгартрансгаз\", за политиката, която компанията води по отношение диверсификация на източниците на маршрути за доставка на природен газ. Реализираме много важни проекти - интерконектора Гърция - България, реализираме и други възможности за участието на България в изграждането на терминала за втечнен газ на Александруполис, където също „Булгартрансгаз“ е компанията, която ще участва там и по този начин виждаме една възможност за осигуряване на доставки на природен газ от различни източници и по различни маршрути, което на практика представлява и концепцията за газоразпределителен център на територията на България\", посочи още Петкова. \"Използвам случая да благодаря на нашите партньори от консорциума изпълнител, да благодаря на СОАР за това, че ние работим вече дълги години заедно. Пожелавам на добър час и успешна работа\", допълни Теменужка Петкова. \r\nВиолета СИМЕОНОВА", "date": "2019.10.03", "title": "Министър Теменужка Петкова: Изграждането на компресорните станции „Нова Провадия“ и „Расово“ е гаранция за поредния успешен проект за България"}
{"url": "http://www.focus-news.net/news/2019/10/03/2704777/bebe-na-8-dni-ot-asenovgrad-e-pochinalo-na-pat-za-bolnitsa-v-plovdiv.html", "text": "Бебе на 8 дни от Асеновград е починало на път за болница в Пловдив. За случая потвърди пред  Радио „Фокус“ – Пловдив  д-р Иван Червенков, управител на МБАЛ-Асеновград. Той обясни, че детето е родено в Акушеро-гинекологичното отделение на болницата в Асеновград. Три дни след изписването на родилката, бебето е докарано по спешност със затруднено дишане. Лекарите са му направили интубация. При процедурата е открито известно количество мляко в дихателните пътища, което е било отстранено. Специалистите са стабилизирали бебето, доколкото това е било възможно, и с линейка са го изпратили към болница в Пловдив. То е починало по пътя. \r\nПредстои да бъде извършена аутопсия на бебето, за да се установи конкретна причина за настъпилата смърт. Извършва се и проверка на документацията по случая. \r\nТони МИХАЙЛОВ", "date": "2019.10.03", "title": "Бебе на 8 дни от Асеновград е починало на път за болница в Пловдив"}
{"url": "http://www.focus-news.net/news/2019/10/03/2704769/sasht-uvelichavaneto-na-voenniya-kontingent-v-polsha-e-s-otbranitelen-harakter-i-ne-zaplashva-belarus-i-rusiya.html", "text": "Разширяването на американския военен контингент в Полша не представлява заплаха за Беларус. Това заяви временно повереният в делата на САЩ в Мински Дженифър Мур в интервю пред портала tut.by, предава  ТАСС . \r\n„Увеличаването на военния контингент в Полша не е никаква заплаха за Беларус и се надявам, че Русия също няма да оцени това като заплаха“, заяви дипломатът. \r\nСпоред нея увеличението на американския контингент в Полша има отбранителен характер и „не цели да провокира някого“. „Това е необходимо, за да гарантираме на съюзниците ни в НАТО, че се придържаме към петия член на Северноатлантическия договор“, обясни Мур. \r\nДипломатът отбеляза още, че Вашингтон приветства готовността на Беларус за сътрудничество по темата за въоръженията и зачитането на Виенския договор за конвенционалните въоръжени сили в Европа. „Надявам се, че присъствието на военно аташе в посолството, което живее за постоянно в Минск, ще позволи да разширим диалога между нашите военни“, заяви тя. \r\n \r\nПревод и редакция:", "date": "2019.10.03", "title": "САЩ: Увеличаването на военния контингент в Полша е с отбранителен характер и не заплашва Беларус и Русия"}
{"url": "http://www.focus-news.net/news/2019/10/03/2704773/foreign-policy-nasochvat-li-se-zapadat-i-kitay-kam-studena-voyna-v-nebetoi.html", "text": "Докато между САЩ и Китай бушува търговска война, Пекин и Москва може да се откажат от „Боинг“ и „Еърбъс“ и да преминат към реализиране на план за развитието на свой съвместен самолет. Но това няма да е добра новина нито пътниците, нито за авиокомпаниите, коментира Ричард Абулафия в статия за американското списание  Foreign Policy . \r\nКитай е най-големият пазар за западните производители на самолети и този факт не може да бъде пренебрегнат при оценката на настоящата конфронтация между Вашингтон и Пекин. Бързият темп на растеж на пътуванията по въздух при липса на местни алтернативи принуждава Китай да се обръща към европейската компания „Еърбъс“ и американската „Боинг“ с цел да договори възможно най-добри условия. Ситуацията може да се промени в бъдеще. \r\nПо отношение на технологиите, икономиката и националния престиж, авиационната индустрия е важна както за Пекин, така и за Москва. Китай може лесно да извърви своя собствен път, ако Русия помогне малко. А за подобно партньорство определено има шансове.  \r\nБързото развитие на авиацията в Китай през последните няколко десетилетия е придружено от значителни икономически трансформации. Според Международната организация за гражданска авиация, пътникопотокът в Китай се е увеличил от 55,9 милиона пътници през 1999 г. на 611,4 милиона през 2018 г. Китайският пазар предизвика апетит сред световните производители на самолети, като само „Еър Чайна“ и „Чайна Саут Еърлайнс“ представляват 22% от износа на „Боинг“ и „Еърбъс“. Според компанията Teal Group, само през миналата година Китай е закупил 355 самолета. В сравнение с 2001 г., когато данните от Китай са за едва 3%, растежът е огромен. Китайските пари също играят значителна роля в авиационното финансиране – Пекин притежава големите лизингови компании BOC Aviation, ICBC Financial Leasing и China Aircraft Leasing. \r\nНо безкрайните закъснения в сроковете експлоатационни затруднения, свързани с местния ARJ21 и пътническия самолет C919, който се изгражда от Китайската търговска авиационна корпорация (CCAC), и чието развитие ще отнеме поне още няколко години, показват огромните трудности пред националната авиационна индустрия. Всъщност Китай работи върху създаването на собствен самолет от 70-те години на миналия век. Китайският флот на гражданската авиация разполага с над 3500 самолета, от които само 18 са произведени в Китай. Те са модел ARJ21. \r\nПрез август CCAC обяви още едно забавяне на C919 - въвеждането в експлоатация вече се планира през 2021 г. (въпреки че първоначално беше планирано за 2016 г.). Със сигурност тази прогноза ще бъде твърде оптимистична и въпреки факта, че C919 технически съответства на „Еърбъс“ A320. В Китай те се сглобяват от 2009 г., а в Европа от края на 80-те години на миналия век. Разработката на ARJ21 и C919 зависи до голяма степен от западната технология - както със, така и без съгласието на компаниите. \r\nНо има алтернатива. Неотдавнашното влошаване на отношенията на Китай със Запада беше придружено от затопляне на връзките с Русия. Двете държави започнаха да си сътрудничат в областта на гражданската авиация, което не беше правено от времето на Мао Цзедун. През последните няколко десетилетия китайската гражданска авиация работи изключително със западните страни и компании. \r\nЗа да си представим контурите на новото сътрудничество, нека разгледаме авиационната индустрия на СССР. Напълно автономното производство рядко изглежда образцово, но СССР е доказал, че това е поне технически възможно. Съветите успяха да построят маса аналози за западните самолети, макар и с по-ниско качество - от „Боинг“ 727 (Ту-154) до свръхзвуковия „Конкорд“ (Ту- 144). В същото време веригите за доставки бяха изключително вътрешни. Всички детайли до един - от авиониката и двигателите до крепежни елементи и ламарина - са направени изключително от съветски (а сега и руски) фирми. Но факт е, че те вече не произвеждат голяма част от компонентите за самолети.  \r\nТака в света имаше две авиационни вселени, Западна и Източна. „Боинг“, „Еърбъс“, „Макдоналд Дъглас“ и „Локхийд“ продаваха самолети на западни клиенти, но рядко търгуватха със СССР и клиентската му мрежа. Източният пазар бе попълнван със съветски самолети, които се изнасяха главно в страни като Куба или Северна Корея. Друг ключов клиент беше Китай преди реформата. В началото на 90-те Ту-154 е най-често използваният самолет в китайския граждански авиопарк. Освен това западните компании доставяха части изключително за западните самолети, докато източните доставчици работеха само със съветските производители на самолети. \r\nС разпадането на СССР вселената на източните самолети също се срина - беше неконкурентоспособна на световния пазар, а руският пазар се отвори за внос на западни самолети. Днес руската индустрия изгражда само няколко самолета годишно. Руската „Аерофлот\" лети изключително с „Еърбъс“ и \"Боинг\", с изключение на няколко местни машини като „Суперджет\" - това е единственият руски самолет, който влезе в експлоатация след разпадането на СССР. \r\nНо днес Китай и Русия вече работят върху съвместен самолет - CR929. Китай не е в състояние да изгради собствен самолет, но сътрудничеството с Русия ще помогне. По-нататъшното разширяване на сътрудничеството и ръстът в производството на самолети неизбежно ще доведе до търговски бариери - за да се защитят съвместните разработки от вносните „Боинг“ и „Еърбъс“ с най-високо качество. \r\nРуската индустрия все още притежава ноу-хау за разработване и създаване на собствен самолет. Русия е единствената страна, освен САЩ, която е проектирала и изградила свой собствен широкофюзелажен самолет (Ил-86/96). Европейските държави успяха само чрез обединяване на ресурси. Всичко това прави Русия незаменима при създаването на CR929. \r\nНикой не би се ангажирал с твърдение, че Китай и Русия. Последната счита китайската авиационна индустрия за технологично по-изостанала, докато китайците смятат Русия за финансово изостанала, а вътрешният й пазар – като не е особено привлекателен. (С други думи, Китай и Русия се познават добре.) \r\nНо днешният китайски пазар превъзхожда този на СССР, и то не само в абсолютни числа, но и в относително изражение. Това предполага, че автономното му производство може да бъде дори по-жизнеспособно от бившата съветска „авиационна вселена“. А развитието на китайския пазар на мрежови услуги и телекомуникации доказва, че страната е готова да създаде отделна индустрия. „Гугъл“, доминиращата търсачка на Запад, представлява само 3% от пазара в Китай. За сравнение, почти 75% процента от хората използват местната търсачка „Байду“.   \r\nКитайският подход към авиацията винаги е имал много повече общо с предишната „вселена“ на съветската авиационна индустрия. Всички западни компании работят в частния сектор, докато китайската промишленост е държавна собственост. В съответствие със западния модел, се появява Независимият администратор по безопасност на авиацията на Китайската администрация за гражданска авиация (AGAC).  \r\nВ допълнение към очевидните трудности при съвместната работа, други пречки спъват създаването на отделна китайско-руска авиационна вселена. Първо, авиокомпаниите на двете страни могат да откажат да купуват местни самолети, които са с по-ниско качество от тези на „чужденците“ - и е много вероятно те да са тъкмо такива. Освен това, колкото по-повече Китай се отклонява от западния внос, толкова по-вероятни са ответните мита на САЩ и Запада. А те ще навредят на експортната икономика на Китай. Авиационната вселена под ръководството на Китай е възможна, само ако страната реши изцяло да обърне гръб на Запада. \r\nНо предвид внезапното и рязко влошаване на търговските отношения между САЩ и Китай през последната година или две, какво ще се случи след това, едва ли някой може да каже. Възможно е алуминиевата завеса (и тази за въглеродните влакна) да падне, което отново ще раздели авиационните системи на Запада и Изтока. Това означава, че компаниите и пътниците от двете страни ще страдат. \r\n \r\n Тереза Герова", "date": "2019.10.03", "title": "Foreign Policy: Насочват ли се Западът и Китай към Студена война в небето?"}
{"url": "http://www.focus-news.net/news/2019/10/03/2704779/ne-se-sastoya-protestat-na-roditeli-vav-varna-sreshtu-strategiyata-za-zakrila-na-deteto.html", "text": "Не се състоя протестът на родители във Варна срещу Стратегията за закрила на детето, предаде репортер на  Радио „Фокус“ – Варна . Идеята на варненци беше да протестират нестандартно срещу замразената Стратегия, но вместо това решиха въобще да не излизат на протест.  \r\nЗа сметка на това на уреченото място присъстваха 10-на представители на медиите, които чакаха близо 40 минути. Освен това бе вложен и ресурс на полицията, която вместо да бъде полезна на истински нуждаещите се, представителите на реда чакаха протестиращите да дойдат. Екипи бяха пратени и пред Кръводарителския център, където също нямаше никакви протестиращи.  \r\nДни по-рано в социалните медии бе разпространено съобщение, че варненци ще протестират под надслов „Кръвта си давам, детето – НЕ“. В информацията пишеше още: „Нека да заявим на държавата, че няма право да слага ръка върху децата ни, но този път без протести, а с кампания спасяваща човешки животи”. Така обаче не стана и ясно по какъв начин борещите се срещу Стратегията варненци ще спасят човешки животи. \r\nДесислава ВАСИЛЕВА", "date": "2019.10.03", "title": "Не се състоя протестът на родители във Варна срещу Стратегията за закрила на детето"}
{"url": "http://www.focus-news.net/news/2019/10/03/2704778/es-mitata-na-vashington-shte-navredyat-na-amerikanskite-potrebiteli.html", "text": "Европейският съюз изрази съжаление по повод вълната от нови мита от страна на САЩ, като заяви, че те ще навредят основно на американските потребители, предава  AFP . \r\nЕС „съжалява, че САЩ изглежда са взели решение да наложат допълнителни тарифи за износа на Общността\", заяви говорителят на Европейската комисия Даниел Росарио на брифинг в Брюксел. „Това е ход, който преди всичко ще засегне потребителите и компаниите в САЩ\", добави Росарио. \r\n \r\n Тереза Герова", "date": "2019.10.03", "title": "ЕС: Митата на Вашингтон ще навредят на американските потребители"}
{"url": "http://www.focus-news.net/news/2019/10/03/2704774/gl-sekretar-na-mvr-ivaylo-ivanov-za-5-dushi-imame-zapovedi-za-politseysko-zadarzhane-za-imotni-izmami-razpolagame-s-danni-za-edno-otvlichane.html", "text": "За 5 души имаме заповеди за полицейско задържане за имотни измами, разполагаме с данни за едно отвличане. Това каза главният секретар на МВР Ивайло Иванов по време на брифинг във връзка с проведената акция в квартал \"Орландовци\", предаде репортер на  Агенция \"Фокус\" . \"Към момента с колегите от ГДБОП работим с 10 лица. Предстои да видим на кои ще бъдат повдигнати обвинения, на кои ще бъдат пуснати заповеди. Заповеди за полицейско задържане имаме на 5 човека към този момент. Работим с още пет лица, но трябва да видим кой какво качество е имал\", заяви още Иванов. Той уточни, че имотите са се намирали на територията на София на различни места. \"Имотите са били на възрастни хора, даже едно от лицата е с психични отклонения, което е настанено в специализирано заведение. Схемата, по която са били извършвани, прехвърлянията са извършвани\", допълни още Иванов. По думите му са избирани възрастни хора, които нямат живи роднини и които имат психична зависимост и които са извън нормалното положение. Иванов уточни, че самото досъдебно производство се наблюдава повече от година. По думите му така наречените бушони са получавали дребни суми. \"На фона, на това, което са прибирали ръководителите, са дребни суми\", допълни Иванов и обясни, че какви са сумите ще стане ясно в досъдебното производство.  \r\nДеница КИТАНОВА", "date": "2019.10.03", "title": "Гл. секретар на МВР Ивайло Иванов: За 5 души имаме заповеди за полицейско задържане за имотни измами, разполагаме с данни за едно отвличане"}
{"url": "http://www.focus-news.net/news/2019/10/03/2704776/zam-glavniyat-prokuror-ivan-geshev-imame-danni-che-romski-baron-s-pryakor-nacho-e-bil-lider-na-organiziranata-prestapna-grupa-za-imotni-izmami.html", "text": "Имаме данни, че ромски барон с прякор Начо е бил лидер на организираната престъпна група за имотни измами. Това каза зам. главният прокурор Иван Гешев по време на брифинг във връзка с проведената акция в квартал „Орландовци\", предаде репортер на  Агенция „Фокус\" . „Има данни за това, че едно от лицата, или както ви ги наричате ромски барони, с прякор Начо е лидер на тази група. Това са данни. Дали ще се съберат достатъчно доказателства, за да бъде привлечен към наказателна отговорност като ръководител на организираната престъпна група, ще стане ясно утре. Такива данни по досъдебното производство има. Сега дали ще бъдат събрани достатъчно доказателства, предстои да видим“, обясни още Гешев. На въпрос дали този човек има легален бизнес, заместник главният прокурор посочи, че към момента няма данни този човек да има легален бизнес. Според него няма да е изненада, да се окаже, че този човек има и ТЕЛК.  \r\nДеница КИТАНОВА", "date": "2019.10.03", "title": "Зам. главният прокурор Иван Гешев: Имаме данни, че ромски барон с прякор Начо е бил лидер на организираната престъпна група за имотни измами"}
{"url": "http://www.focus-news.net/news/2019/10/03/2704780/v-targovishte-shte-bade-predstavena-mestnata-koalitsionna-lista-na-bsp-za-balgariya-i-abv.html", "text": "В Търговище  ще бъде представена  местната коалиционна листа на \"БСП за България\" и АБВ. Това съобщиха от пресцентъра на  ПП АБВ .По време на откриването ще бъдат представени  местната коалиционна листа на \"БСП за България\" и АБВ и кандидата за кмет на коалицията Рая Матева. Събитието ще започне от 19.00 часа пред Драматичен театър - Търговище.", "date": "2019.10.03", "title": "В Търговище  ще бъде представена  местната коалиционна листа на \"БСП за България\" и АБВ"}
{"url": "http://www.focus-news.net/news/2019/10/03/2704782/skorostno-izkachvane-pod-nadslov-napred-i-nagore-shte-se-provede-v-sliven-na-5-oktomvri.html", "text": "Осмото поред скоростно изкачване под надслов „Напред и нагоре“ ще се проведе в Сливен на 5 октомври, съобщиха от пресцентъра на  Общината . Проявата е част от спортния календар на Община Сливен. В нея ще премерят сили ученици от сливенските училища, разпределени в шест групи от три възрасти – момичета и момчета 5-7 клас, 8-9 клас, юноши и девойки 10-11 клас. \r\nСтартът на изкачването е от 09.30 часа пред параклиса „Свети цар Борис-Михаил – Покръстител“, а финалът - пред паметника на Хамам баир. \r\nУчилището с най-много призови места, от 1-во до 6-о в различните стартове, получават Купата за отборен победител.", "date": "2019.10.03", "title": "Скоростно изкачване под надслов „Напред и нагоре“ ще се проведе в Сливен на 5 октомври"}
{"url": "http://www.focus-news.net/news/2019/10/03/2704781/mestni-izbori-2019-aleksandar-andreev-tsik-postapiha-dve-golemi-zhalbi-vav-vrazka-s-mestnite-izbori.html", "text": "В рамките на предизборната кампания постъпиха две по-големи жалби във връзка с двама кандидати в изборите. Това каза говорителят на ЦИК Александър Андреев по време на редовния брифинг на Комисията във връзка с местните избори на 27 октомври, предаде репортер на  Агенция „Фокус“ . Стана ясно, че и двата са във връзка с кандидат-кметове за София: Мая Манолова и Волен Сидеров. „В единия случай ЦИК не постигна решение, то беше отхвърлително, което беше обжалвано пред ВАС от кандидата Мая Манолова. ВАС се произнесе с решение, с което отхвърли жалбата на г-жа Манолова с оглед на това, че в случая не става въпрос за предизборна кампания, тъй като кръгът на лицата в тази връзка е конкретно определен в Изборния кодекс, а именно чл. 183. В тази връзка е неоснователно твърдението, че в случая е налице предизборна кампания“, посочи Андреев.  \r\nВторият случай е свързан с лидера на ПП „Атака“ и кандидат за кмет на София Волен Сидеров и участието му в предаването „Референдум“ по БНТ. „След като ЦИК разгледа сигнала, който постъпи от СЕМ и съответно разгледахме аудио и визуалния материал, приехме, че е налице нарушение на предизборната кампания от страна г-н Сидеров в рамките на това предаване, с оглед на което установихме и нарушение. Бързам да уточня, че в момента това решение и началото на производството по налагането на административно-наказателната отговорност, тоест то не е самостоятелно, оттук-нататък вече ще е необходимо да бъде постановено нарушението, с което се определя глобата, която е предвидена във връзка с нарушението. Това е началото, тъй като няколко пъти беше поставен въпросът кой и кога налага глобата. Ще има достатъчно време до крайния момент, а именно налагането на самата глоба“, каза още говорителят на ЦИК.  \r\nТеодора ПАВЛОВА", "date": "2019.10.03", "title": "Местни избори 2019: Александър Андреев, ЦИК: Постъпиха две големи жалби във връзка с местните избори"}
{"url": "http://www.focus-news.net/news/2019/10/03/2704785/mestni-izbori-2019-tsik-predstavi-3-obraztsi-na-byuletinite-za-mestnite-izbori.html", "text": "Говорителите на ЦИК Александър Андреев и Таня Цанева показаха образци на бюлетините за гласуване в изборите за общински съветници и за кметове, насрочени на 27 октомври 2019 г. по време на редовния брифинг на комисията, предаде репортер на  Агенция „Фокус“ . Представените бюлетини бяха три: за общински съветници, кмет на община и за кмет на район в Столична община. Това, което е различно от бюлетините, с които ще се гласува в деня на изборите, единствено е, че в долния край в образците липсва номерът на бюлетината, който съответства на номера от кочана, от който са откъснати, тоест в бюлетината-образец липсва осемцифрения номер, който ще има на оригиналните бюлетини. Бюлетината за общински съветници за София е с 34 квадратчета с имената на партиите, коалициите и независимите кандидати, които са регистрирани като общински съветници. В дясната част има кръгчета, в които са изписани номерата на кандидатите от кандидатските листи на партии, коалиции и местни коалиции, в които може да се даде предпочитанието за съответния кандидат. С измененията на Изборния кодекс те вече са с трицифрено число: от 101. В София мандатите на Общинския съвет са 61, затова са от 101 до 161, тоест 61 кръгчета. В долния десен край ще бъде изписан фабричният номер на бюлетината, това, което се сверява от член на СИК, след като избирателят гласува: дали той съответства на номера от кочана, за да може след това да се откъсне. Ще се откъсва целият край, не само отрязъкът, а цялата долна част на бюлетината. Начинът на сгъване на бюлетината все още не е ясен. „Тя трябва да бъде сгъната по начин, по който ние ще укажем с нашето решение, но така, че да може да бъде видим фабричният номер при поставянето на печата и откъсването на долната част и така, че да не бъде разкрит вотът на избирателя“, посочи говорителят на ЦИК Александър Андреев. В задната част на бюлетината има място за поставянето на двата печата, като единият печат се поставя, след като се свери самоличността на избирателя преди той да влезе в кабината за гласуване и от член на СИК. Вторият печат се поставя преди бюлетината да бъде пусната в избирателната кутия и след като бъде сверен и откъснат отрязъкът с номера на бюлетината. При бюлетината за кмет на община: освен имената на кандидатите, партиите и местните, коалиции, които са ги излъчили, или ако няма такива, независими, както е и при бюлетината за общински съветници, има квадратче „не подкрепям никого“. В долната част, където е изписан осемцифреният фабричен номер на бюлетината, ще се къса изцяло. Сгъва се в долния ъгъл така, че да може да се свери фабричният й номер, след гласуването и след като бъде поставен печатът. Гласуването става само със знак X или V в квадратчето с номера пред името на кандидата, изписани с химикал, пишещ със син цвят. Третата представена бюлетина е за кмет на район. Същите като вид ще бъдат и тези за кмет на община и кмет на кметство. По средата й са изписани номерата на кандидатите и кой ги е издигнал, а тогава, когато те са независими, пише „независим кандидат“. Към момента ЦИК не е взела решение за примерно сгъване на бюлетината. \r\nТеодора ПАВЛОВА", "date": "2019.10.03", "title": "Местни избори 2019: ЦИК представи 3 образци на бюлетините за местните избори"}
{"url": "http://www.focus-news.net/news/2019/10/03/2704787/mestni-izbori-2019-mustafa-karadaya-ot-targovishte-izborite-tuk-shte-priklyuchat-ot-parvi-tur-shte-imate-tsyalata-ni-podkrepa.html", "text": "Екипът на Централния лъч на ДПС бе в област Търговище. Това съобщиха от пресцентъра на  партията . На официалното откриване в Драматичния театър в град Търговище бяха представени кандидатите за кметове на кметства и листата за общински съветници начело с кандидата на ДПС за кмет на общината Хамди Илиязов. \r\nВ своето изказване пред жителите на Търговище Илиязов каза, че е време за властта на хората. „Време е да променим нагласите  и да се обединим в името на Търговище. ДПС има екип и капацитет да управлява успешно Община Търговище“, каза още кандидатът за кмет на Община Търговище Хамди Илиязов. \r\n„Изборите в Търговище ще приключат още на първи тур“, прогнозира лидерът на ДПС Мустафа Карадайъ. „Зная, че ще ви виждам в следващите 4 години като кмет“, с тези думи се обърна той към Хамди Илиязов и обеща пълната подкрепа на партията за развитието на региона. \r\n„Нашите деца, братя и сестри са пред нас и искат да вземат решенията за бъдещето на своя живот в община Търговище. Искат да вземат бъдещето в своите ръце и да гарантират достоен живот за техните деца тук в нашата община Търговище и България“, каза още Карадайъ. \r\nКарадайъ коментира и пресконференцията на ГЕРБ: „Вчера направиха натиск за незаконни решения за членове на ОИК, включително и на ЦИК по една тема“, заяви той. „Темата, свързана с уседналостта, зад която, криейки се зад нея ограничиха правата на българските граждани да могат да гласуват и да бъдат избирани. След служебната проверка се оказа, че кандидати за кметове от ГЕРБ не отговарят на условията да бъдат кандидати именно за това, че те наложиха тези ограничения уж в ущърб на ДПС“, обяви лидерът. „Сега се оказа, че те са в тази ситуация, нарушавайки закона, опитват се да ги оставят като кандидати за кметове. И веднага тръгват да прехвърлят темата от болната на здравата глава“, допълни той. \r\nКарадайъ обясни, че на пресконференцията хора с „объркани души“ говорят за смесените райони, говорят за преса и натиск. „Иде реч за наглост от тяхна страна. Надявам се да вземат поука, заяви Мустафа Карадайъ. Моят апел е на предстоящите избори в община Търговище и в цялата област Търговище да излезем масово всички да гласуваме и да покажем, че в София и Брюксел няма да позволим такъв род двоен стандарт от властимащите“, каза още председателят на ДПС. \r\nВ емоционално обръщение зам.-председателят на ПГ на ДПС Йордан Цонев изтъкна, че Търговище може да направи историческа крачка и всички, без разлика в етнос и изповедание, да се обединят, да подкрепят достойния кандидат от ДПС, който не дели хората, помага и на християни, и на мюсюлмани. \r\n„Ако единственият ви аргумент да не гласувате за него е, че не е християнин и че не е етнически българин, нека да ви кажа, че етническата карта и етническото разделение е донесло само сълзи, мъка и страдание на балканските народи“, каза още Цонев. „Ние сме обречени да живеем тук заедно и да бъдем пример за Балканите. А Търговище е обречено да докаже на цяла България, че този модел може да направи своята решителна историческа крачка“, посочи Йордан Цонев. \r\nНа предизборната среща присъстваха и зам.-председателят на ДПС Ахмед Ахмедов, председателят на Младежко ДПС и евродепутат Илхан Кючюк, народният представител и кандидат за кмет на община Попова Танер Али и народният представител Имрен Мехмедова.", "date": "2019.10.03", "title": "Местни избори 2019: Мустафа Карадайъ от Търговище: Изборите тук ще приключат от първи тур, ще имате цялата ни подкрепа"}
{"url": "http://www.focus-news.net/news/2019/10/03/2704784/esenen-fermerski-pazar-organizirat-v-svishtov-prez-uikenda.html", "text": "Есенен фермерски пазар организират в Свищов през уикенда. Това съобщават за  Радио „Фокус“ – Велико Търново  от Общината, която е основен партньор на събитието. Това е третото поредно издание, което ще протече под надслов „Изберете здравословната храна!“. Търговци и производители от цялата страна ще пристигнат в градa в съботния ден. Те ще предложат многообразие от сезонни земеделски продукти – сокове, био вина, био телешко месо, сирене, кашкавал с орехи, кашкавал с биогъби шийтаке, ядки, тахан, пчелни продукти, козметика, билкови мехлеми и много други. Всеки, който прояви интерес, може да се включи в базара, който ще е на пл. „Алеко“ (пред Общината). Официалното откриване е от 11.00 часа на 5 октомври. Есенното изложение ще е придружено и от богата фолклорна програма. \r\nПроявата се провежда по инициатива на Катедра „Аграрна икономика“ при Стопанска академия „Д. А. Ценов“ и със съдействието на Община Свищов, Българска асоциация „Биопродукти“ и Фондация за околна среда и земеделие. \r\nЛуиза ТРАНЧЕВА", "date": "2019.10.03", "title": "Есенен фермерски пазар организират в Свищов през уикенда"}
{"url": "http://www.focus-news.net/news/2019/10/03/2704786/tass-soyuz-ms-12-s-trima-chlenove-na-ekipazha-na-mks-se-prizemi-v-kazahstan.html", "text": "Модулът „Союз МС-12\" с трима членове на екипажа на Международната космическа станция (МКС) се приземи в казахстанската степ на 147 км югоизточно от град Жезказган. Това съобщи в четвъртък пред журналисти Центърът за управление на полети (ЦУП), предава  TACC . \r\n„Има кацане. Приземи се модулът с космонавта на „Роскосмос“ Алексей Овчинин, астронавта на НАСА Ник Хейг и представителя на Обединените арабски емирства Хазаа ал Мансури\", заяви представителят на ЦУП. \r\nКорабът се отдели от МКС в четвъртък в 10:37 часа московско време (съвпада с българското време).  \r\nРуските космонавти Александър Скворцов и Олег Скрипочка, астронавтите от НАСА Кристина Кук, Андрю Морган и Джесика Мейр, както и представителят на Европейската космическа агенция Лука Пармитано (Италия) ще продължат да работят на МКС. \r\nСледващата експедиция до МКС ще тръгне от космодрума „Байконур“ на 15 април 2020 г. Новият екипаж включва космонавтите на „Роскосмос“ Николай Тихонов и Андрей Бабкин, както и астронавта на Японската космическа агенция (JAXA) Акихико Хошид. \r\n \r\n Тереза Герова", "date": "2019.10.03", "title": "ТАСС: „Союз МС-12“ с трима членове на екипажа на МКС се приземи в Казахстан"}
{"url": "http://www.focus-news.net/news/2019/10/03/2704765/consortium-news-sasht-nerazkazanata-istoriya-na-ukrainskiya-skandal-s-tramp-rutinnata-koruptsiya-na-amerikanskata-vanshna-politika.html", "text": "Най-важните аспекти от „украинския скандал“ с президента на САЩ Доналд Тръмп, който доведе до започването на процедура по импийчмънт срещу държавния глава, не се разказват, дори от републиканците, пише американското онлайн списание  Consortium News  в материал, представен без редакторска намеса. \r\nМного е вероятно Тръмп да е бил мотивиран от традициите в политиката, ако наистина е спрял военна помощ за Украйна в замяна на това, Киев да започне разследване срещу фаворита на демократите президентската надпревара през 2020 година Джо Байдън, макар стенограмата от разговора между Тръмп и украинския президент Владимир Зеленски, която бе публикувана от Белия Дом, да не показва категорично, че се предлага подобна размяна. \r\nНо това, за което не се говори в мейнстрийма е контекста на тази история, който, като оставим настрана политиката, говори, че Байдън наистина трябва да бъде разследван и в Украйна, и в САЩ. \r\nНие знаем от изтеклия в началото на 2014 г. телефонен разговор между Виктория Нуланд, тогава помощник държавен секретар по европейските и евразийските въпроси, и Джефри Пайет, тогава американски посланик в Украйна, че тогавашният вицепрезидент Байдън, който играеше роля на „отговорник“ на САЩ, подкрепи свалянето на избрано украинско правителство скоро след този разговор. \r\nТова е най-голямото престъпление в тази история, което не се разказва. Незаконното сваляне на суверенно правителство. \r\nКато плячка от преврата, синът на тогавашния вицепрезидент – Хънтър Байдън, скоро получи място в борда на най-големия производител на газ в Украйна – Burisma Holdings. Това може да се разглежда само като прозрачно неоколониална маневра за превземане на държава и инсталиране на свои хора. Но синът на Байдън не беше единственият. \r\nПриятел на семейството на тогавашния държавен секретар Джон Кери също се присъедини към борда на Burisma. Американският земеделски гигант Monsanto получи украински договор скоро след преврата.  Освен това първият украински финансов министър при новата власт беше американски гражданин, бивш служител на Държавния департамент, който получи украинско гражданство ден преди да заеме поста. \r\nСлед като украински прокурор започна да разследва възможна корупция в Burisma, Байдън открито призна на конференция миналата година, че като вицепрезидент е задържал кредитна линия за 1 милиард долара за Украйна, докато правителството не уволни прокурора. Както самият Байдън казва, отнело му е само шест часа, за да го постигне. \r\nСега демократите обвиняват Тръмп, че е направил именно това, за което Байдън се похвали и не е ясно дали настоящият президент е получил това, което иска, както Байдън. \r\n \r\n Заплахи, подкупи и изнудване \r\n \r\nТова ни води до още една голяма част от тази история, която не е разказана: рутинният начин, по който американското правителство провежда външна политика: с подкупи, заплахи и изнудване. \r\nТръмп може да е отказал военна помощ, за да получи разследване на Байдън, но е лицемерно това да бъде определяно от демократите като злоупотреба с власт повече от обикновеното. А такива случаи са обичайни. \r\nИма изобилие от примери. Заплаха да се задържи чуждестранна помощ беше отправена на Съвета за сигурност на ООН през 1991 година, когато САЩ искаха оторизация за първата война в Персийския залив. Йемен имаше смелостта да гласува против. Член на американската делегация тогава каза на постоянният представител на Сана: „Това е най-скъпото гласуване, който някога сте правили“. След това Вашингтон спря 70 милиона долара помощ за най-бедната държава в Близкия Изток, а Саудитска Арабия репатрира около един милион йеменски работници. \r\nСъщото се случи и преди втората война в Персийския залив през 2003 година, както разкри информаторът Катарин Гън. Тя показа доклад на Агенцията за национална сигурност (NSA), който разкри как САЩ са искали помощ от свой британски колега да шпионира мисиите на членовете на Съвета за сигурност ,за да получат „лостове“ за натиск срещу тях и да повлияят на техния вот за разрешаване на инвазията в Ирак. \r\nПрез 2001 година САЩ заплашиха да спрат военната и чуждестранната помощ, ако страните не включат двустранни споразумения, гарантиращи имунитета на американските войници пред Международния наказателен съд. \r\nПо-наскоро, САЩ използваха своята сила срещу Еквадор, включително спряха 10 милиарда долара под формата на заем от МВФ, в замяна на експулсирането на основателя на WikiLeaks Джулиан Асандж от посолството на страната в Лондон. \r\n \r\n Ето как САЩ провеждат „дипломация“.  \r\n \r\nКато бивш генерален секретар на ООН Бутрос Бутрос-Гали пише: \r\n„Идвайки от развиваща се страна, се обучавах задълбочено в международното право и дипломацията и погрешно предполагах, че великите сили, особено САЩ, също учат своите представители на дипломация и приемат нейната ценност. Но Римската империя не е имала нужда от дипломация. Нито САЩ. Дипломацията се възприема от имперската сила като загуба на време и престиж и знак за слабост“. \r\nТази фундаментална корупция на външната политика на САЩ, която включва свалянето на избраните правителства, е съпоставима единствено с корупцията на политическа система, която екзалтира партийната политическа власт повече от всичко останало. Разкриването на тази дълбока и дългогодишна корупция трябва да има предимство пред взимането на партийни скалове, независимо дали е на Байдън или Тръмп. \r\n \r\nПревод и редакция:", "date": "2019.10.03", "title": "Consortium News (САЩ): Неразказаната история на „украинския скандал“ с Тръмп: Рутинната корупция на американската външна политика"}
{"url": "http://www.focus-news.net/news/2019/10/03/2704783/vladimir-malinov-bulgartransgaz-napravihme-porednata-stapka-za-realizatsiyata-na-kontseptsiyata-za-stroitelstvoto-na-balkanski-potok.html", "text": "Срокът за изпълнение на проекта, който включва проектиране, доставка на необходимото оборудване и изграждане на двете съоръжения е 715 календарни дни от датата на сключването. Това заяви изпълнителният директор на „Булгартрансгаз“ Владимир Малинов, след подписването на договора за изграждане на компресорните станции „Нова Провадия“ и „Расово“, които са част от разширението на газопреносната инфраструктура в страната по проекта „Балкански поток“, предаде репортер на  Агенция \"Фокус\" . \"Надявам се колегите да се справят дори по-рано. Ние ще бъдем до тях, за да можем да ги подкрепяме във всеки един етап от реализацията на проекта. Съгласно клаузите на договора има авансово плащане, което е в размер на 40%, за което авансово плащане „Булгартрансгаз“ предвижда да ползва собствен финансов ресурс, който е осигурен. След въвеждане в експлоатация на двете компресорни станции е предвиден двугодишен период, в който ние да изплатим извършените разходи съгласно договора от изпълнителя. Считаме, че в рамките на тези години ще имаме необходимия приход за реализацията на нашите финансови ангажименти към изпълнителя\", добави Малинов. \"Днес „Булгартрансгаз“ и българското правителство направихме поредната стъпка за реализацията на концепцията за строителството на \"Балкански поток\". Искам на първо място да благодаря на министър Теменужка Петкова и на българското правителство за подкрепата, която получаваме за реализацията на този проект, да благодаря на нашия партньор, с който днес имахме възможност да сключим договора за изграждането на двете компресорни станции, които са необходими за осигуряването на пълния технически капацитет на този проект. Вече имаме опит с извършването на първия опит на модернизирането на компресорните станции, втори договор, който сме сключили. Днес с този договор аз съм убеден, че с това оборудване и с тези партньори, които имаме проектът ще бъде реализиран успешно\", посочи още изпълнителният директор на „Булгартрансгаз“.  \r\nВиолета СИМЕОНОВА", "date": "2019.10.03", "title": "Владимир Малинов, „Булгартрансгаз“: Направихме поредната стъпка за реализацията на концепцията за строителството на \"Балкански поток\""}
{"url": "http://www.focus-news.net/news/2019/10/03/2704788/sport-real-s-196-shans-da-izleze-ot-grupata.html", "text": "Кралския клуб записа най-слабия старт в Шампионската лига за цялата си история. Равенството с Брюж 2:2 на „Бернабеу\" изкова анти рекорд за Реал Мадрид в Шампионската лига. За пръв път историята си Кралския клуб не успя да запише победа в първите два мача от груповата фаза (загуба и равен), което е най-слабият му старт в турнира. Ако се доверим на статистика, последното не вещае особено розови перспективи за Зинедин Зидан и възпитаниците му. В исторически план само 30 от общо 153 отбора, които са стартирали с една точка в първите два мача от групите, са успели да се класират за фазата на директните елиминации. Това означава, че шансовете на Реал да играе и напролет в Шампионската лига са точно 19.6%. Зинедин Зидан обаче се опита да види позитивния момент в представянето на тима си. „Искам да виждам такава реакция, макар че не съм доволен от резултата. Първият гол на Брюж беше пълен смях. Стартирахме лошо, а при 0:1 стана още по-лошо. На почивката казах на играчите, че имат 45 минути да променят поведението си и те го сториха. Сега идва ред на мач от първенството. Знаем, че в Шампионската лига положението ни е малко по-лошо, но ще продължим\", обяви треньорът на Реал.", "date": "2019.10.03", "title": "Спорт: Реал с 19,6 % шанс да излезе от групата"}
{"url": "http://www.focus-news.net/news/2019/10/03/2704789/sadat-v-plovdiv-ostavi-v-aresta-mazh-obvinen-v-otvlichane-i-iznasilvane-na-momiche-prez-m-yanuari-tazi-godina.html", "text": "Съдът в Пловдив остави в ареста мъж, обвинен в отвличане и изнасилване на момиче през м. януари тази година. Това съобщиха от  Съдебна палата - Пловдив . Пловдивският апелативен съд потвърди определение на Окръжен съд – Пловдив, с което е отказана промяна на мярката за неотклонение от „задържане под стража“ в по-лека спрямо П. М., обвинен в отвличане и изнасилване на момиче, станало в началото на януари 2019 г. в Пловдив и София. \r\nАпелативните магистрати прецениха, че са налице и трите предпоставки за оставане в сила на задържането под стража. \r\nОт събраните по делото доказателства и разпитите на свидетели може да се направи обосновано предположение, че именно П. М. е автор на деянията, в които е обвинен. За всяко от тях в Наказателния кодекс е предвидена санкция лишаване от свобода.  \r\nСпоред магистратите съществува опасност при по-лека мярка за неотклонение П. М. да повлияе на пострадалата и на останалите свидетели и да извърши престъпление срещу правосъдието. \r\nОпределението на Пловдивския апелативен съд е окончателно.", "date": "2019.10.03", "title": "Съдът в Пловдив остави в ареста мъж, обвинен в отвличане и изнасилване на момиче през м. януари тази година"}
{"url": "http://www.focus-news.net/news/2019/10/03/2704790/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nМария КУРТЕВА", "date": "2019.10.03", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/10/03/2704796/okrazhniyat-sad-vav-varna-postanovi-uslovna-prisada-za-mlad-shofyor-prichinil-smartta-na-zhena-v-katastrofa.html", "text": "20-годишният Галин Р., обвинен за причиняване по непредпазливост смъртта на пътничка в автомобила си, получи от Окръжния съд във Варна наказание 2 години лишаване от свобода с 4-годишен изпитателен срок. Това съобщават от пресцентъра на  Апелативната прокуратура във Варна . Наказанието му бе постановено при условията на съкратено съдебно следствие. С присъдата състав на Варненския окръжен съд наложи и наказание „Пробация“ за срок от 6 месеца на подсъдимия млад шофьор, като го лиши от право да управлява превозно средство за 4 години.  \r\nТежкият пътен инцидент, при който загина 29-годишната пътничка от автомобила на Галин, е станал на 6 февруари тази година в района на община Аксаково. Подсъдимият имал към момента на произшествието девет месеца шофьорски стаж. За краткото време, в което бил правоспособен водач, той  успял да се сдобие с наказателно постановление. Във фаталния ден Галин, негов братовчед и 29-годишната тяхна позната отишли във Варна с автомобила на Галин. Колата била закупена, но не била прехвърлена на негово име. В началото на февруари подсъдимият спукал предна лява гума и я сменил с резервната. Тя била негодна за експлоатация, тъй като била произведена в далечната 1999 г. и била различна от останалите три. Галин отлагал смяната на резервната гума, като се надявал колата му да не поднесе или, ако се случи, да успее да я овладее. На връщане от Варна валял дъжд и настилката била мокра. Галин предприел изпреварване на специален товарен автомобил, който се движел с около 46 км в час. Колата му поднесла, завъртяла се и последвал удар между лекия и товарния автомобил. От удара купето на леката кола се деформирало и ламарините притиснали седящата на задната седалка 29-годишна жена, която починала. Съдебномедицинската експертиза сочи като причина за смъртта на младата жена тежка гръдна травма. Причина за пътния инцидент според обвинителния акт на прокуратурата е самонадеяността на младия шофьор.  \r\nПрисъдата на Варненския окръжен съд подлежи на обжалване пред Апелативния съд.", "date": "2019.10.03", "title": "Окръжният съд във Варна постанови условна присъда за млад шофьор, причинил смъртта на жена в катастрофа"}
{"url": "http://www.focus-news.net/news/2019/10/03/2704791/granichni-politsai-ot-rdgp-smolyan-sa-zadarzhali-trima-kanaldzhii-i-9-nezakonni-imigranti.html", "text": "Гранични полицаи от РДГП – Смолян са задържали трима каналджии и 9 незаконни имигранти. Това съобщиха от пресцентъра на  ГД „Гранична полиция“ . Вчера в дежурната част на ГПУ - Ивайловград е получена информация за забелязана група лица близо до българо-гръцката граница. В резултат на оперативно-издирвателни мероприятия в района на Колибар чешма в землището на Ивайловград граничен полицейки наряд спира за проверка лек автомобил „Пежо“, управляван от 20-годишен от Хасково. Граничните полицаи установяват, че водачът е без свидетелство за управление на автомобил. Той заявил, че е нает от двама мъже да прекара чужденци към вътрешността на страната. 20-годишният мъж е задържан, а малко по-късно са задържани и другите двама, съпричастни към случая. Те са на 32 и 24 години, също от Хасково и са установени от служители от ГПУ - Крумовград в лек автомобил „Ситроен“. \r\nСкоро след това граничните полицаи откриват и нелегалните мигранти – 9 мъже без документи за самоличност. Шестима са заявили, че са от Ирак, а трима – от Иран. \r\nКаналджиите и незаконните мигранти са задържани в ГПУ - Ивайловград, уведомена е Районната прокуратура. Срещу тримата от Хасково е образувано досъдебно производство за каналджийство, а срещу чужденците – бързи производства за нелегално преминаване на границата. Работата по случая продължава.", "date": "2019.10.03", "title": "Гранични полицаи от РДГП – Смолян са задържали трима каналджии и 9 незаконни имигранти"}
{"url": "http://www.focus-news.net/news/2019/10/03/2704794/svetlana-hadzhieva-rb-nikolay-vranchev-smolyan-fondat-na-bibliotekata-shte-bade-obnoven-s-1-660-novi-knigi.html", "text": "Регионална библиотека „Николай Вранчев” спечели проект на стойност 20 962 лв. за нови книги по Програма „Българските библиотеки – съвременни центрове за четене и информираност” - 2019 г. обявена от Министерството на културата. Това каза в интервю за  Радио „Фокус“ – Смолян  директорът на институцията Светлана Хаджиева. „На разположение на читателите на библиотеката ще бъдат 857 нови заглавия, от които 412 на български автори и 443 на чужди автори. В проекта са включени книги издадени в 101 български издателства, а библиотечният фонд ще се обнови с 1 660 библиотечни единици“, поясни тя. \r\nХаджиева допълни, че за поредна година през месец октомври в периода от 5 до 20 ще се проведе Европейската седмица на програмирането под мотото „Вдъхнете живот на вашите идеи”. „Фондация „Глобални библиотеки – България” и тази година ще е координатор за библиотеките в страната. Регионална библиотека – Смолян ще предложи на своите потребители различни инициативи съобразени с възрастта им. Ще гостуваме и в малките населени места с роботчето Финч“, обясни Хаджиева. Тя посочи, че по повод 1 октомври – Ден на възрастните хора и Световния ден на сърцето, съвместно с експерти по профилактика на болестите от Регионална здравна инспекция ще се проведе Здравно-информационна среща с хора от третата възраст в пенсионерски клуб „Смоляни“ на 9 октомври. „Същият ден откриваме фотографска изложба „Природен свят” от Венци Огнянов. На 10 октомври съвместно с Държавен архив – Смолян ще отбележим 110 г. от рождението на почетния гражданин на Смолян „Асен Василев” с документална изложба. Съвместно със студенти от ПУ „Паисий Хилендарски”, филиал – Смолян същия ден от 18.00 часа в Детски отдел предстои едно интересно събитие - „Нощ в библиотеката”. За нашите малки читатели организираме детски празник „Хелоуин“ в библиотеката”, който ще се проведе на 31 октомври“, каза още Хаджиева. \r\nНели ГЕРГЬОВСКА", "date": "2019.10.03", "title": "Светлана Хаджиева, РБ „Николай Вранчев” - Смолян: Фондът на библиотеката ще бъде обновен с 1 660 нови книги"}
{"url": "http://www.focus-news.net/news/2019/10/03/2704798/sotsiologat-georgi-georgiev-724-ot-varnenskite-uchenitsi-tvardyat-che-v-uchilishteto-im-e-imalo-proyavi-na-nasilie.html", "text": "72.4% от варненските ученици твърдят, че в училището им е имало прояви на насилие. Това каза на пресконференция социологът Георги Георгиев, предаде репортер на  Радио „Фокус“ – Варна . Той представи пред медии социологическите резултати  по проект „Да надмогнем конфликта в себе си и с другите“, чиято цел е да изследва тенденцията на конфликтността сред младежите, водеща до агресия. В проучването са се включили близо 330 деца от 4 варненски училища между 14 и 18 години. По думи на Георги Георгиев, впечатление прави, че едва 12.3% от анкетираните деца отиват с желание на училище, около 9% без желание, а 78% с променливо чувство. Интересен момент в анкетата е, че над 40% от децата са отговорили, че прекарват часовете в училище спокойно, но често се разсейват. Едва 12% от децата са с насочено внимание, а над 16% се занимават с телефона си по време на час.  \r\n„Преди години психолозите са изследвали децата и са стигнали до извода, че един учебен час трябва да е 45 минути, защото толкова време децата могат да бъдат концентрирани. В днешно време концентрацията на подрастващите може да се задържи максимум 20 минути“, категоричен бе социологът. Най-стряскащи обаче са данните, че над 72.4% от анкетираните ученици са отговорили положително на въпрос, дали в тяхното училище е имало прояви на насилие. Най-често децата изпадат в конфликтни ситуации със съучениците си от класа, а около 24% от децата са имали конфликт с учителите си. Най-често агресията сред децата е вербална – 50,2%, в 32% е с подигравки, в 12.6% от случаите се стига до заплахи за физическо насилие, а в 28% децата стават жертва на злословене. Най-често варненските ученици децата са склонни към конфликти и агресия, след като някой ги е обидил, ако са напрегнати или ако са ги уловили в грешка. \r\nСлед окончателното приключване на проекта, резултатите ще бъдат представени в община Варна. \r\nДесислава ВАСИЛЕВА", "date": "2019.10.03", "title": "Социологът Георги Георгиев: 72.4% от варненските ученици твърдят, че в училището им е имало прояви на насилие"}
{"url": "http://www.focus-news.net/news/2019/10/03/2704792/dete-e-otvedeno-v-bolnitsa-sled-katastrofata-na-mavtomagistrala-hemus-v-rayona-na-devnya.html", "text": "Дете е било отведено в болница след пътния инцидент на автомагистрала „Хемус“, станал в района на Девня. Това съобщи за  Радио „Фокус“ – Варна  говорителят на Областната дирекция на МВР Ивана Милева. Детето не е с тежки травми, но за момента ще остане под наблюдение. Няма данни за други пострадали хора в инцидента.  \r\nСигнал за катастрофата е подаден в 12.45 часа. Сблъсъкът е станал в участък от магистралата с двупосочно движение в едно платно. Ударили са се два автомобила. \r\nДиана СТОЕВА", "date": "2019.10.03", "title": "Дете е отведено в болница след катастрофата на мавтомагистрала „Хемус“ в района на Девня"}
{"url": "http://www.focus-news.net/news/2019/10/03/2704797/v-pleven-shte-bade-predstavena-debyutnata-stihosbirka-na-kostadin-filipov.html", "text": "Днес Костадин Филипов представя дебютната си стихосбирка. Това каза за  Радио „Фокус“  Аня Михова, директор на РБ ,,Христо Смирненски“ по повод събитието от 17.30 часа в Арт залата на библиотеката. ,,На дъх от лятото\" съдържа 48 лирически откровения. Редактор на книгата е знаменитата поетеса Маргарита Петкова“, каза Аня Михова. Тя допълни, че  на срещата с публиката ще участва и издателят на стихосбирката Пламен Тотев. ,,С нетърпение очакваме  появата на Костадин Филипов -  журналист, редактор , който влиза в ролята и на поет. Авторът  представя едно вълнуващо пътуване през изгарящи чувства и човешки вселени. Стиховете в нея са писани в последните три години“, каза още Аня Михова. \r\nВиолета КРЪСТЕВА", "date": "2019.10.03", "title": "В Плевен ще бъде представена дебютната стихосбирка на Костадин Филипов"}
{"url": "http://www.focus-news.net/news/2019/10/03/2704795/meditsinskiyat-universitet-vav-varna-nabira-dobrovoltsi-za-prouchvane-za-deystvieto-na-bazaka-varhu-imunnata-sistema.html", "text": "Медицинският университет във Варна набира доброволци, които да се включат в проучване за действието на растението бъзак върху имунната система. Участниците трябва да са на възраст между 18 и 65 години. В продължение на четири седмици те ще трябва да пият чай от бъз. Това каза в интервю за  Радио „Фокус“ – Варна  ръководителят на проекта доц. Йоана Киселова. По думите й проучването е финансирано по проект към Фонда за научни изследвания на Министерството на образованието и науката. Предвижда се да бъдат изследвани маркери в проби от кръвта на участниците. Ще се проследи тяхната промяна в резултат на приема на чай от бъзак. Ще бъдат изследвани маркери на възпаление, кръвна картина.  \r\nПроучването е на тема „Изследване на адаптогенeн потенциал на плодове от Sambucus ebulus с оглед използването им като функционална храна“. Целта му е да се изследват ефектите на чай от плодове на растението бъзак върху някои механизми на имунния отговор. Изследванията ще бъдат извършени в сертифицирана клинична лаборатория и в Лаборатория по нутригеномика, функционални храни и нутрацевтици във Факултета по фармация. Желаещите да се включват като доброволци в изследването трябва да са здрави, да не страдат от хронични или злокачествени заболявания, да не са имали данни за алергични реакции в минал момент или към момента на проучването, да не приемат медикаменти, включително хомеопатични. \r\nДиана СТОЕВА", "date": "2019.10.03", "title": "Медицинският университет във Варна набира доброволци за проучване за действието на бъзака върху имунната система"}
{"url": "http://www.focus-news.net/news/2019/10/03/2704793/prof-vladimir-chukov-arabist-amerikanskite-sanktsii-sreshtu-iran-veche-davat-vidim-rezultat.html", "text": "Американските санкции срещу Иран вече дават видим резултат. Това каза арабистът проф. Владимир Чуков в интервю за  Агенция „Фокус“  във връзка с продължаващите санкции на САЩ върху Иран. Чуков обясни, че те не се отразяват на по-висшите пластове в обществото, а на обикновените хора, като това стартира процес на деурбанизация. „Хората, които не могат да издържат на високите цени в големите градове, започват да се насочват към малките, да се връщат към натурално стопанство. Живеят в условия, в които имат по-малки разходи. Това само по себе си създава допълнителни социални проблеми на режима. Това, че обикновеният иранец понася санкциите е много сериозен проблем, който наистина показва, омагьосания кръг, че в момента ние се намираме в една изключително деликатна ситуация“, посочи професорът. Той цитира саудитския престолонаследник  и запита докъде може да се стигне с натиска така, че да не се взриви целият свят. „Един ответен саудитско-американски удар към Иран вследствие на нефтените съоръжения всъщност ще взриви целия свят. И докъде могат да се правят отстъпки. Така че наистина ситуацията е много, много сложно“, добави още Чуков.  \r\nТеодора ПАВЛОВА \r\n \r\n Пълния текст на интервюто четете по-късно в „Мнение”", "date": "2019.10.03", "title": "Проф. Владимир Чуков, арабист: Американските санкции срещу Иран вече дават видим резултат"}
{"url": "http://www.focus-news.net/news/2019/10/03/2704800/prokuraturata-razsledva-avtoshkoli-v-plovdiv-koito-sa-provezhdali-fiktivno-obuchenie-na-kursisti.html", "text": "Автошколи в Пловдив са провеждали фиктивно обучение на курсисти, докато те са в чужбина. Това е установила проверка на „Икономическа полиция“, Националната агенция за приходите и „Автомобилна администрация“ в Пловдив при проверката на 20 центъра за обучение на шофьори в града, съобщи пред журналисти инспектор Ботьо Гиргинов от „Пътна полиция“, предаде репортер на  Радио „Фокус“-Пловдив . Материалите от проверките вече са докладвани на прокуратурата.  \r\n„Автошколите са водили по списък курсисти на теоретично обучение, без те реално да са присъствали на него. В една от школите е установено още, че работи без фискално устройство“, каза инсп. Гиргинов. Според него, когато курсистите не присъстват, не се обучават реално, те излизат неподготвени като шофьори, а това е предпоставка да стават толкова много катастрофи. \r\nПроверките, които започнаха преди месец продължават и ще обхванат всичките над 60 автошколи в Пловдив. \r\nЦветана ТОНЧЕВА", "date": "2019.10.03", "title": "Прокуратурата разследва автошколи в Пловдив, които са провеждали фиктивно обучение на курсисти"}
{"url": "http://www.focus-news.net/news/2019/10/03/2704801/s-raznoobrazni-sabitiya-shte-bade-otbelyazan-praznikat-na-dupnitsa-19-oktomvri.html", "text": "С разнообразни събития ще бъде отбелязан празникът на Дупница – 19 октомври. Това съобщиха за  Радио „Фокус” – Кюстендил  от отдел „Култура” към Общината. Програмата ще започне на 14 октомври, когато от 17.30 часа ще бъде открита изложбата „Пир за душата“ на Иван Димитров и Андрей Йорданов. Мястото е изложбена зала „Околийска къща”.  \r\nДен по-късно, от 20.00 часа на площад „Свобода” ще бъде прожектиран филмът „Лошо момиче”.  \r\nНа 16 октомври на площада ще проведе концерт „Дупница пее и танцува”, в който ще участват местни състави.  \r\nНа 17 октомври Драматичен театър Невена Коканова” ще представи премиерната постановка  „Ъндърграунд“ по Христо Бойчев. Началото е 19.00 часа.  \r\nНа следващия ден ще бъде открита изложба от конкурса за детска рисунка  „Моят свят в моя град“, ще се състои и юбилеен концерт по повод 25 години Ансамбъл „Актавис“ и ДЮФА „Дани“.  \r\nНа 19 октомври празникът ще започне от 11.00 часа с тържествен водосвет за здраве и успех та жителите на град Дупница. Той ще се състои на площад „Свобода”. Програмата ще продължи с  „Усмивките на Дупница” – концерт с участието на деца от детските градини и училища, както и с анимация за деца. Ще се проведе и десетото издание на  Международен фестивал на Мъжките хорове „Свети Иван Рилски“, а финалът е от 19.00 часа с „Ние българите“ – концерт-спектакъл на ансамбъл „Чинари“. \r\nВенцеслав ИЛЧЕВ", "date": "2019.10.03", "title": "С разнообразни събития ще бъде отбелязан празникът на Дупница – 19 октомври"}
{"url": "http://www.focus-news.net/news/2019/10/03/2704807/rtk-kosovo-sasht-planirat-chlenstvoto-na-kosovo-v-nato-smyata-ruskiyat-vanshen-ministar.html", "text": "Руският външен министър Сергей Лавров заяви, че САЩ се опитват да подновят Брюкселското споразумение между Косово и Сърбия свързано с установяването на Асоциация на сръбските общини и също така се опитва да накара Косово да се присъедини към НАТО, предава  ”Радио и телевизия на Косово“  , като се позовава на сръбски медии.  \r\n„Предложението остана на хартия за четири години. Опити се правят сега да бъде то ревизирано чрез активно участие на САЩ за създаване на ситуация, в която Косово се присъединява към НАТО“, заяви Лавров.  \r\nДействащият външен министър на Косово Беджет Паколи реагира на изявлението на Лавров, като каза, че това е целта на Прищина и Русия не може да й попречи.  \r\n„Косово ще бъде член на НАТО с подкрепата на САЩ и Европа. Това е нашата съдба, това е нашият свободен избор. Никой, особено Русия, не може да ни попречи (да изпълним) тази стратегическа цел, която опазва нашият регион“, заяви в съобщение в „Туитър“ Паколи.  \r\n \r\n  Теодор Пенев", "date": "2019.10.03", "title": "RTK (Косово): САЩ планират членството на Косово в НАТО, смята руският външен министър"}
{"url": "http://www.focus-news.net/news/2019/10/03/2704805/konkursat-imalo-edno-vreme-prez-detskite-ochi-priklyuchi-s-ofitsialno-nagrazhdavane-na-pobeditelite-na-2-ri-oktomvri-kato-chast-ot-praznichnite-sabitiya-v-chest-na-denya-na-bansko.html", "text": "Конкурсът „Имало едно време – през детските очи”, приключи с официално награждаване на победителите на 2-ри октомври, като част от празничните събития в чест на деня на Банско. Това съобщиха от пресцентъра на  Общината . Фоайето на читалището, където е подредена изложбата на участниците в трите категории, беше пълно с деца, родители и учители. Всички бяха насядали по пода на възглавници, за да се чувстват удобно и непринудено. Официалните гости също имаха своя „ложа” на земята, в традиционен стил. Събитието, организирано от Община Банско, уважиха Асен Кирицов-временно изпълняващ длъжността кмет, Ивайло Ръхов – зам. кмет и Георги Икономов – създател на конкурса. Многоуважаемото жури бе в състав: \r\n - Константин Икономов-поет, писател и творец \r\n -  Здравка Русева- художник \r\n - Ивайло Йорданов – фотограф.  \r\nВсички членове са от Банско и това е част от идеята на организаторите. Темата бе лесна – участниците в категория „Художник”, бяха деца до четвърти клас, които трябваше да пресъздадат на белия лист, съществуващо и любимо място в Банско, което се е променило пред очите им. Имаше повече от 50 картини на ученици от двете улилища в града, а наградата отиде при седемгодишната Александра Колчагова . \r\nВтората категория – „Писатели”, обхващаше деца до осми клас и определено бе най-трудна. В нея попаднаха само ученици от Средно училище „Неофит Рилски”, а журито определи, че наградата трябва да получи Александра Калчева от шести клас, със стихотворението си „Моят град”. Александра прочете творбата си пред всички, а Асен Кирицов връчи пакета с наградата. \r\nТретата категория бе за най-големите. Талантливи фотографи премериха сили за да направят най-красивата фотография, включваща в себе си минало, традиции и бъдеще и журито категорично присъди победа за снимката, с неизвестен автор – получена на електронния адрес на общината, на която младо момиче във фолклорна носия е седнало на брега на реката в Банско. \r\nНаградите бяха дигитални и осигурени от Община Банско, като Художникът получи дигитална рамка, Писателят – таблет, а Фотографът - фотоапарат за подводни снимки. \r\nНа всички участници, водещата – Силвия Терзиева, раздаде грамота за участие и по едно захарно петле, от детството на родителите и преподавателите им. Идеята, всички творби от трите категории да бъдат отпечатани в хартиено издание, дойде от основоположника на „Имало едно време – през детските очи” и чака своето време, за да бъде реализирана.", "date": "2019.10.03", "title": "Конкурсът „Имало едно време – през детските очи”, приключи с официално награждаване на победителите на 2-ри октомври, като част от празничните събития в чест на деня на Банско"}
{"url": "http://www.focus-news.net/news/2019/10/03/2704806/mestni-izbori-2019-aleksandar-andreev-tsik-postapili-sa-obshto-91-zhalbi-vav-vrazka-s-mestnite-izbori.html", "text": "Постъпили са 91 жалби, от които 13 - срещу съставите на общинските избирателни комисии, и 78, свързани с регистрацията на кандидатски листи, партии и коалиции за участие в местните избори. Това каза говорителят на Централната избирателна комисия (ЦИК) Александър Андреев по време на редовния брифинг на комисията във връзка с местните избори на 27 октомври, предаде репортер на  Агенция „Фокус“ . В момента в съда има две висящи жалби по отношение на решението на ЦИК за определянето на три приемателни пункта, в които да бъде приети книжата от общинска избирателна комисия в Столична община.  \r\n„По отношение на принципните решения - няма съществени. Едно-единствено е и то е свързано с отпечатването на бюлетината на партиите, коалициите, местните коалиции и инициативните комитети с оглед на това да бъдат уточнени, за да може да се стигне до крайния резултат, а именно - бюлетините-образци“, посочи Андреев. По отношение на кандидатите в местните избори в момента текат последните проверки във връзка с правата им. „В тази връзка мисля, че в рамките на последните дни ще имаме окончателния брой кандидати за общински съветници, кметове в кметства, общини и райони. Бройката, която обявихме миналата седмица, е тази, но с малки промени, които ще има. А именно, в Столична община с оглед на решението, с което отменихме решението на Общинската избирателна комисия за отказ за регистрация на кандидатските листи на една от политическите сили, вече кандидатите за кмет на Общината са 20, а не 19. Вече имаме осем кандидати от държави - членки на Европейския съюз, които на различни места са се кандидатирали като например, освен в Царево, също и във Варна и Велико Търново. Като гражданство като пример давам гръцко, румънско, английско. Имаме и 3 регистрирани сдружения за наблюдение на изборите, български неправителствени организации, а именно Асоциация „Прозрачност без граници“, Сдружение „Младежи за Балканите“ и Сдружение „Федерация на независимите студентски дружества“, посочи Андреев.  \r\nТеодора ПАВЛОВА", "date": "2019.10.03", "title": "Местни избори 2019: Александър Андреев, ЦИК: Постъпили са общо 91 жалби във връзка с местните избори"}
{"url": "http://www.focus-news.net/news/2019/10/03/2704799/es-velikboritaniya-tryabva-da-raboti-poveche-po-predlozhenie-za-brekzit-a-ne-bryuksel.html", "text": "Великобритания е тази, която трябва да работи повече по предложение за Брекзит, не Брюксел и да обърне внимание на проблемите, които Европейският съюз вижда в последната оферта на Лондон, заяви говорителят на Европейската комисия Наташа Берто, цитирана от  AFP . \r\n„Както сме казвали, има проблематични точки в предложението на Обединеното кралство и още работа е необходима. Но тази работа трябва да бъде свършена от Великобритания, а не обратно (от Брюксел)\", заяви Берто на медиен брифинг.  \r\nБританското правителство по-рано излезе с ново предложение за напускане на ЕС, част от обещанието на министър-председателя Борис Джонсън да изведе страната от Общността до 31 октомври.  \r\nМакар, че ЕС плахо заяви, че документът е все пак някакъв прогрес по проблемите с границата в Ирландия, те все пак предупредиха, че предложението не е без недостатъци. \r\nПроблемите в документа са базирани около това, че твърде много трябва да се разчита на добрите намерения и нетествана технология, които Великобритания предлага, за да не се установи наново „твърда“ граница на остров Ирландия. Друг проблем е факта, че субектът на кралството ще може свободно да налага вето върху предложенията от споразумението.  \r\nМинистрите на Джонсън загатнаха, че сега, когато Великобритания е внесла нови предложения, топката вече е прехвърлена на ЕС за постигането на споразумение за Брекзит.  \r\nГоворителката на Европейската комисия обаче не се съгласи с това твърдение.  \r\n„Ще ви напомним, че Великобритания напуска ЕС, а не обратното и правим всичко по силите си да се подсигурим, че това напускане ще стане спокойно“, каза тя.  \r\n„И сме готови да започнем конструктивни (разговори) с нашите колеги.“, добави Берто и намекна, че няма ЕС няма да носи никаква отговорност, ако разговорите в крайна сметка не доведат до сделка. \r\n \r\n  Теодор Пенев", "date": "2019.10.03", "title": "ЕС: Великборитания трябва да работи повече по предложение за Брекзит, а не Брюксел"}
{"url": "http://www.focus-news.net/news/2019/10/03/2704810/450-detsa-ot-detskite-gradini-v-plovdiv-se-vklyuchiha-v-obrazovatelen-kontsert-za-povishavane-na-znaniyata-na-nay-malkite-za-patnata-bezopasnost.html", "text": "450 деца от детските градини в Пловдив се включиха в образователен концерт „Детска усмивка“ за повишаване на знанията на най-малките за пътната безопасност, предаде репортер на  Радио „Фокус“ – Пловдив . Концертът е част от инициативата „Да запазим децата на пътя“ на Българския червен кръст – Пловдив, „Ротари клуб“ и „ФПътна полиция“. Със специално създадени по темата песни, образователни и забавни игри, съобразени с възрастта на децата, се постигнаха положителни емоции у децата, благодарение на които те разучаваха пътните правила. \r\nПо данни от инспектор Ботьо Гергинов „Пътна полиция“, от началото на годината до 18 септември в областта са регистрирани 602 катастрофи с 47 загинали и 786 ранени. В 99 от тях са участвали 109 деца и младежи до 18 години. Загинало е едно дете, а 106 са ранени. „В пътнотранспортните произшествия децата участват най-често като пешеходци, или като пътници в автомобилите“, отбеляза Гиргинов. \r\nЦветана ТОНЧЕВА", "date": "2019.10.03", "title": "450 деца от детските градини в Пловдив се включиха в образователен концерт за повишаване на знанията на най-малките за пътната безопасност"}
{"url": "http://www.focus-news.net/news/2019/10/03/2704809/afp-politsiyata-strelya-po-chovek-napadnal-i-ranil-dvama-dushi-s-nozh-v-parizh.html", "text": "Полицията в Париж е стреляла и ранила човек, след като той е нападнал двама души в полицейското управление в историческия център на френската столица, предава  AFP . \r\nМестопроизшествието беше отцепено, а на място пристигнаха службите за спешна помощ. Поне една метростанция в района на сградата, в която се е случил инцидента, близо до Нотр Дам и други туристически дестинации, беше затворена.  \r\n \r\n  Теодор Пенев", "date": "2019.10.03", "title": "AFP: Полицията стреля по човек, нападнал и ранил двама души с нож в Париж"}
{"url": "http://www.focus-news.net/news/2019/10/03/2704811/vtoro-predstavyane-na-predstavlenieto-ima-li-smisal-da-utepvame-mechka-predstaviha-aktyorite-ot-amodeyna-teatralna-grupa-bansko-kato-chast-ot-praznichnata-programa-za-grada.html", "text": "\"Има ли смисъл да утепваме мечка\", попитаха за втори път, актьорите от Самодейна театрална група Банско, като част от празничната програма за града. Това съобщиха от пресцентъра на  Общината . Комедията от Панчо Панчев, отново напълни залата в читалището, едва четири месеца след премиерата през юни. Трупата се събра по молба и голямо желание на Георги Икономов да възроди театралната история на Банско, спряла преди 40 години и закри Летния театрален фестивал \"На публиката с любов\". Вече по-уверени, Елена Калайджиева - режисьор - постановчик, Иван Чакъров, Милена Георгиева, Атанас Тотин, Милена Чакърова, Никола Георгиев, Магдалена Рускова и Пламен Балев, създадоха в залата истински празник за сетивата и показаха, достойно и професионално ниво.", "date": "2019.10.03", "title": "Второ представяне на представлението \"Има ли смисъл да утепваме мечка\" представиха актьорите от амодейна театрална група Банско като част от празничната програма за града"}
{"url": "http://www.focus-news.net/news/2019/10/03/2704812/obrazuvano-e-proizvodstvo-po-nesastoyatelnost-spryamo-slovenskata-aviokompaniya-adriya-earueys.html", "text": "Словенски съд образува производство по несъстоятелност спрямо длъжника авиокомпанията „Адрия еъруейс“ на 2 октомври 2019 г. Всички кредитори на авиокомпанията ще разполагат с три месеца, за да предявят своите вземания. Това съобщиха от пресцентъра на  Министерство на външните работи . В тази връзка пътниците, закупили билети за отменените полети, могат да подадат искове. Пътници, закупили билетите с банкова карта, могат да се обърнат към съответната банка с искане за възстановяване на платените суми. Информация за процедурата предстои да бъде публикувана на сайта на „Адрия еъруейс“ www.adria.si. На 30 септември 2019 г. “Адрия еъруейс“ обяви неплатежоспособност,  всички полети на компанията по разписание бяха анулирани. \r\nПри нужда от съдействие, българските граждани могат да се свържат с посолството на Република България в Любляна на тел.: 00386 1 28 32 899 и 00386 1 28 32 900. \r\nСигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.10.03", "title": "Образувано е производство по несъстоятелност спрямо словенската авиокомпания „Адрия еъруейс“"}
{"url": "http://www.focus-news.net/news/2019/10/03/2704808/d-r-maya-balabanova-mts-sveta-marina-pleven-rakat-na-mlechnata-zhleza-e-na-parvo-myasto-po-chestota-na-onkologichni-zabolyavaniya-pri-zhenite.html", "text": "Ракът на млечната жлеза е на първо място по честота на онкологични заболявания при жените, то обхваща около 30% от всички онкологични заболявания. Това каза за дневния блок  „Добър ден“  на  Радио „Фокус“  на Радио „Фокус“ д-р Мая Балабанова от Медицински център „Св. Марина“  - Плевен. Тя допълни, че 1 от 9 жени има опасност да се разболее от това заболяване. Рисковите групи са жени, които не са раждали, приемащи контрацептиви и възрастни жени. Болестта достига своя пик на 60-65 годишна възраст. Въпреки това има случай на жени с рак на млечната жлеза на 20-25 г., каза още тя, като добави, че ранното откриване на рака е гаранция за успешно лечение. „Всяка жена може веднъж месечно да се самоизследва вкъщи – една седмица след цикъл. Веднъж в годината, дори да няма някакъв проблем, тя трябва да посещава лекар, който се занимава и да бъде направено съответното изследване. Ако жената е по-млада, на 30-35 г. – ехографията и еластография са най-подходящите методи. При възрастни жени манографията и яфдрено-магнитен резонанс – това е световния стандарт“, обясни докторът. Д-р Балабанова заяви, че най-честите симптоми включват промяна в размерите и формата на гърдите, както и болка в областта, но препоръча да не се чака, а да не направи ранна профилактика.  Всички, които желаят да си направят безплатни скринингови прегледи в Медицинския център „Св. Марина -Плевен“, трябва да се обадят и да си запишат предварително час във всеки работен ден  от 7:30 до 8:30 и от 15:00 до 17:00, обобщи докторът.  \r\nРосица АНГЕЛОВА", "date": "2019.10.03", "title": "Д-р Мая Балабанова, МЦ „Света Марина – Плевен“: Ракът на млечната жлеза е на първо място по честота на онкологични заболявания при жените"}
{"url": "http://www.focus-news.net/news/2019/10/03/2704813/mestni-izbori-2019-tanya-tsaneva-tsik-apeliram-agentsiite-koito-shte-izvarshat-ekzitpola-za-izborite-da-podgotvyat-dokumentite-si-za-registratsiya-v-tsentralnata-izbiratelna-komisiya.html", "text": "Апелирам агенциите, които ще извършат екзитпола за изборите, да подготвят документите си за регистриране в Централната избирателна комисия (ЦИК), тъй като срокът е 19 октомври. Това каза говорителят на ЦИК Таня Цанева по време на редовния брифинг на комисията във връзка с местните избори на 27 октомври, предаде репортер на  Агенция „Фокус“ . „Проверяват се анкетьорите, както и наблюдателите, за да не участват и в друго качество в изборния процес. Това изисква технологично време. Добре дошли са, за да започнем регистрации на социологически агенции“, допълни още тя.  \r\nТеодора ПАВЛОВА", "date": "2019.10.03", "title": "Местни избори 2019: Таня Цанева, ЦИК: Апелирам агенциите, които ще извършат екзитпола за изборите, да подготвят документите си за регистрация в Централната избирателна комисия"}
{"url": "http://www.focus-news.net/news/2019/10/03/2704817/v-bansko-sa-predstaveni-izlozhbata-na-orazhiya-deto-sreshtnat-dushmanin-sas-kurshum-da-go-pozdravyat-a-pak-sas-sabya-pomilvat-i-foto-izlozhba-na-uchastnitsite-v-konkurs-za-krasiva-gradina.html", "text": "Вторият ден от празничната седмица събра в Дома на изкуствата, любители на красотата на града, под различни форми. Това съобщиха от пресцентъра на  Общината . Във вторник в 17.00ч. бе открита изложбата на оръжия с дръзкото име „Дето срещнат душманин със куршум да го поздравят, а пък със сабя помилват”. Експонатите привлякоха интереса на присъстващите с ценността и автентичността си. Военни униформи от миналото допълваха „хладните” оръжия, а Светла Барякова - директор на музея, върна с речта си посетителите, в славните времена на герои, битки и достойни за почит събития, които описаха с песен група „Бански старчета”. \r\nВ другата зала, бе подредена фото-изложба на участниците в конкурса „Красивите градини на Банско”. В него участваха тези, които обичат красотата, цветята и най-вече - градините си. Хората, които отделят внимание и грижи, за да превърнат пространствата около домовете си - в цветна, жива картина. Цветята са смеха на Земята и организаторите, от Община Банско благодариха, на всички участници, че постоянно предизвикват усмивката и. Победителите получиха красиви пакети с цветя, които да допълнят създаваното от тях цветно съвършенство. Публикуваме пълния списък на победителите, а на всички останали желаем много късмет догодина. \r\n \r\nЗа Банско \r\n НАЙ-КРАСИВО ОФОРМЕН ДВОР/ГРАДИНА \r\nЙорданка Шумарова \r\n НАЙ-КРАСИВО ОФОРМЕНО ДВОРНО ПРОСТРАНСТВО НА КЪЩА ЗА ГОСТИ \r\nКъща за гости \"Хаджипопова къща\" \r\n НАЙ-КРАСИВО ОФОРМЕН ДВОР/ГРАДИНА НА МЕХАНА \r\nМехана \"Хаджи Георги\" \r\n НАЙ-КРАСИВО ОФОРМЕНО ДВОРНО ПРОСТРАНСТВО НА ХОТЕЛ \r\n\"Кемпински Хотел Гранд Арена Банско\" \r\n НАЙ-ЦВЕТЕН БАЛКОН НА КЪЩА \r\nМария Кехайова \r\n НАЙ-ЦВЕТНА ТЕРАСА НА КЪЩА \r\nРуми Рошкова \r\n НАЙ-ЦВЕТЕН БАЛКОН НА ХОТЕЛ \r\n\"Уелнес Хотел България\" \r\n НАЙ-ДОБРЕ ОФОРМЕНО И ПОДДЪРЖАНО, ПРИЛЕЖАЩО ПРОСТРАНСТВО ПРЕД ЖИЛИЩЕ \r\nРайна Дворньова \r\n НАЙ-ДОБРЕ ОФОРМЕНО И ПОДДЪРЖАНО ПРОСТРАНСТВО ПРЕД МЕХАНА \r\nМехана \"Валевицата\" \r\n \r\nЗа Добринище \r\n НАЙ-КРАСИВО ОФОРМЕНО ДВОРНО ПРОСТРАНСТВО НА КЪЩА ЗА ГОСТИ \r\nКъща за гости \"Здравко и Жули\" \r\n НАЙ-КРЕАТИВНО И КРАСИВО ОФОРМЕНО ДВОРНО ПРОСТРАНСТВО НА МЕХАНА \r\nМехана \"Бабуч\" \r\n НАЙ-КРАСИВО ОФОРМЕНО ДВОРНО ПРОСТРАНСТВО НА ХОТЕЛ \r\nХотел\"Валентино 2\" \r\n НАЙ-ЦВЕТЕН БАЛКОН НА КЪЩА \r\nКалин Фикийн \r\n НАЙ-ЦВЕТЕН БАЛКОН НА МЕХАНА \r\nМехана \"Македонска кръчма\"", "date": "2019.10.03", "title": "В Банско са представени изложбата на оръжия „Дето срещнат душманин със куршум да го поздравят, а пък със сабя помилват” и фото-изложба на участниците в конкурс за красива градина"}
{"url": "http://www.focus-news.net/news/2019/10/03/2704816/", "text": "Около 50 тона е реколтата от смилянски фасул в селата от Горното поречие на река Арда. Това каза за   Радио „Фокус“ – Смолян   Сафедин Чикуртев – председател на Земеделската кредитна кооперация в село Смилян, която притежава запазената марка на смилянския фасул. По думите му, реколтата е добра и като количество и като качество и е по-добра от миналогодишната, особено за салатния боб. Чикуртев посочи, че са постигнали споразумение с голяма търговска верига за изкупуване на количествата от производителите, която е предложила добра цена. Цените на смилянския фасул от производител тази година са 7-8 лв./кг шарен боб и 8-9 лв./кг за едрия, салатен.  \r\nЧикуртев посочи, че наскоро от близо 10 стопани е учредена кооперация на производителите на смилянски фасул. „Идеята на тази кооперация е насочена изключително към подпомагане на производителите при реализацията на продукцията,  както и да възобнови картофопроизводството в района. Предвижда се да бъде изготвен бизнес-план, в който да са посочени всички разходи за сеитбата, семената, торовете, препарати и други, необходими за посаждането на площи с картофи. Така производителите ще са наясно с разходите, а от страна на Кредитната кооперация в Смилян ние ще отпуснем линия за кредити на частните стопани, за да могат да сеят и картофи“, поясни Чикуртев. Той уточни, че за в бъдеще предвиждат новосъздадената кооперация да се занимава и с билки и други култури, за да се възроди селското стопанство в района на селата от Горното поречие на река Арда, каза още Сафедин Чикуртев.  \r\nНели ГЕРГЬОВСКА", "date": "2019.10.03", "title": "Сафедин Чикуртев, Земеделска кредитна кооперация - Смилян: Около 50 тона е реколтата от смилянски фасул в селата от Горното поречие на река Арда"}
{"url": "http://www.focus-news.net/news/2019/10/03/2704820/v-regionalna-zdravna-inspektsiya-kardzhali-dnes-i-na-4-oktomvri-v-bolnitsa-d-r-sergey-rostovtsev-momchilgrad-se-izmerva-kostnata-platnost-na-grazhdanite.html", "text": "По случай Световния ден без остеопороза, 20 октомври, в Регионална здравна инспекция (РЗИ)-Кърджали на 3 октомври, както и на 4 октомври в болница „Д-р Сергей Ростовцев“ в Момчилград, се прави измерване на костната плътност на желаещи граждани. Това съобщи за   Радио „Фокус“   д-р Валентин Колев, главен експерт в Отдел „Профилактика на болестите и промоция на здравето” в РЗИ-Кърджали. Желаещите граждани могат да измерят костната си плътност през днешния ден в сградата на РЗИ-Кърджали, като на 4 октомври изследването ще продължи от 10.00 часа, в Многопрофилна болница за активно лечение „Д-р Сергей Ростовцев“-Момчилград. Д-р Валентин Колев поясни, че инициативата е с цел откриване на остеопороза.  \r\nКостната плътност се измерва със специален апарат, който се нарича „ултразвуков остеодензитометър“. „Остеопорозата не дава никакви симптоми предварително и човек просто не знае дали развива остеопороза, или не. Затова се правят тези изследвания, защото без този апарат не може да се разбере дали развива остеопороза. Обикновено разбира чак след като се е получило счупване. В Кърджали на това изследване за остеопороза се надяваме да се явят до края на деня най-малко 60 души. В Момчилград ще бъде утре, навсякъде сме разлепили плакати предварително, в Момчилград винаги има много добра посещаемост и се надяваме там също да бъдат най-малко 50-60 души утре“, посочи д-р Колев и допълни, че тези профилактични прегледи са доказали своята важност, като е добре такива да се правят и в училищата. „Ние ходим по училищата и изнасяме лекции, защото е много важно храненето на юношите, на които в този период става минерализацията на костите, а калция и калия са минерали, които са в състава на костите. Ние имаме това предвид и изнасяме лекции по училищата“, отбеляза д-р Валентин Колев. Експертът уточни, че измерването костна плътност става в областта на прешлените и тазобедрената става, и се оценява рискът от фрактура и по-тежки счупвания.", "date": "2019.10.03", "title": "В Регионална здравна инспекция-Кърджали днес и на 4 октомври в болница „Д-р Сергей Ростовцев“-Момчилград се измерва костната плътност на гражданите"}
{"url": "http://www.focus-news.net/news/2019/10/03/2704815/vaptsarov-pesni-za-choveka-shte-bade-yubileyniyat-spektakal-posveten-na-stotniya-tvorcheski-sezon-na-dramatichen-teatar-nikola-vaptsarov-blagoevgrad.html", "text": "„Вапцаров – песни за човека“ ще бъде юбилейният спектакъл, посветен на стотния творчески сезон на Драматичен театър „Никола Вапцаров“ – Благоевград. Това каза директорът на театъра Маргарита Мачева по време на пресконференция, предаде репортер на  Радио „Фокус“ – Пирин . Представлението ще бъде представено премиерно на 24 октомври. Постановъчния екип е съставен от трима режисьори - Боян Иванов, Тея Сугарева и Стайко Мурджев. Сценограф е Юлияна Войкова. „Те вече работят активно по представлението. За мен изключително важното и интересното е, че този спектакъл се прави от трима режисьори. Това не е често срещано, не е обичайно. Това е един, смея да кажа, манифестен ход за театъра, затова какво ще правим оттук нататък, за съвременния театрален език, който ще се използва“, каза още Мачева. Според нея всеки един от режисьорите има своя специфика на работа, затова ще е изключително предизвикателство те да изградят един общ спектакъл.  Мачева подчерта, че това е много отговорна задача и много провокативна. \r\nСтайко Мурджев, който е един от тримата режисьори определи случващото се като „Бяла ластовица“ за съвременният български театър. Според него това е така, защото от години не се е случвало режисьори да работят по този начин – заедно. \r\nОт своя страна Тея Сугарева коментира, че благодарение на общата съвместна работа между тримата режисьори се е получило едно съвместно надграждане. Тя отбеляза, че със Стайко Мурджев и Боян Иванов са намерили много добър диалог. „Това е много ценно. От призмата на моето поколение мога да кажа, че влизайки в театъра попаднах в ситуация, в която подобни взаимоотношения отдавна се бяха разпаднали и всеки режисьор се бореше за своята работа. Да, ние сме длъжни да правим това, но когато се срещнем и сме трима, то мисля, че има по-голям шанс, спектакъла да израсне“, подчерта Сугарева. \r\nЛивия НИНОВА", "date": "2019.10.03", "title": "„Вапцаров – песни за човека“ ще бъде юбилейният спектакъл, посветен на стотния творчески сезон на Драматичен театър „Никола Вапцаров“ – Благоевград"}
{"url": "http://www.focus-news.net/news/2019/10/03/2704819/ministar-ananiev-naznachi-proverka-po-sluchaya-s-pochinaloto-v-umbal-sveti-georgi-plovdiv-bebe-na-8-dni.html", "text": "Министър Ананиев назначи проверка по случая с починалото в УМБАЛ „Свети Георги“ – Пловдив бебе на 8 дни. Това съобщиха от  Министерството .", "date": "2019.10.03", "title": "Министър Ананиев назначи проверка по случая с починалото в УМБАЛ „Свети Георги“ – Пловдив бебе на 8 дни"}
{"url": "http://www.focus-news.net/news/2019/10/03/2704803/vzglyad-formulata-shtaymayer-tlaska-ukrayna-po-patya-na-razpada-rusiya-ne-mozhe-da-ne-se-radva.html", "text": "„Скандалът около „формулата Щайнамйер“ продължава да набира скорост. Екипът на Зеленски и украинските националисти преминаха към открит конфликт едни с други, гърмят обвинения в „подло предателство“ и „предаване на милостта на Москва“, чуват се призиви за нов Майдан. От гледна точка на интересите на Русия, това не може да не радва, ето защо“, пише авторитетното руско издание  „Взгляд“  в материал, представен без редакторска намеса. \r\n \r\nПодписването на т.нар. „формула Щайнмайер“ предизвика вълнение в лагера на украинската опозиция. Да припомним, че в момента украинската позиция са същите хора, които станаха власт в резултат от Евромайдана, които започнаха войната в Донбас, които в течение на четири години се бориха настойчиво с всичко руско. Сега тя е в свои води. \r\nДясната ръка на бившия президент във Върховната рада Ирина Геращенко обяви внезапно прославилата се „формула“ за „план на Путин“ и „капан за Украйна“, с който се стартира „пълзяща федерализация“. \r\nСамият бивш президент Петро Порошенко говори за „опити за унищожаване на украинската държава“ чрез приемането на „документ с руски произход“, който „фактически означава отслабване или дори отмяна на санкциите срещу Москва“. \r\nБившият председател на Радата, а сега обикновен депутат, Андрей Парубий, който беше наричан „представител на радикалните националисти във върховната власт“, обяви „началото на демонтажа на страната“ и „значителен удар по украинската държавност“. \r\nНакрая Областният съвет на Лвов прие специална декларация, като обърна внимание на „откровеното предаване на националните интереси“, „началото на капитулацията на Украйна в руско-украинската война“ и „унижението от бившата метрополия“, което в крайна сметка „отново ще направи Украйна част от Русия“. \r\nКато цяло, ако вярвате на всички тези хора, Украйна в момента е на половин крачка да се предаде изцяло на Москва. Въпреки това, пет години не вярвахме на тези хора за нищо - не бързаме и сега. Има обичайна вътрешнополитическа борба с опит да се представи президентът Зеленски като предател, заради което изказванията умишлено се правят по-гръмки. \r\nНастоящата задача на „патриотите“ е да спечелят на своя страна (а в идеалния случай да изкарат на улицата) украинците, които масово нямат никакво отношение към „формулата Щайнмайер“. Според анкета, огромното мнозинство (59%) нямат мнение по този въпрос, останалите са разделени на привърженици и противници горе-долу поравно – с неголям превес на тези, които виждат „зрада“ (предателство). \r\nАпатията на населението се проявява нагледно в протестните акции против самата тази „зрада“: В Киев се събраха няколко стотин, а в Одеса – десетки. Може би, на украинците просто им писна да „скачат“, но, най-вероятно, просто в момента не им е до Донбас: започналият преди пет години тренинг по оцеляване в тежки икономически условия продължава. Дори новото правителство на Алексей Гончарук, чийто статут му диктува да демонстрира умерен оптимизъм, въобще не демонстрира никакъв оптимизъм. \r\nЗа Украйна това, между другото, като цяло е добър сигнал - министър-председателят поне е във връзка с реалността. Същата реалност подсказва, че твърдението за „формулата Щайнмайер“ все пак не е „национална катастрофа“. Националната катастрофа тепърва предстои, а „формулата“ не е нищо, засега. \r\nРазбира се, от политическа гледна точка украинците няма за какво да се радват. Утвърждаването на „формулата“ бе саботирано преди четири години. Но те бяха принудени да се подчинят, защото Владимир Путин постави твърдо условие, подкрепено от Париж и Берлин, а Вашингтон не само не предложи алтернативни варианти, но и спешно уволни своя специален представител Кърт Волкър – противник на тази „формула“. \r\nНе е изключено впоследствие да видим Волкер на скамейката на подсъдимите, защото, според информация на американските медии, той е имал личен корупционен интерес да лобира за доставките на противотанковите Javelin в Украйна. Но това вече е друга история. \r\nВъобще, в обозримо бъдеще от САЩ може да дойдат цял куп лоши новини за украинските патриоти. Такива сценарии, като този историята с импийчмънта на Тръмп да стане добра новина за Киев, просто не се виждат. Стопанинът на Белия Дом вече зае позиция, според която Украйна е „най-корумпираната държава в света“, а с Русия той със сигурност „ще се разбере“, защото там има „умни хора“. \r\n„Пет години целият свят подкрепяше украинската позиция. След последните събития виждаме, че коалицията чува много по-ясно гласа на Русия“, заяви Порошенко на фона на случващото се. И по всичко личи, че този път той не излъга. \r\nНо има и друга страна на монетата. Всичко, което дава утвърждаването на „формулата Щайнмайер“, е деблокирането на „Нормандския формат“. Тоест, среща на върха между Русия, Украйна, Франция и Германия за „по-нататъшно прилагане на Минските споразумения“. По този начин ще бъде направена важна стъпка, но от тази точка, до уреждането на практика на ситуацията в Донбас - до „федерализация“, „интеграция“, „автономия“ и така нататък - е почти като пътуване до Луната. \r\nСтраните тепърва трябва да се договорят за специалния закон за провеждането на избори в Донбас, а как може да се проведе този вот там е нещо, което никой не разбира. Въз основа на частта от Минските споразумения, където е предписано тяхното съответствие със законодателството на Украйна, се оказва, че, например, партията „Десен сектор“ може да участва на изборите в ДНР-ЛНР (Донецка-Луганска народни републики). Вероятно за това кандидатите й ще се оттеглят от огневите позиции в района на Мариупол и ще преминат фронтовата линия. По-точно, няма да я преминат, защото е много трудно да си представим такова нещо. \r\nОт друга страна трябва амнистия за всички донбаски опълченци и политици, от което, независимо от категоричността на този пункт в Минските споразумения, треперят ръцете дори на сравнително договороспособния Зеленски. А иначе излиза така, че в деня на превръщането на Донбас на автономна област в състава на Украйна (а именно това предвижда „формулата Щайнмайер“) украинската полиция ще арестува всички чиновници и военни в ДНР-ЛНР, а те доброволно ще отидат в зандана, хипнотизирани от същата тази „формула Щайнмайер“. \r\nМеко казано, партиите все още имат невероятно дълъг път с огромен брой мини-капани под формата на неразрешими противоречия. За да твърдите, че този път ще бъде изминат, трябва да сте непоправим оптимист. \r\nА съвсем друг въпрос е това, че дори формалното съгласие на „формулата Щайнмайер“ е страшно унижение за украинските националисти и „патриоти“, „партията на войната“ – в директния и преносния смисъл. Защото накрая излиза така, че те са проливали абсолютно напразно своята и чуждата кръв: Донбас ще получи точно това, което искаше през 2014 година – широка автономия. \r\nПри това трябва да признаем, че политическата им „интуиция“ не подвежда Порошенко, Парубий и Ко. Най-вероятно, в рамките на „по-нататъшното прилагане на Минските споразумения“, на Киев ще му се наложи да премине през множество унижения и в края на краищата ще отстъпи по всеки от болезнените пунктове и неразрешимите (както изглежда в момента) противоречия. Просто заради това, че той няма повече козове, а Париж и Берлин са настроени да вървят към решаване на вече смъртно досадния им донбаско-руски проблем, от който не получават нищо, освен нервни тръпки и загуби. \r\nСАЩ, разбира се, все още се интересува от Украйна като инструмент за натискане на Русия, но точно в момента Тръмп има съвсем други неща на главата, а за бъдещето има съвсем други планове – „да се договори с Путин“. \r\nС една дума, ще се наложи да се отстъпва. И всеки такъв случай, всяко ново „предателство на украинските интереси“, ще бъде възприемано от националистите враждебно и те ще атакуват Зеленски и неговия екип. \r\nДа, в момента те са отслабени, но, както и по-рано, са доста агресивни, отличават се с висока пасионароност и има опасност да се укрепят сериозно в близката година и половина, ако правителството на Гончарук не направи нищо добро в икономиката. \r\nВ идеалния случай всичко това може да завърши със следващия Майдан, още по-добре - с два или три Майдана и същия брой опити за преврат от „неравнодушните патриоти“. \r\nНе трябва да забравяме, че в момента Украйна е враг на Руската Федерация, който е подчинил външната си политика на ясния принцип „не е важно на мен да ми е добре, а на съседа да му е зле“. От своя страна Москва е заинтересована да отслаби враговете си, което следователно ще ги направи управляеми и ще ги накара да се чувстват притиснати в ъгъла. \r\nУпорито настоявайки Минските споразумения да се изпълняват точка по точка, Русия дава все нови и нови поводи на сегашните власти в Украйна и „патриотическата опозиция“ да се вкопчат едни в други. И колкото по-жесток е всеки такъв скандал, толкова по-слаба ще излезе от него украинската власт, както и Украйна като държава. \r\nБъдещата политическа нестабилност и чрез това икономическият спад в Украйна е нещо, което може да бъде приветствано от руската страна. \r\nАко е така, нека преразгледаме концепцията, според която Порошенко, Геращенко, Парубий, Лвовските депутати и други са хора, чиито думи не заслужават доверие. \r\nВсички говорят правилно! Да, руски капан. Да, национално предателство. Да, унищожение на украинската държавност. Дайте нов Майдан! \r\nА тогава, ще видите, Нормандските преговори ще започнат с това, как да се уговорят Одеса и Днепър да се присъединят към Украинската Конфедерация. \r\n \r\nПревод и редакция:", "date": "2019.10.03", "title": "„Взгляд“: „Формулата Щаймайер“ тласка Украйна по пътя на разпада (Русия не може да не се радва)"}
{"url": "http://www.focus-news.net/news/2019/10/03/2704814/ria-novosti-formulata-shtaynmayer-sadarzha-v-sebe-si-samo-zadalzheniyata-na-kiev-smyatat-v-donbas.html", "text": "„Формулата на Щайнмайер“ за разрешаване на конфликта в Украйна съдържа само задълженията на Киев за въвеждане на специален статут на областта, заяви Родион Мирошник, дипломатически съветник от самопровъзгласилата се Луганска народна република, член на контактната група в Минск, коментирайки изявленията на киевски политици, предава  РИА Новости . \r\n„Формулата съдържа задълженията на Украйна, няма задължения за републиките там. Има задължение на Украйна да предостави специален статут на републиките, има задължение на Украйна да подготви и приеме специален закон за провеждането на местните избори, има задължение на Украйна да установи специалният статут на постоянна основа, тоест в конституцията на Украйна \", заяви Мирошник. \r\n \r\n  Теодор Пенев", "date": "2019.10.03", "title": "РИА Новости: „Формулата Щайнмайер“ съдържа в себе си само задълженията на Киев, смятат в Донбас"}
{"url": "http://www.focus-news.net/news/2019/10/03/2704822/vecher-na-dobrodetelite-na-fondatsiya-za-nashite-detsa-podkrepya-semeystvoto-na-yana-i-todor.html", "text": "\"Вечер на добродетелите\" на Фондация „За Нашите Деца“ подкрепя семейството на Яна и Тодор. Това съобщиха от пресцентъра на  Фондацията . Яна и Тодор са щастливо семейство. Разбират се прекрасно, живеят в малко, но добре обзаведено жилище и тръпнат в очакване на първото си дете. Така, на бял свят се появява малкият Кирил. Раждането, обаче, е със секцио, в резултат на което Яна получава панически пристъп. И това, което първоначално изглежда като сбъдната мечта, се превръща в истински кошмар. Месеци наред тя е в депресия. Финансовото състояние на семейството се влошава заради нуждата от лекарства за Яна и всичко необходимо за отглеждането на Кирил. Яна вече няма възможност да плаща здравните си осигуровки и ѝ се налага да ги прекрати. Въпреки трудностите, постепенно състоянието на майката се подобрява и тя започва да се успокоява. Но тогава, съдбата поднася още една изненада – оказва се, че Яна отново е бременна.  \r\nЩе успеят ли да бъдат добри родители на две деца? Ще им стигнат ли парите? Как ще проследява бременността си? Дали ще има проблеми при самото раждане? Това са само част от въпросите, които измъчват семейството. Напрегнати и съмняващи се в своите способности, двамата се обръщат към експерта от фондация „За Нашите Деца“ Вяра Панайотова. Тя на свой ред веднага свързва семейството със САГБАЛ „Шейново“ в София, където за Яна започва да се грижи екип от специалисти. Направени са всички необходими изследвания, за да е сигурно, че детето е здраво и се развива нормално. Междувременно, Яна и Тодор са подкрепени и материално с дрехи, пюрета и памперси за Кирчо. Така семейството успява да събере пари и Яна да плати здравните си осигуровки. \r\nРаботата на Вяра с Яна не спира до тук. Опитният експерт оказва важна емоционална подкрепа на майката, за да разсее страховете й около предстоящото раждане – Яна изпитва силни опасения, че може отново да получи панически пристъп. По тази причина с лекарите е договорено, че по време на раждането Яна ще е под пълна упойка, за да бъде избегната тази опасност.  \r\nПаралелно с това, Вяра консултира семейството и по още един важен въпрос – как двамата да са по-успешни в ролята си на родители. Тя им дава насоки за възпитанието и въвеждането на правила за палавия им син Кирил.  \r\nИ така, дългоочакваният ден настъпва. Раждането преминава добре и на бял свят се появява едно прелестно малко момиченце – Галя. Но след като Яна и Тодор прибират малката си принцеса вкъщи, те се изправят пред нов проблем. Кирил започва да ревнува от сестричката си. Той дори се опитва да я удря, когато родителите не гледат. Това налага Вяра и екипът от професионалисти на фондация „За нашите деца“ да се намесят отново. Те насочват усилията си към това Кирил да приеме по-малката си сестра. И успяват. Малкото момче постепенно преодолява своята ревност, спира да се държи агресивно и се привързва силно към нея.  \r\nЯна и Тодор вече се чувстват спокойни и уверени в своите родителски умения. А двете им деца растат здрави и щастливи в дом, изпълнен с много уют и любов.  \r\nКогато в живота на Яна и Тодор се появяват Кирчо и Галя, предизвикателствата са много, но работата им с нашия социален работник Вяра Панайотова, завършва с щастлив край.    \r\nПодкрепяме тяхното семейство и благодарение на Вечер на Добродетелите. Не пропускайте да станете част от най – голямото ни благотворително събитие и тази година.", "date": "2019.10.03", "title": "\"Вечер на добродетелите\" на Фондация „За Нашите Деца“ подкрепя семейството на Яна и Тодор"}
{"url": "http://www.focus-news.net/news/2019/10/03/2704818/zam-glavniyat-prokuror-ivan-geshev-imam-233-osadeni-litsa-koeto-oznachava-che-sadat-mi-e-dal-otlichna-otsenka-lozan-panov-ima-fiksatsiya-v-dlazhnostta-glaven-prokuror.html", "text": "Имам 233 осъдени лица, което означава, че  съдът ми е дал отлична оценка - Лозан Панов има фиксация в длъжността  главен прокурор. Това каза зам.-главният прокурор Иван Гешев по време на брифинг във връзка с високата оценка на професионалната колегия ВСС  му е дала висока оценка, а шефа на ВКС иска неговите обвинителни актове, начина, по който разговаря и речника му, предаде репортер на  Агенция „Фокус\" .\"За речника не мога да коментирам нищо. Не съм запознат с това писмо на г-н Панов. Това, което мога да кажа, че не се притеснявам от работата си. Оценката за работата на един прокурор в крайна сметка дава съдът. След като имам над 233 осъдени лица, значи съдът ми е дал отлична оценка с това, че мои обвинителни актове са осъдени такъв брой лица. Това е оценка не само на количеството, но и на качеството на свършената от мен работа. Второто, което искам да кажа, че с решение на ВСС е приета комплексна оценка от периодичното ми атестиране, която е максимална. Т.е. ВСС е установил, че имаме високи професионални качества. Ако това, което казват, е така, от страна на г-н Лозан Панов, нямам представа защо се интересува от това, за което ме питате. Единственото ми обяснение е, че през годините мислех, че той има фиксация в г-н Цацаров, а сега почнах да си мисля, че той има фиксация в длъжността главен прокурор. Защо трябва да питате него. Ще свърша с това, че имам приятели съдии, уважавам съда и никога не съм си позволявал да коментирам по никакъв начин съдебни решения, нито съда изцяло. Виждам, че това не е подход, възприет от други отделни лица от съдебната власт\", допълни още Гешев. Попитан дали напрежението срещу неговата кандидатура се дължи на това, че е единствен кандидат за поста, той отговори: \"Който и да беше на моята позиция, това напрежение, щеше да го има. След като не е от кръга приятели на тези хора, които генерират това напрежение. Дали щяха да са един, двама или трима, това напрежение, щеше да го има\", уточни още Гешев. Той уточни, че когато Сотир Цацаров е бил кандидат за главен прокурор, кандидатите са били трима. \"Тогава имаше обструкции, че формално има трима човека. Сега е един, защо е един, като са трима - защо са трима\", каза Гешев. Според него става въпрос за безпринципно отношение. На въпрос какво му е очакването за делото Полфрийман, Гешев уточни, че не може да има никакви очаквания. \"Прокуратурата е свършила изцяло своята работа. Както знаете, убиецът Джок Полфриймън е осъден по внесен обвинителен акт от Прокуратурата на 20 години лишаване от свобода. Единственото, което Прокуратурата може да направи, го е направила. Оттук нататък ще чакаме да реши съдът. Ще се съобразим с решенията на българския съд\", допълни още Гешев. Във връзка със случилото се в телевизионно студио на национална телевизия, Гешев заяви, че всяка агресия към журналист, е недопустима.  \r\nДеница КИТАНОВА", "date": "2019.10.03", "title": "Зам.-главният прокурор Иван Гешев: Имам 233 осъдени лица, което означава, че  съдът ми е дал отлична оценка - Лозан Панов има фиксация в длъжността  главен прокурор"}
{"url": "http://www.focus-news.net/news/2019/10/03/2704821/ana-mpa-gartsiya-initsiativata-gartsiya-kipar-balgariya-za-migratsiyata-e-parvata-po-roda-si-tvardi-kumutsakos.html", "text": "Инициативата Гърция-Кипър-България за миграцията е първата по рода си от страна на държавите от Източното Средиземноморие в ЕС, заяви министърът на миграцията на Гърция Йоргос Кумуцакос, предава агенция  ANA-MPA . \r\nТой заяви, че това е първият случай на тристранно сътрудничество между страните по границата на Европейския съюз в Източното Средиземноморие и е инициатива, започната от Гърция.  \r\nКумуцакос имаше предвид съвместната инициатива, представена от Гърция, България и Кипър на европейско ниво, която ще бъде презентирана пред Съвета по правосъдие и вътрешни работи на ЕС по-късно.  \r\nТой добави, че Гърция „приема ключовата роля в тази съвместна формула на ефективна европейска миграционна политика“ и обясни, че Атина, София и Никозия ще предприемат координирани действия да убедят своите партньори и европейските институции да осигурят допълнителна подкрепа. Кумуцакос добави, че трите страни ще искат „повече европейска солидарност и отговорност, по-честно разпределение на тежестта“, както и пълното изпълнение на договореностите между Турция и ЕС. \r\nИнициативата ще бъде официално представена пред Съвета по правосъдие и вътрешни работи по-късно в Брюксел.   \r\n \r\n \r\n  Теодор Пенев", "date": "2019.10.03", "title": "ANA-MPA (Гърция): Инициативата Гърция-Кипър-България за миграцията е първата по рода си, твърди Кумуцакос"}
{"url": "http://www.focus-news.net/news/2019/10/03/2704827/mlad-mazh-e-zaginal-v-paten-intsident-v-obshtina-popovo-pri-intsidenta-sa-postradali-trima-dushi.html", "text": "Млад мъж е загинал в пътен инцидент в община Попово. Това съобщиха от пресцентъра на  ОДМВР - Търговище . Около 6.30 ч. в община Попово – на път III-204 (Разград-Попово), км 23+991, правоспособен 27-годишен водач от с. Ломци, община Попово, управлявайки лек автомобил „БМВ 530Д“ с търговищка регистрация (собственост на жена от същото село) в посока Разград-Попово, е изгубил контрол над управлението на автомобила, който е излязъл вдясно от пътното платно, навлязъл е в крайпътна канавка и се е преобърнал неколкократно в земеделска нива. В резултат водачът на автомобила е загинал на място. Тримата пътуващи с него в лекия автомобил пътници са настанени за лечение в МБАЛ-Търговище с различни травми: 29-годишен мъж от с. Расово, област Монтана – с открита фрактура на глезен, комоцио и гръбна травма, с опасност за живота му; 21-годишна жена от с. Нова Черна, обл. Силистра – с фрактура на бедро, без опасност за живота й; и 15-годишна девойка от гр. Антоново – с комоцио и фрактура на глезен, също без опасност за живота й. На водача е взета кръвна проба за химическо изследване. По случая е образувано досъдебно производство.", "date": "2019.10.03", "title": "Млад мъж е загинал в пътен инцидент в община Попово, при инцидента са пострадали трима души"}
{"url": "http://www.focus-news.net/news/2019/10/03/2704825/ministar-temenuzhka-petkova-shte-otkrie-konferentsiya-energiyna-i-gradska-kibersigurnost-balgariya-2019.html", "text": "Министърът на енергетиката Теменужка Петкова ще открие конференция на тема „Енергийна и градска киберсигурност, България 2019“. Това съобщиха от пресцентъра на  Министерството . Събитието ще се състои на 4-ти октомври 2019 г., от 9.00 часа, във Военната академия в град София. Конференцията е част от европейския месец на киберсигурността в България и се организира от Платформата за образование и иновации в енергийната киберсигурност. Нейни основатели са Асоциацията за развитие на София, Индустриалният клъстер по електрическа мобилност, Военната академия, Българското ядрено дружество и Софийският форум за сигурност. \r\nВ рамките на събитието ще бъдат представени политиките по киберсигурност, свързани с енергийния сектор и с развитието на умните градове. Ще бъдат обсъдени предизвикателствата на цифров преход, които стоят пред българската енергетика и градовете в страната, както и възможностите за киберустойчивост.", "date": "2019.10.03", "title": "Министър Теменужка Петкова ще открие конференция „Енергийна и градска киберсигурност, България 2019“"}
{"url": "http://www.focus-news.net/news/2019/10/03/2704826/mestni-izbori-2019-opredeleni-sa-dve-sektsii-za-glasuvane-na-hora-s-uvrezhdaniya-za-mestniya-vot-v-dupnitsa.html", "text": "Определени са две секции за гласуване на хора с увреждания за местния вот в Дупница. Това съобщиха за  Радио „Фокус” – Кюстендил  от Община Дупница. В изборния ден хората с увреждания на опорно-двигателния апарат и на зрението могат да ползват секциите с номера 11 и 12, които са образувани в Спортната зала на Дупница. Определени са и единадесет места за поставяне на агитационни материали във връзка с предстоящите избори. В същото време е издадена заповед, касаеща агитационните материали, които трябва да носят информация за това кой ги издава, изискване за надпис „Купуването и продаването на гласове е престъпление” който трябва да заема не по-малко от 10 на сто от лицевата площ на агитационния материал и да бъде в обособено поле. В същото време е забранено провеждането на агитация от страна на служителите на различните вероизповедания, но забраната не касае извършването на религиозни обреди. До 3 ноември поставените агитационни материали трябва да бъдат премахнати. \r\nВенцеслав ИЛЧЕВ", "date": "2019.10.03", "title": "Местни избори 2019: Определени са две секции за гласуване на хора с увреждания за местния вот в Дупница"}
{"url": "http://www.focus-news.net/news/2019/10/03/2704823/teya-sugareva-rezhisyor-byah-mnogo-radostna-ot-reshenieto-na-direktora-na-teatar-nikola-vaptsarov-v-blagoevgrad-da-napravim-postanovka-posvetena-na-patrona-na-teatara.html", "text": "Бях много радостна от решението на директора на Драматичен театър „Никола Вапцаров“ – Благоевград Маргарита Мачева да направим постановка, посветена на патрона на театъра. Това каза на пресконференция Тея Сугарева, един от режисьорите на юбилейния спектакъл „Вапцаров – песни за човека“, посветен на стотния творчески сезон на театъра в Благоевград, предаде репортер на  Радио „Фокус“ – Пирин . По думите ѝ в българския театър много рядко се случва да се правят представления, посветени на поети. „Четейки за Вапцаров, вниманието ми се пренасочи към неговата биографична съдба. Това, което привлече вниманието, ми са процесът, който се води срещу него, преследването на Вапцаров от държавата, овладяна от фашисткия режим, и разстрела, на който той става жертва. Така реших, че да се говори и въобще да се мисли за поезията на Вапцаров е невъзможно без тя да се постави в контекста на препятствията, пред които той е бил изправен. Те са били не само морални, естетически, но и физически. Така че частта, с която аз се заех да работя, се базира на документални източници“, каза още Сугарева.  \r\nТя добави, че те включват полицейското досие на Вапцаров, протоколите от съдебното дело и спомени на очевидци – майка му, жена му и други писатели. Сугарева заяви, че в логиката на всички тези процеси се е опитала да постави Вапцаров в една много по-различна светлина от тази, в която сме свикнали да го възприемаме. Тея Сугарева подчерта, че в работата си е подходила обективно, представяйки двете страни на Вапцаров. Според режисьора първата от тях е свързана с това, че той е бил гениален поет, който е разстрелян от управляващите собствената му държава. Сугарева уточни, че втората страна на Вапцаров показва, че той действително е участвал в нелегални, незаконни, дори терористични действия. „Цялото нещо се завърта около това – как един човек стига до тази крайност, подведен от прагматичността, бързината и ефективността на действията, които предприема, включвайки се в тази нелегална организация“, подчерта Сугарева. Тя добави, че в постановката ще разкрие точно този негов образ, но и ще покаже, че хората, за които е работил, всъщност го предават. \r\nЛивия НИНОВА", "date": "2019.10.03", "title": "Тея Сугарева, режисьор: Бях много радостна от решението на директора на театър „Никола Вапцаров“ в Благоевград да направим постановка, посветена на патрона на театъра"}
{"url": "http://www.focus-news.net/news/2019/10/03/2704802/voice-of-america-bivshiyat-spetsialen-pratenik-na-sasht-v-ukrayna-shte-svidetelstva-pred-kongresa-vav-vrazka-s-telefonniyat-razgovor-do-kiev.html", "text": "Бившият специален пратеник на САЩ в Украйна Кърт Волкър ще свидетелства пред комисиите в Конгреса за своето участие в действията на президента на страната Доналд Тръмп, свързани с Киев, предава  Voice  of America . \r\nТой ще говори на заседание при затворени врати пред няколко комисии в Камарата на представителите, включително тези по външните работи и разузнаването.  \r\nВолкър служи като специален пратеник в Украйна откакто беше назначен на тази длъжност от тогавашния Държавен секретар Рекс Тилерсън. Това се случи през 2017 г. \r\n \r\n  Теодор Пенев", "date": "2019.10.03", "title": "Voice of America: Бившият специален пратеник на САЩ в Украйна ще свидетелства пред Конгреса във връзка с телефонният разговор до Киев"}
{"url": "http://www.focus-news.net/news/2019/10/03/2704829/boyan-ivanov-rezhisyor-populyarniyat-obraz-za-otnoshenieto-na-vaptsarov-kam-mashinata-e-izklyuchitelno-izkriven.html", "text": "Първото, което ми направи впечатление, когато започнах да проучвам Никола Вапцаров, е двойствеността, която е имало в него. Това каза на пресконференция Боян Иванов, един от режисьорите на юбилейния спектакъл „Вапцаров – песни за човека“, посветен на стотния творчески сезон на театъра в Благоевград, предаде репортер на  Радио „Фокус“ – Пирин . Той уточни, че на по-късен етап до някъде тя е била изопачена от пропагандата по време на социалистическия режим. Според Иванов най-интересното е клишето, с което се свързва Вапцаров, а именно неговата любов към машините. „Чудех се на къде да се насоча и какъв материал да подхвана доста време и в крайна сметка реших, че ако искам да изградя виртуален портрет на Вапцаров през моя поглед, то трябва да се насоча към това – по какъв начин той е възприемал света, чрез какви образи се изразява и така постепенно се насочих към неговите писма“, каза още Иванов. Според него това е най-интимната, но и най-искрената форма, в която човек може да се изрази.  \r\n„Зачитайки тези писма ми стана ясно, че целия този образ и по-точно популярният му образ за неговото отношение към машината, е изключително изкривен“, подчерта Иванов. По думите му този образ всъщност е много по-мистичен, по-метафизичен, по-зловещ. Иванов отбеляза, че дори в любовните писма на Вапцаров се вижда, че той се е изразявал в тях чрез образа на машите. Иванов коментира, че в писмата се открояват два различни типа Вапцаров, които най-точно могат да се разграничат в следните периоди: преди запознаването му с бъдещата му жена Бойка и след запознаването им. Режисьорът допълни, че след като сключват брак, Вапцаров отново се променя. Иванов посочи, че в неговата част от постановката, трима различни актьори се опитват да изградят един цялостен образ на Вапцаров, затова ѝ няма конкретен актьор, който ще влезе в ролята на поета. \r\nЛивия НИНОВА", "date": "2019.10.03", "title": "Боян Иванов, режисьор: Популярният образ за отношението на Вапцаров към машината е изключително изкривен"}
{"url": "http://www.focus-news.net/news/2019/10/03/2704830/mestni-izbori-2019-na-golyama-sreshta-v-selo-muselievo-pp-abv-predstavi-palnata-si-lista-ot-13-kandidati-za-obshtinski-savetnitsi-za-predstoyashtiya-mesten-vot-v-obshtina-nikopol.html", "text": "На голяма среща в село Муселиево ПП АБВ представи пълната си ли листа от 13 кандидати за общински съветници за предстоящия местен вот в община Никопол. Това съобщиха от пресцентъра на  Партията .  \r\nНа голяма среща в село Муселиево ПП АБВ представи пълната си ли листа от 13 кандидати за общински съветници за предстоящия местен вот в община Никопол. Партията издига кандидати във всички села в общината, където се избира кмет. За да представи кандидатите на АБВ, в Муселиево бяха председателят на партията Румен Петков и кандидатът за кмет на Никопол Любомир Мачев.  \r\nПетков заяви пред жителите на с. Муселиево, че това е най-добрата листа в общината, защото са представени всички населени места, балансирана и професионално, и възрастово. „Всеки кандидат има своята биография и участие в стопанския живот в страната, представени са трудовопроизводителните компании, земеделски производители, работодателите на територията на общината, големи фирми износители за ЕС на земеделски продукти“. \r\nВ рамките на представянето кандидатът за кмет на община Никопол Любомир Мачев акцентира върху три големи и значими резултата от участието на АБВ в Общинския съвет и в администрацията – реализирането на два проекта по осигуряване на техническо оборудване на домовете за домашен социален партонаж в Никопол и Черковица, социален проект за грижа за възрастните хора, в рамките на който беше осигурена и най-високата работна заплата в такъв тип заведения, проекти със социална насоченост за наемането на безработни и намаляване нивото на безработица и един от най-големите успехи, с помощта на ръководството на АБВ и лично на Румен Петков и президента Георги Първанов – съхраняването и осигуряването на МБАЛ Никопол и МЦ Никопол. Следваща голяма амбиция на кандидатите на АБВ в местния вот е безплатни ясли и детски градини за децата на Никопол.", "date": "2019.10.03", "title": "Местни избори 2019: На голяма среща в село Муселиево ПП АБВ представи пълната си листа от 13 кандидати за общински съветници за предстоящия местен вот в община Никопол"}
{"url": "http://www.focus-news.net/news/2019/10/03/2704832/vremenno-dvizhenieto-po-pat-i-4-brestnitsa-balgarski-izvor-pri-km-11-se-osashtestvyava-dvuposochno-v-edna-lenta-poradi-avariral-tovaren-kamion.html", "text": "Временно движението по път I-4 Брестница - Български извор при км 11 се осъществява двупосочно в една лента поради аварирал товарен камион. Това съобщиха от пресцентъра на  Агенция \"Пътна инфраструктура\" . Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.10.03", "title": "Временно движението по път I-4 Брестница - Български извор при км 11 се осъществява двупосочно в една лента поради аварирал товарен камион"}
{"url": "http://www.focus-news.net/news/2019/10/03/2704836/ukrepvane-na-svlachishte-se-izvarshva-po-patya-bobov-dol-malo-selo-pri-selo-mlamolovo-v-oblast-kyustendil.html", "text": "Укрепване на свлачище се извършва по пътя Бобов дол – Мало село в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.03", "title": "Укрепване на свлачище се извършва по пътя Бобов дол – Мало село при село Мламолово в област Кюстендил"}
{"url": "http://www.focus-news.net/news/2019/10/03/2704824/b92sarbiya-belgrad-ochakva-provokatsii-sreshtu-sarbite-v-kosovo.html", "text": "Белград очаква нови провокации срещу сръбите в Косово по време на изборите, смята генералният секретар на сръбското външно министерство Велко Одалович, предава белградската медия  Б92 . \r\nТой заяви пред сръбски медии, че е очевидно, че албанците не могат да манипулират сръбските кандидати на изборите, за това ще се опитат да го направят по друг начин.  \r\n„Що се отнася до париите на косовските сърби, очевидно е, че Прищина подкрепя някои партии. Този спор беше създаден по специфичен начин. През 1970-те и 80-те години, когато се изправихме пред създаването на новата държава Косово, видяхме, че ключовите фигури по това време бяха сърби, подкрепени от албанци. Това е тактика, която е в техен интерес“, заяви той.  \r\nСпоред него е очевидно, че сръбските кандидати не могат да бъдат манипулирани.  \r\n„Сръбският лист не се меси в албанските избори, оставете ги да избират измежду своите. Имаме ясна политика, сръбските листи искат и имат всяко право да искат подкрепата на сърбите и се надявам те да я получат“, каза още Одалович.  \r\nТой заяви още, че му изглежда сякаш албанците лека полека утихват и оставят настрана военната реторика. Представителят на външното министерство на Сърбия добави и че очаква диалогът между Белград и Брюксел да продължи.  \r\n \r\n  Теодор Пенев", "date": "2019.10.03", "title": "Б92(Сърбия): Белград очаква провокации срещу сърбите в Косово"}
{"url": "http://www.focus-news.net/news/2019/10/03/2704839/stayko-murdzhev-rezhisyor-nikola-vaptsarov-e-kompleksna-figura-v-balgarskata-istoriya-i-literatura.html", "text": "Никола Вапцаров е комплексна фигура в българската история и литература и, въобще, за българското възприятие към изкуството и към политиката. Това каза на пресконференция Стайко Мурджев, един от режисьорите на юбилейният спектакъл „Вапцаров – песни за човека“, посветен на стотния творчески сезон на театъра в Благоевград,  предаде репортер на  Радио „Фокус“ – Пирин . Той отбеляза, че когато е започнал да проучва неговата личност е установил, че задачата и на тримата режисьори ще бъде много тежка, защото ще трябва да „преборят“ клишето. Според Мурджев, то представя Вапцаров като пропаганден творец. „Личността на Вапцаров е спекулативно използвана и употребена за други цели“, каза още Мурджев.  \r\nТой добави, че в процеса на работа се е фокусирал върху това да „извади творчеството на Вапцаров“, дори да го почисти, от пропагандното клише. Мурджев допълни, че основната му идея е да направи така, че произведенията на Вапцаров да бъдат представени като съвременни, защото по своята същност те са точно такива. „Точно това правим сега с актьорите и бих казал, че ние преминаваме през една лаборатория, посветена на Вапцаров. Нашата основна задача е да открием нов поглед към неговата лирика, които да бъдат изчистен от пропагандния слой“, допълни Мурджев. Той коментира, че с актьорите се опитват да представят човека Вапцаров, достигайки до неговата много тънка чувствителност и душевност, която да е прочистена от клишето, свързано с любовта му към машините и към завода. \r\nЛивия НИНОВА", "date": "2019.10.03", "title": "Стайко Мурджев, режисьор: Никола Вапцаров е комплексна фигура в българската история и литература"}
{"url": "http://www.focus-news.net/news/2019/10/03/2704833/rosiyskaya-gazeta-moskva-ochakva-tramp-da-iztegli-voyskite-si-ot-siriya-tvardi-lavrov.html", "text": "Руската страна се надява президентът на САЩ Доналд Тръмп да изпълни обещанието си и да изтегли войските си от Сирия, заяви руският външен министър Сергей Лавров, пише вестник  “Росийская газета“ , като се позовава на външното министерство на страната, което цитира негово интервю за арабска медия, базирана в Лондон.   \r\nСпоред ръководителя на руското външно министерство \"единствената основателна причина за такова присъствие може да бъде покана от легитимните власти или съответната резолюция на Съвета за сигурност на ООН\".  \r\nРусия получи такава покана, както и Иран, за разлика от САЩ. Последните, в допълнение към факта, че контингентът им е разположен на територията на Сирия незаконно, също „станаха известни“ в целия свят с незаконните действия на антисирийските сили, смята той. \r\n„Имам предвид ракетните атаки на 7 април 2017 г. и 14 април 2018 г.“, припомни Лавров. \r\n\"Днес, когато основните сили на „Ислямска държава“ в Сирия са победени, възникват въпроси за целта на продължаващото американско присъствие на сирийска земя. Има силно усещане, че задачата на Вашингтон е да предотврати възстановяването на териториалната цялост на Сирия, което е пряко нарушение на резолюция 2254 на Съвета за сигурност на ООН\", каза министърът. \r\nТой още изрази надежда, че \"САЩ ще изпълнят обещанието, което Тръмп даде през декември 2018 г. за изтегляне на американските войски от Сирия.“ \r\nРуският външен министър припомни също, че Москва \"последователно се застъпва за дипломатическо уреждане на конфликта в Сирия чрез приобщаващ междусирийски диалог\". Сега са налице всички условия за това, според Лавров, след създаването на Конституционният комитет. \r\n„Като страна-гарант от формата в Астана, Русия направи много за това, включително чрез енергични контакти със сирийското правителство и опозицията. Предполагаме, че стартирането на работата на (конституционния) комитет в Женева ще даде тласък на целия процес на презаселване в Сирия. Самите сирийци, без натиск отвън, трябва да определят бъдещето на своята държава, както е записано в резолюция 2254 на Съвета за сигурност на ООН. Това се отнася и за конституционните въпроси и „астанската тройка“ (Русия-Турция-Иран) ще допринесе за това\", каза още Лавров. \r\n \r\n  Теодор Пенев", "date": "2019.10.03", "title": "„Росийская газета“: Москва очаква Тръмп да изтегли войските си от Сирия, твърди Лавров"}
{"url": "http://www.focus-news.net/news/2019/10/03/2704838/rtk-kosovo-rashich-kosovskite-sarbi-tryabva-da-uchastvat-v-dialoga-mezhdu-kosovo-i-belgrad.html", "text": "Ръководителят на коалицията на косовските сърби „Свобода“ и кандидат за премиер на Косово Ненад Рашич заяви в интервю, че сърбите в страната трябва да участват в диалога между Белград и Прищина предава  “Радио и телевизия на Косово” . \r\nТой добави и, че неговата кандидатура ще бъде тест за демокрацията в Косово, както и изпитание за него като политик.  \r\nРашич се оплака, че има „необичайни условия“ за провеждането на предизборната кампания и разкритикува сръбската листа за това, че е изключила хора, които не са лоялни към нея. Той също коментира вносните мита върху сръбските стоки и заяви, че това е било рязък ход, който е довел разговорите между Белград и Прищина до задънена улица.  \r\n„Митата трябва да бъдат премахнати и диалогът да продължи. Разговорът обаче трябва да бъде иницииран от косовските сърби. Те трябва да са част от този диалог и неговата крайна цел трябва да бъде помирение. Това е най-важното нещо. Този диалог в сегашният си формат не е важен и неговата цел не е помирение“, заяви Рашич.  \r\nСпоред него процеса на разговорите трябва да включва и религиозните общности, за да може мирният процес да е действителен.  \r\n„Всички други диалози, и особено тези, които вече проведохме, а нека ви напомня, че разговорите с Брюксел продължават вече шест и половина години, не доведоха до резулатти. Не сме постигнали нищо, защото косовските сърби не бяха включени в процеса и не инициираха идеи, предложения и планове за действие, което е много важно“, завърши той.  \r\n \r\n \r\n  Теодор Пенев", "date": "2019.10.03", "title": "RTK (Косово): Рашич: Косовските сърби трябва да участват в диалога между Косово и Белград"}
{"url": "http://www.focus-news.net/news/2019/10/03/2704828/sky-news-boris-dzhonsan-shte-se-sreshtne-s-kabineta-za-da-obsadi-vrazhdebnata-reaktsiya-sreshtu-plana-mu-za-brekzit.html", "text": "Премиерът на Обединеното кралство Борис Джонсън ще се срещне днес с кабинета си за да дискутират враждебната реакция от страна на Ирландия и Европейския съюз срещу новият му план за Брекзит, който включва премахването на предпазната клауза за ирландската граница, предава британската медия  Sky News \r\nМинистър-председателят на Ирландия Лео Варадкар и висши представители на Европейската комисия и Европарламента отхвърлиха новите предложения на британския премиер, които според Джонсън са последната оферта на Лондон. \r\nМинистър-председателят е подложен на напрежение и от опозицията у дома, която изисква от него да представи изявление на своите предложения в парламента лично, вместо да изпраща британския представител за Брекзит Стив Баркли в парламента, както е предвидено.  \r\nЛидерът на Лейбъристката партия Джереми Корбин заяви, че предложенията на Джонсън са дори по-лоши от сделката на Тереза Мей с Брюксел, а бившият заместник министър-председател Майкъл Хесълтин заяви, че „милиони консерватори“ ще гласуват за либералните демократи  заради Брекзит.  \r\nВ телефонен разговор между Джонсън и Варадкар, британският премиер е бил информиран, че предложенията му не отговарят на целите на очакваното споразумение за границата в Ирландия.  \r\nБрюксел също реагира негативно на предложенията, като Гай Верхофщад, координаторът на ЕС за Брекзит заяви, че съюза не е съгласен с плана на Джонсън. \r\n„Той не предлага необходимите гаранции за Ирландия“, заяви той.  \r\n \r\n  Теодор Пенев", "date": "2019.10.03", "title": "Sky News: Борис Джонсън ще се срещне с кабинета за да обсъди враждебната реакция срещу плана му за Брекзит"}
{"url": "http://www.focus-news.net/news/2019/10/03/2704840/kevr-proveryava-gotovnostta-na-trite-elektrorazpredelenitelni-druzhestva-za-zimniya-sezon.html", "text": "Със заповед на председателя на КЕВР доц. Иван Иванов експерти на енергийния регулатор започват проверка на готовността на трите електроразпределителни дружества за предстоящия зимен сезон – „ЧЕЗ Разпределение България“ АД, \"Електроразпределение Юг\" ЕАД и „Електроразпределение Север“ АД. Това съобщиха от пресцентъра на  Регулатора . Проверката е на основание правомощията на КЕВР съгласно Закона за енергетиката и е част от утвърдения график за извършване на планови проверки през 2019 г. във връзка с изпълнението на лицензионните задължения на енергийните дружества в сектор „Електроенергетика“. Плановите проверки на трите електроразпределителни дружества стартират на 3.10.2109 г. по утвърден график. Инспекциите  включват проверка на място на състоянието на съоръженията в районите, откъдето периодично постъпват сигнали и жалби на потребители за влошено качество на електрическата енергия.  \r\nОт дружествата е изискано в срок до 25.10 т.г. да предоставят в регулатора пълна информация за постъпилите при тях жалби за качеството на доставяната електроенергия за периода 1 януари 2018 г - 30 септември 2019 г. Данните трябва да включват анализ на  предприетите от дружествата мерки по тези жалби, както и постигнатите резултати. Експертите на КЕВР ще проверяват и до каква степен дружествата - лицензианти са изпълнили дадените им от регулатора задължителни указания по жалбите, свързани с качеството на електрическата енергия.", "date": "2019.10.03", "title": "КЕВР проверява готовността на трите електроразпределенителни дружества за зимния сезон"}
{"url": "http://www.focus-news.net/news/2019/10/03/2704842/margarita-macheva-dramatichen-teatar-nikola-vaptsarov-blagoevgrad-stremim-se-yubileyniyat-ni-spektakal-posveten-na-vaptsarov-da-bade-unikalen.html", "text": "Стремим се юбилейният ни спектакъл „Вапцаров – песни за човека“ да бъде уникален. Това каза директорът на Драматичен театър „Никола Вапцаров“ – Благоевград Маргарита Мачева по време на пресконференция във връзка с постановката, посветена на стотния творчески сезон на театъра, предаде репортер на  Радио „Фокус“ – Пирин . По думите ѝ той ще има свой „театрален език“, който ще бъде създаден чрез преплитането на трите гледни точки на режисьорите. Във връзка с друга от новостите за театъра, а именно неговото лого, Мачева каза, че 100-годишния юбилей е събитие, което е много ключово.  \r\n„От една страна се обръщаме към миналото, чрез изготвянето на летопис, прави се юбилеен спектакъл с участието на цялата трупа на театъра. От друга страна това е и момент, в който да си направим равносметка и да начертаем нови посоки, по които да поемем. Театъра като цяло се стреми да бъде в крак със съвремието. Затова имаме цялостно нова визия, а не само ново лого. Самото лого носи послание, което е свързано със сградата на театъра, но и с пътя към бъдещето“, каза още Мачева. \r\nЛивия НИНОВА", "date": "2019.10.03", "title": "Маргарита Мачева, Драматичен театър „Никола Вапцаров“ – Благоевград: Стремим се юбилейният ни спектакъл, посветен на Вапцаров, да бъде уникален"}
{"url": "http://www.focus-news.net/news/2019/10/03/2704831/vazstanoveno-e-dvizhenieto-na-avtomagistrala-hemus-v-uchastaka-p-v-suvorovo-do-p-v-neofit-rilski.html", "text": "Възстановено е движението на автомагистрала \"Хемус\" в участъка п. в. \"Суворово\" до п. в. \"Неофит Рилски\". Това съобщиха от пресцентъра на  Агенция \"Пътна инфраструктура\" .", "date": "2019.10.03", "title": "Възстановено е движението на автомагистрала \"Хемус\" в участъка п. в. \"Суворово\" до п. в. \"Неофит Рилски\""}
{"url": "http://www.focus-news.net/news/2019/10/03/2704834/svetoven-boen-demo-otbor-gostuva-v-burgas-na-15-oktomvri.html", "text": "След посещението си при папа Франциск във Ватикана, в централите на ООН в Ню Йорк и Женева, и в централата на Международния олимпийски комитет в Лозана, най-емблематичният боен демо отбор ще стъпи и на родна земя. World taekwondo demo team ще представят спиращото си дъха шоу от 18.00 часа на 15 октомври в зала „Младост“ в Бургас. Това съобщиха от пресцентъра на  Община Бургас . Жителите и гостите на града ще имат уникалния шанс да се докоснат до магията на източното бойно изкуство, чрез невероятните демонстрации на най-атрактивния демонстративен отбор в света. Това ще се случи само броени дни, преди старта на най-елитното и престижно първенство по таекуондо в света – сериите Grand prix 2019, чиито домакин е българската столица. Най-добрите 32-ма на планетата в олимпийските категории ще се бият за победата, титлата „The best ot the beasts“ и награден фонд от 100 000 USD. Демо отборът е съставен от най-добрите състезатели в света по таекуондо. Таекуондо е национален спорт, историческо наследство и забележителност. Демо отборът е съставен от професионални таекуондо състезатели, избрани в жестоката конкуренция на десетки милиони в Южна Корея. Демо отборът пътува из целия свят и програмата му е запълнена с години напред. Кандидатурата на България е одобрена сред десетки  други,  и по този начин Бургас ще има честта да посрещне звездния тим. Отборът е имал демонстрации на места като централата на ООН, Ватикана, пред множество държавни глави, премиери, министри и други. Събитието се организира със съдействието на Община Бургас. \r\nВходът е свободен.", "date": "2019.10.03", "title": "Световен боен демо отбор гостува в Бургас на 15 октомври"}
{"url": "http://www.focus-news.net/news/2019/10/03/2704837/bebeto-ot-asenovgrad-e-pochinalo-okolo-chas-sled-transportiraneto-mu-do-umbal-sv-georgi-v-plovdiv.html", "text": "Бебето от Асеновград е починало около час след транспортирането му до УМБАЛ „Св. Георги“ в Пловдив. Това съобщиха за  Радио „Фокус“ – Пловдив  от лечебното заведение. Бебето на 8 дни е транспортирано до Клиниката по педиатрия с влошени показатели и въпреки всички необходими реанимационни дейности, които са му приложени, то е починало. Аутопсия е извършена в понеделник, но все още няма резултати от нея. Чакат се и резултати от хистологично изследване.", "date": "2019.10.03", "title": "Бебето от Асеновград е починало около час след транспортирането му до УМБАЛ „Св. Георги“ в Пловдив"}
{"url": "http://www.focus-news.net/news/2019/10/03/2704835/obshtina-asenovgrad-specheli-finansirane-za-proekt-za-blagoustroyavane-na-zona-5-v-kv-zapad.html", "text": "Община Асеновград спечели финансиране за проект за благоустрояване на Зона-5 в кв. „Запад”, като с това комплексният проект за инфраструктурно обновяване на квартала е реализиран в пълен обем. Това съобщиха за  Радио „Фокус“ – Пловдив  от отдел „Връзки с обществеността“ на Общината. С решение от 2 октомври 2019г. Управителният орган на Оперативна програма „Региони в растеж 2014-2020г” (ОПРР) одобри проект на Община Асеновград: „Градска среда – благоустрояване на открити публични пространства в гр. Асеновград, кв. „Запад“ – Зона 5”.  Проектното предложение е част от Инвестиционната програма на Община Асеновград за реализация на  Изпълнение на интегрирани планове за градско възстановяване и развитие (ИПГВР) на Община Асеновград за периода 2014-2020 г. \r\nОдобреният проект, специално за Зона-5, е на стойност 1 239 493 лв. и има срок за реализация 16 месеца. Основната му цел е подобряване на градската среда чрез изпълнение на мащабни озеленителни дейности, изграждане на поливна система, изграждане на детски и спортни площадки, кътове за отдих, рехабилитация на улични и тротоарни настилки, поставяне на енергоспестяващо осветление, както и система за видеонаблюдение.  Зона 5 на кв. „Запад” е с площ от приблизително 20 декара и включва територията на междублоковите пространства на блокове 102, 103, 104, 105 и 106, граничещи с улица „Стоян Джамсъзов”. \r\nОсновните изпълнители по дейности на проекта са вече избрани, което позволява работата да стартира в най-кратки срокове. С реализацията на проекта в пълна степен се изпълнява желанието на жителите на квартала за инфраструктурно обновяване на цялата територия на кв. „Запад”.", "date": "2019.10.03", "title": "Община Асеновград спечели финансиране за проект за благоустрояване на Зона-5 в кв. „Запад”"}
{"url": "http://www.focus-news.net/news/2019/10/03/2704843/vazstanoveno-e-dvizhenieto-po-pat-ii-73-karnobat-shumen-prez-rishki-prohod-v-uchastaka-karnobat-valchin.html", "text": "Възстановено е движението по път II-73 Карнобат – Шумен през Ришки проход в участъка Карнобат – Вълчин. Това съобщиха от пресцентъра на  Агенция \"Пътна инфраструктура\" .", "date": "2019.10.03", "title": "Възстановено е движението по път II-73 Карнобат – Шумен през Ришки проход в участъка Карнобат – Вълчин"}
{"url": "http://www.focus-news.net/news/2019/10/03/2704847/vazstanoveno-e-dvizhenieto-po-pat-i-4-brestnitsa-balgarski-izvor-pri-km-11.html", "text": "Възстановено е движението по път I-4 Брестница - Български извор при км 11. Това съобщиха от пресцентъра на  Агенция \"Пътна инфраструктура\" .", "date": "2019.10.03", "title": "Възстановено е движението по път I-4 Брестница - Български извор при км 11"}
{"url": "http://www.focus-news.net/news/2019/10/03/2704846/ekipat-na-fokus-se-vklyuchva-v-initsiativata-kapachki-za-badeshte.html", "text": "Екипът на Агенция „Фокус“ се включва в благородната инициатива „Капачки за бъдеще“. До момента отдел „Вътрешна информация“ на националния информационен лидер е събрал 1 кашон с капачки. Репортери и редактори продължават да събират. Поставили са си за цел в определеното за целта време да предадат значително количество за каузата \"Капачки за бъдеще\". Така освен информацията за събраните капачки от различните региони на страната, за които Агенция \"Фокус\" своевременно информира на своята страница, екипът на медията става част от доброто дело. Припомняме, че идеята е с парите от рециклираната пластмаса да се закупят кувьози.", "date": "2019.10.03", "title": "Екипът на „Фокус“ се включва в инициативата „Капачки за бъдеще“"}
{"url": "http://www.focus-news.net/news/2019/10/03/2704850/chetiri-targovski-obekta-sa-bili-zapechatani-v-parvomay-pri-savmestna-aktsiya-na-politsiyata-nap-i-babh.html", "text": "Четири търговски обекта са били запечатани в Първомай при съвместна специализирана акция на полицията, Националната агенция за приходите (НАП) и Българската агенция по безопасност на храните (БАБХ). Това съобщи за  Радио „Фокус“-Пловдив  говорителят на ОДМВР-Пловдив. Наложена е била възбрана на близо 32 килограма птиче месо и над 3 килограма колбаси от инспекторите от Областната дирекция по безопасност на храните, които са издали 6 констативни протокола за установени нередности. \r\nСпециализираната операция за предотвратяване и пресичане на престъпления от общ характер и административни нарушения при търговия, съхранение и доставки на стоки и предлагани услуги е била проведена вчера. Акцентът е поставен върху търговски обекти в определени квартали на населените места, за които постъпва информация за нерегламентирано разпространение на стоки без български бандерол. Съвместните екипи са посетили общо 31 магазина, питейни и увеселителни заведения и центрове за услуги. \r\nВ рамките на акцията полицейските служители са иззели и 300 къса саморъчно свити цигари, за което е образувана предварителна проверка за престъпление. Проверили са 46 души и 8 моторни превозни средства. За нарушения на Закона за движение по пътищата са съставили 14 акта. В 13 случая е взето административно отношение и по общинска наредба за опазване на обществения ред. \r\nЦветана ТОНЧЕВА", "date": "2019.10.03", "title": "Четири търговски обекта са били запечатани в Първомай при съвместна акция на полицията, НАП и БАБХ"}
{"url": "http://www.focus-news.net/news/2019/10/03/2704844/nepravosposoben-motorist-e-predizvikal-katastrofa-s-politseyski-avtomobil-sled-presledvane-v-asenovgrad.html", "text": "Неправоспособен моторист е предизвикал катастрофа с полицейски автомобил след преследване в Асеновград. Това съобщи за  Радио „Фокус“-Пловдив  говорителят на ОДМВР-Пловдив. Около 14.00 часа полицаи от Асеновград, работещи по безопасност на движението, забелязали мотор без регистрационни табели и водач без каска. Служителите го последвали с патрулния автомобил и подали звуков и светлинен сигнал, за да го спрат. Мотористът обаче не се подчинил, а ускорил. После изоставил мотора и преминал през реката. По време на случилото се няма пострадали, но са нанесени материални щети по служебната кола. Водачът на мотора е правил резки маневри, а полицейската кола се е забила в бордюр. \r\nМалко по-късно водачът е установен – 19-годишен, със свидетелство за управление, но без необходимата категория за управлявания мотор. Тестван е за употреба на алкохол, резултатът е отрицателен. Предстои да бъде задържан за срок до 24 часа. По случая е образувано е досъдебно производство, уведомена е Районната прокуратура. \r\nЦветана ТОНЧЕВА", "date": "2019.10.03", "title": "Неправоспособен моторист е предизвикал катастрофа с полицейски автомобил след преследване в Асеновград"}
{"url": "http://www.focus-news.net/news/2019/10/03/2704851/400-detsa-ot-bansko-se-uchiha-kak-da-izhvarlyat-otpadatsite-si-razdelno-s-obrazovatelnoto-kukleno-shou-prikazki-za-yunacheta-s-palni-tumbacheta.html", "text": "Община Банско посрещна образователното куклено шоу „Приказки за юначета с пълни тумбачета“ в читалище „Никола Вапцаров\". Това съобщиха от пресцентъра на  Общината . Пътуващата пиеса е част турнето на „Екопак“-България „Нахрани ме, ям разделно“. Тя гостува в Банско в рамките на инициативата „неРАЗДЕЛНО Банско“ и е част от програмата за отбелязване на празника на града.  \r\nКукленото шоу учи децата да изхвърлят отпадъците си разделно. Чрез музика, игри и танци, най-малките се запознаха с ползите и значимостта на разделното събиране, ще научат кой отпадък в кой цвят контейнер се изхвърля.  \r\nГлавни герои в спектакъла са животните Хартояд, Пластоядка и Стъклояд, които живеят в парка и се „хранят“ с отпадъци от опаковки. Чрез тяхната история децата се научиха кои опаковки са подходящи за рециклиране и как да се отнасят отговорно към природата. \r\nПосещението на пиесата бе напълно безплатно, а за всяко  дете бе предвиден подарък - комикс книжка с игри и магнитче с героите от приказката.", "date": "2019.10.03", "title": "400 деца от Банско се учиха как да изхвърлят отпадъците си разделно с образователното куклено шоу „Приказки за юначета с пълни тумбачета“"}
{"url": "http://www.focus-news.net/news/2019/10/03/2704849/na-mesta-v-oblast-smolyan-vali-dazhd-i-patnite-nastilki-sa-mokri.html", "text": "Дъжд вали в Смолян, пътните настилки са мокри, съобщи за  Радио „Фокус“ – Смолян  дежурният в Областно пътно управление – Смолян. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nВ областта движението се осъществява нормално. На места вали дъжд и пътните настилки са мокри. Около 15:00 часа е получен сигнал за разлято гориво на ул. „Първи май“, в посока изхода на град Смолян. Настилката е опесъчена и обезопасена, но водачите трябва да се движат с повишено внимание в този участък.  \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nНели ГЕРГЬОВСКА", "date": "2019.10.03", "title": "На места в област Смолян вали дъжд и пътните настилки са мокри"}
{"url": "http://www.focus-news.net/news/2019/10/03/2704845/v-karlovo-se-provede-uchilishtna-shtafeta-po-stapkite-na-bratya-evlogiy-i-hristo-georgievi.html", "text": "Младежки информационен център – Карлово проведе училищна щафета „По стъпките на братя Евлогий и Христо Георгиеви“, посветена на 200 години от рождението на Евлогий Георгиев и 195 години от рождението на Христо Георгиев. Това съобщиха от пресцентъра на  Общината . Щафетата е част от инициативите, посветени на годишнините от рождението на двамата братя и проведени днес в родния град на големите дарители. Старт на щафетата даде заместник-кметът на община Карлово Антон Минев.  \r\nВ състезанието участваха отбори от: ПГ „Братя Евлогий и Христо Георгиеви“, ПГ „Христо Смирненски“, СУ „Васил Левски“, СУ „Христо Проданов“, ОУ „Св. Св. Кирил и Методий“, ОУ „Райно Попович“, както и отбор от доброволци към Младежкия информационен център. Всички преминаха през различни маршрути, включващи знакови обекти в град Карлово, свързани с живота и дейността на двамата големи дарители.   \r\nПърви финишираха състезателите от СУ „Васил Левски“, втори - ПГ „Христо Смирненски“, трети - екипът на Младежки информационен център.  \r\nОтборите бяха наградени от директор дирекция „Хуманитарни и социални дейности“ в община Карлово Петя Найденова с купи и грамоти. Директорът на Младежки информационен център Цветина Захарлиева награди участниците с чадъри и обяви голямата награда за всички 42-ма участници в щафетата – екскурзия до град Букурещ в Румъния, с посещение на гробницата на братя Евлогий и Христо Георгиеви.", "date": "2019.10.03", "title": "В Карлово се проведе училищна щафета „По стъпките на братя Евлогий и Христо Георгиеви“"}
{"url": "http://www.focus-news.net/news/2019/10/03/2704848/yuliyana-voykova-stsenograf-trite-chasti-na-spektakala-vaptsarov-pesni-za-choveka-shte-badat-obedineni-v-edno-obshto-prostranstvo.html", "text": "Трите части на спектакъла „Вапцаров – песни за човека“ ще бъдат обединени в едно общо пространство. Това каза на пресконференция Юлияна Войкова, сценограф на постановката, посветена на стотния творчески сезон на театър в Благоевград, предаде репортер на  Радио „Фокус“ – Пирин . По думите ѝ това е било доста сложна задача, но в крайна сметка всички са застанали зад тази идея. „Моята е задача е да изградя това пространство и се надявам, че ще успея да се справя в срок“, заяви Войкова. Според нея представлението ще се получи доста интересно, защото от екипа са много вдъхновени от личността на Вапцаров. \r\nЛивия НИНОВА", "date": "2019.10.03", "title": "Юлияна Войкова, сценограф: Трите части на спектакъла „Вапцаров – песни за човека“ ще бъдат обединени в едно общо пространство"}
{"url": "http://www.focus-news.net/news/2019/10/03/2704841/ria-novosti-zaharova-ne-izklyuchi-sreshta-na-vanshnite-ministri-ot-normandskiya-format.html", "text": "Москва не изключва среща в Украйна на министрите на външните работи от \"нормандския формат\", но все още няма точни дати за това, заяви говорителят на руското външно министерство Мария Захарова, цитирана от  РИА Новости . \r\nСпоред съобщения в медиите, по-рано Владислав Сурков, помощникът на президента на Русия Владимир Путин, е заявил, че не е изключена възможността от среща между външните министри на страните от формата (Русия, Украйна, Германия, Франция), преди срещата на върха на лидерите на \"нормандския формат\". \r\n\"Теоретично това не може да бъде изключено. На практика няма график, няма дати. Ако се появят, веднага ще споделим тази информация\", каза Захарова на брифинг. \r\n \r\n  Теодор Пенев", "date": "2019.10.03", "title": "РИА Новости: Захарова не изключи среща на външните министри от \"нормандския формат\""}
{"url": "http://www.focus-news.net/news/2019/10/03/2704871/opasnost-ot-padashti-kamani-ima-po-patya-sliven-ichera-gradets.html", "text": "Трафикът по пътищата в Сливенска област е интензивен, но няма задръствания. Пътните настилки са сухи, съобщиха от  Областното пътно управление . Опасност от падащи камъни има по пътя Сливен – Ичера – Градец. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Срок - до 30 ноември 2019 г. Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка за срок до 31 ноември 2019 г. Двата участъка са сигнализирани с пътни знаци.  \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства.", "date": "2019.10.03", "title": "Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/10/03/2704869/konkurs-za-proizvedeniya-na-folklorna-osnova-se-provezhda-v-blagoevgrad.html", "text": "Национален конкурс за авторски, вокални и инструментални произведения на фолклорна основа „Нова българска фолклорна музика 7/8” се провежда за първи път в Благоевград. Това съобщиха от пресцентъра на  Общината . Музикалното събитие ще е тази вечер, а то се организира по идея и със спомоществователството на българския родолюбец д-р Георги Лазаров, който дълги години живее в град Балтимор, САЩ, както и с професионалната подкрепа на известната българска народна певица Татяна Сърбинска.  \r\n„Чест е за нас да сме домакини на този толкова интересен конкурс, който има за цел да стимулира създаването на нови вокални и инструментални произведения, на нови произведения за солово пеене и инструментални произведения, които да популяризират българското фолклорно наследство. Благодаря на Татяна Сърбинска, която е и почетен гражданин на Благоевград. Искам да й благодаря, че като почетен гражданин на Благоевград и като човек, който си обича родния град, работи в посока той да се популяризира по света”, заяви днес на пресконференция зам.-кметът на община Благоевград – Христина Шопова. \r\nТатяна Сърбинска, която от 29 години живее и твори в САЩ, не скри радостта си, че конкурсът, който досега се е провеждал в Чепеларе, вече ще бъде в Благоевград. „В Благоевград е моето гнездо, тук съм израснала като професионалист, композитор, певец, музикант, тук съм намерила най-хубавите си приятели и имам най-хубавите спомени. Радвам се, че община Благоевград прие всичко с отворени обятия, с голямо желание да помогне, за да продължи това прекрасно дело. Очарована съм от подхода на ръководството на общината, което ни подкрепи безрезервно”, сподели развълнувата Татяна Сърбинска, която е и председател на журито.  \r\nКонкурсът ще покаже уникалността, изключително разнообразната ритмика, ладо-тоналното богатство и омайващата методика на българското фолклорно наследство. Уникалният размер 7/8 има символично значение за събитието. Той е изразител на богатството на неравноделните ритми, които дават неповторим чар на българската фолклорна музика.", "date": "2019.10.03", "title": "Конкурс за произведения на фолклорна основа се провежда в Благоевград"}
{"url": "http://www.focus-news.net/news/2019/10/03/2704870/anadolu-agency-turtsiya-i-gartsiya-diskutirat-migrantskata-kriza-v-ankara.html", "text": "Турският външен министър Сюлейман Сойлу и гръцкият министър по миграцията Йоргос Кумуцакос се срещнаха в Анкара за да обсъдят мигрантската криза в Източното Средиземноморие, предава  Anadolu Agency . \r\nВизитата на Кумуцакос идва след рязкото увеличение на броя на пристигащите мигранти в Гърция.  \r\nСойлу също така ще се срещне със своя германски колега Хорст Зеехофер и френския министър на вътрешните работи Кристоф Кастанер. Участие в разговорите ще вземе и еврокомисарят по миграцията Димитрис Аврамопулос.  \r\nТази година над 77 хил. нелегални мигранти са достигнали Европа, като са преминали през Средиземно море, повече от половината от които са пристигнали в Гърция.  \r\nСойлу заяви, че 315 хил. нелегални мигранти са били задържани в Турция в първите девет месеца от годината.  \r\n \r\n  Теодор Пенев", "date": "2019.10.03", "title": "Anadolu Agency: Турция и Гърция дискутират мигрантската криза в Анкара"}
{"url": "http://www.focus-news.net/news/2019/10/03/2704872/mestni-izbori-2019-boris-tsvetkov-bsp-v-tazi-kampaniya-iskame-da-se-varne-grada-na-horata-za-da-mozhe-yasno-da-se-slozhi-kray-na-prodalzhiloto-veche-nyakolko-mandata-statukvo-za-stolichani.html", "text": "В тази кампания искаме да се върне града на хората, за да може ясно да се сложи край на продължилото вече няколко мандата, реално около 10 години, на управлението на така нареченото вече статукво за столичани.  Това заяви Борис Цветков, кандидат за кмет на район „Искър“, в предаването „Темите“ по телевизия  „Европа“ . „Изборът пред всички наши съграждани е ясен. Той не е толкова дори ляво дясно на тези избори, а е дали им харесва как досега се развива града, темповете, с които се развива, посоката, в която се развива и дали искат да получат още от същото, което е ясно, че е достатъчен период, за да се прецени какво можеш да обещаеш, какво можеш да направиш и как го правиш. Вторият вариант е да се предпочете промяна на базата на неща, които досега сме правили и отстоявали в Общината. Ние трябва да бъдем проследени във времето дали позициите, които сега прокламираме, обясняваме, как сме действали предишните години“, каза той.  \r\n„Затова е много ясен изборът и виждаме, че не само в социологическите проучвания и всеки столичанин, с който проведем разговор на тази тема, изборът се оформя върху това - тези, които харесват досегашното управление, ще предпочетат да гласуват отново доверие на досегашния кмет и, съответно, мнозинство от съвета, и другите, които сме против, с водещ кандидат, вие виждате във всички проучвания и в нагласата на хората - Мая Манолова, за конкретни ангажименти, които мъчат столичани. Не ни харесва как не се оправят и се полагат усилия, но не достатъчно и в грешна посока, за да се направят„, подчерта Цветков. „Досега в София за най-голямо съжаление на всички съграждани, и леви, и десни, не е решен нито един основен софийски проблем. Че се строи, строи се, никой не казва друго. Че има няколко готови детски градини, цялостна градина на 9 декара терен, отреден за детска градина. Сграда за няколко групи – 200-300 деца, това е една нова детска градина. Вижте номерацията. Преди десет години номерацията беше 196, сега са 198“, подчерта кандидатът за кмет на район „Искър“.  \r\n„При положение в България има демографска катастрофа, включително в София, драматично намаление на броя на децата и към момента класирането го показа, има 7164 деца без места в общинските детски ясли и градини, и то от кандидатствалите. Този проблем, при положение, че през всичките тези години е имало пълна подкрепа, всеки бюджет, който е предлаган за детска градина, сме го одобрявали. Нещо повече, не само сме критикували, че е недостатъчно, но и сме намирали терен. В район „Искър“, където съм кандидат за кмет, имаме три такива терена. Отредени са за градини, имаме чакащи деца, просто трябва да се построят и да станат 35 или 103 по номерацията на Фандъкова, но да има построени градини. По мой доклад сме построи градината в район „Оборище“, вече от три-четири години. В Драгалевци също по мой доклад сграда, в която бяха настанени деца без родителска грижа, беше прието да се открие. Били сме активна опозиция, предлагали сме конкретно решение, подкрепяли сме добрите решения на управляващите, но този проблем госпожа Фандъкова не го реши“, каза още той.", "date": "2019.10.03", "title": "Местни избори 2019: Борис Цветков, БСП: В тази кампания искаме да се върне града на хората, за да може ясно да се сложи край на продължилото вече няколко мандата статукво за столичани"}
{"url": "http://www.focus-news.net/news/2019/10/03/2704874/deputatite-ot-parlamentarnata-regionalna-komisiya-posetiha-natsionalnoto-tol-upravlenie.html", "text": "Депутатите от парламентарната комисия по регионална политика, благоустройство и местно самоуправление посетиха Националното тол управление (НТУ), за да се запознаят с напредъка по въвеждането на електронната система за събиране на пътни такси на база изминато разстояние – тол. Това съобщиха от пресцентъра на  Агенция „Пътна инфраструктура“ . Демонстрацията беше по покана на министъра на регионалното развитие и благоустройството Петя Аврамова. На нея присъстваха заместник-министърът на регионалното развитие и благоуйстроството Николай Нанков, проф. Олег Асенов – член на УС на Агенция „Пътна инфраструктура“, директорът на Националното тол управление Николай Найденов и началници на отдели на НТУ.  \r\nПроф. Олег Асенов представи контролната видеостена в Центъра за управление на НТУ, чрез която служителите на ИТ отдела следят движението на всички 105 мобилни екипи на т. нар. тол контрол, пунктовете за продажба, стационарните контролни точки. Народните представители посетиха и Центъра за данни, в който са т. нар. елки на тола за изчисление на дължимите тол такси.   \r\nПред народните представители беше демонстрирано в реално време как функционират камерите на контролните точки – мобилни и стационарни, както и възможността да се управляват дистанционно. Депутатите наблюдаваха и как системата прави в реално време 3D лазерно сканиране на пътните превозни средства на магистрала „Струма“. На базата на това лазерно сканиране може да се провери дали през съответната контролна точка преминава камион, какви са габаритите му, с колко оси е и т.н.  \r\nДепутатите се запознаха и с възможността за купуване на маршрутна карта от терминал за самотаксуване. Това е един от начините, чрез който водачите или собствениците на пътни превозни средства с обща технически допустима максимална маса над 3,5 тона ще могат да плащат тол такса.   \r\nВече има ефективна интеграция между тол системата и системата на Агенция „Митници“, тества се и взаимодействието с МВР, обяви пред още проф. Асенов.  Системата наистина е в режим на техническа експлоатация и ние можем да направим всичко по нея, за да започне тя да работи в реален режим на таксуване на база на изминато разстояние, каза още проф. Асенов. \r\nДепутатите се интересуваха дали стационарните контролни точки на тол системата отчитат претоварването на превозните средства и извънгабаритните товари и кой санкционира нарушенията. Проф. Асенов обясни, че тол системата засича претоварване, но законодателството не позволява санкционирането да става през електронната система. Затова съвместно с дирекция „Анализ на риска и оперативен контрол“ на АПИ сме изработили механизъм, по който тези нарушения ще бъдат санкционирани. \r\n„Виждаме необходимостта от публично представяне на електронната система. Имаме обратна връзка чрез четирите демонстрационни центъра в страната – в Пловдив, София, Варна и Русе, където заинтересованите потребители могат да се запознаят с начина на купуване на маршрутна карта. Предстоят срещи във Велико Търново, Ямбол и Сливен“, каза още проф. Асенов.", "date": "2019.10.03", "title": "Депутатите от парламентарната регионална комисия посетиха Националното тол управление"}
{"url": "http://www.focus-news.net/news/2019/10/03/2704878/mestni-izbori-2019-boris-tsvetkov-bsp-vtori-golyam-problem-v-sofiya-e-prezastroyavaneto-i-zelenite-sistemi.html", "text": "Втори голям проблем в София е презастрояването и зелените системи. Това заяви Борис Цветков, кандидат за кмет на район „Искър“, в предаването „Темите“ по  телевизия „Европа“ . \"Още много преди социалистическия период на развитие на София е приет план, който гарантира компенсиране на това, че София е в нисък, мъгливо разположен град, иначе с свои придобивки още от древността. Поради тази ниска, равна, котловинна география се получава повече запрашеност, мъгливост. Тогава са предвидили три големи клина, с които да влиза чист въздух и да се прави естествена вентилация от Витоша на въздуха на София. Сега през последните 25-30 години с поредица бездарни, престъпни решения на висшите управляващи в София, имам предвид главните архитекти, беше опорочено чрез много голяма степен чрез частични корупционни изменения на плановете\", каза той. \"Нови хубави кооперации в нови хубави квартали, обаче в едни скъпи, на практика, гета. Няма улица, на която да могат да се разминат две коли. По тези улици няма никакво озеленяване, камоли велоалеи и тротоари.  Няма никакви детски градини, паркчета, поликлиники, дори градски транспорт трудно може да влезе в такива квартали. Не може човек, който е управлявал десет или петнайсет години града да каже „ама аз се разграничавам от собствения ми главен архитект и да прехвърлям  на него цялата вина за свършеното и не свършеното“, допълни Цветков. \"В район \"Искър\" имаме два големи парка, за нашите размери големи. Това е паркът около  езерото, който е емблематичен не само за нас, това е място, където се правят примерно богоявленския водосвет, една гражданска инициатива „хоро край езерото“. Тоест това е емблематично място, където обаче има частна собственост. Ревизия на тази реституция не е направена. Отредена е по плановете за озеленяване и госпожа Фандъкова и нейният екип вече десета година не могат да започнат и да завършат процедура по отчуждаване на тези трима-четирима частни собственика, които ако се докаже, справедливо и честно са си върнали земята. С хиляди хора, съкварталци, поискахме с подписка от госпожа Фандъкова да започне преговори за строителство. Ние настояваме хората от Дружба, от район \"Искър\" да не са втора ръка, и сме поели ангажименти. Мая Манолова и аз беше в парка до езерото на такъв протест, ако бъдем избрани да отстоим този ангажимент -  незабавно започване и завършване на отчуждаване на тези частни терени, които са отредени за озеленяване и второ преговори, които ще доведат до едно разбирателство със собственика с този терен до езерото и до 108 училище, който иска да построи пет етажна сграда, която ще разцепи на две парка\", подчерта още кандидатът за кмет на район \"Искър\".", "date": "2019.10.03", "title": "Местни избори 2019: Борис Цветков, БСП: Втори голям проблем в София е презастрояването и зелените системи"}
{"url": "http://www.focus-news.net/news/2019/10/03/2704875/afp-donald-tramp-zayavi-che-shte-razgovarya-sas-severna-koreya-vapreki-novite-raketni-izpitaniya.html", "text": "Президентът на САЩ Доналд Тръмп заяви, че неговата страна остава посветена на продължаването на ядрените преговори със Северна Корея, въпреки новите ракетни изпитания, проведени от Пхенян, предава  AFP . \r\n„Искаме да разговаряме и ще разговаряме с тях“, заяви Тръмп пред репортери.  \r\nСеверна Корея по-рано обяви, че успешно е направила тестово изстрелване на „нов тип“ балистична ракета, изстрелвана от подводница, което се случи само дни след планираното продължаване на преговорите между Пхенян и Вашингтон в Швеция.  \r\n \r\n  Теодор Пенев", "date": "2019.10.03", "title": "AFP: Доналд Тръмп заяви, че „ще разговаря“ със Северна Корея, въпреки новите ракетни изпитания"}
{"url": "http://www.focus-news.net/news/2019/10/03/2704876/kurortnoto-selishte-rudartsi-shte-bade-domakin-na-mezhdunarodniya-plener-po-zhivopis-art-studio-rudartsi.html", "text": "Курортното селище Рударци отново ще бъде домакин на Международния пленер по живопис „Арт студио Рударци”. Това съобщиха от  Община Перник . Проявата по традиция предшества Деня на града и ще бъде открита на 4 октомври. В продължение на осем дни художници от Италия, Босна и Херцеговина, Сърбия, Черна гора и  България ще рисуват в полите на Витоша, а на 11 октомври в Център за подкрепа на личностното развитие-Обединен детски комплекс в Перник ще бъде представена изложба със създадените от тях творби. \r\nМеждународният пленер по живопис е част от културния календар на община Перник и се е превърна в традиция, която стимулира творческата дейност на художниците и разширява международните контакти на базата на културното сътрудничество на Община Перник с побратимени и партньорски градове от чужбина.  \r\nТазгодишното издание е 22-ро поред. Организатори са Община Перник, Художествена галерия-Перник и местното представителство на Съюза на българските художници.", "date": "2019.10.03", "title": "Курортното селище Рударци ще бъде домакин на Международния пленер по живопис „Арт студио Рударци”"}
{"url": "http://www.focus-news.net/news/2019/10/03/2704880/premierat-boyko-borisov-shte-osigurim-dopalnitelno-finansirane-za-razkopkite-na-praistoricheskiya-tsentar-provadiya-solnitsata.html", "text": "Правителството ще осигури допълнително финансиране за довършването на археологическите проучвания на селищната могила Провадия-Солницата. Това заяви министър-председателят Бойко Борисов, който посети „Праисторическия солодобивен център Провадия-Солницата“, съобщиха от  правителствената информационна служба . \r\nТова е единственото находище на каменна сол в България като почти в центъра на солното огледало се издига праисторическа селищна могила, а върху нея - тракийска надгробна могила.  \r\n„Златно време е, нека хората работят. Направете разчетите, парите не трябва да ви спират, ще ги заложим в бюджета за догодина“, заяви премиерът Борисов пред археолозите. Той добави, че обектът наистина е уникален. „Имаме стена на 6700 години и като уточним, че Китайската стена е с 4000 години по-млада, това буди внимание и привлича туристи“, отбеляза българският министър-председател. Според него предложеният от археолозите Музей на солта може да бъде разположен на територията на праисторическия обект. Ръководителят на научния екип, който извършва археологическите разкопки на обекта - проф. Васил Николов заяви, че хората не могат да си представят колко важна е солта – а всъщност без нея не може да се живее. \r\nКомплексният праисторически обект представлява останките на най-стария солодобивен център в Европа (5500 - 4200 г. пр. Хр.), превърнал се в първия праисторически град на нашия континент (4700-4200  г.  пр.  Хр.). Състои се от укрепено с каменни стени селище, производствен солодобивен комплекс, ритуално поле и некрополи. Заема площ от около 200 дка. \r\n\"Това е центърът на европейската цивилизация, не трябва да се подценяваме. В Европа няма нищо по-старо от това селище“, уточни проф. Николов, който заедно с екип от около 60 души започва работа над селищната могила Провадия–Солницата през 2005 г. \r\n„Много съм доволен от археолозите, действаме с всички сили“, обобщи премиерът Борисов, изтъквайки важността на археологическите проучвания, които се извършват на редица места в страната.  \r\nМинистър-председателят възложи на министъра на културата Боил Банов заедно с министъра на образованието Красимир Вълчев да обмислят възможността за обучението на реставратори, след като проф. Николов информира, че има недостиг на такива специалисти. \r\nАрхеолозите разказаха на министър-председателя Бойко Борисов, че изваряването на разсол в керамични съдове е най-ранният регистриран в Европа случай на тази технология за получаване на сол, а Провадия-Солницата е най-древният солодобивен център на стария континент. На обекта засега са установени четири съоръжения за изпаряване на сол, датиращи към късния неолит и късния халколит (5200-4200 г. пр. Хр.). \r\nВ резултат на труда на археолозите са разкрити останки от три праисторически каменни отбранителни съоръжения по периферията на селищната могила. Продължават и научните издирвания на некропола от по-ранните фази на халколитното обитаване, както и на керамичния производствен център.  \r\nМинистерство на културата (МК) финансира по програма „Консервационно-реставрационни работи“ изграждане на защитно покритие над каменните останки. За целта през 2018 г. бяха осигурени  40 000 лв., а за  2019-а - 46 960 лв. Няколко поредни сезона МК финансира и теренните археологически проучвания на обекта като отделените суми за изминалата година бяха 20 000 лв., а за 2019-а са 30 000 лв. \r\nАрхеологическите проучвания на праисторическия обект заедно с премиера Бойко Борисов посетиха министърът на финансите Владислав Горанов и министърът на културата Боил Банов.", "date": "2019.10.03", "title": "Премиерът Бойко Борисов: Ще осигурим допълнително финансиране за разкопките на праисторическия център Провадия-Солницата"}
{"url": "http://www.focus-news.net/news/2019/10/03/2704877/mvr-predpriema-prevantivni-deystviya-vav-vrazka-s-ochakvanata-dinamichna-meteorologichna-prognoza.html", "text": "Министерството на вътрешните работи (МВР) предприема превантивни действия във връзка с очакваната динамична метеорологична прогноза. Това съобщиха от пресцентъра на  МВР  и уточниха, че от (НИМХ) за 4.10.2019 г. е обявен жълт код за валежи от дъжд, след обяд на места с гръмотевици. Количества до 20-30 л/кв. м, на места до 40 л/кв. м за областите София, София-област, Благоевград, Пловдив, Пазарджик, Перник, Кюстендил, Разград, Силистра, Стара Загора, Габрово, Ловеч, Плевен, Велико Търново, Русе, Смолян и Търговище.  \r\nВ други осем области Добрич, Варна, Шумен, Бургас, Сливен, Хасково, Ямбол и Кърджали е обявен оранжев код за интензивни валежи от дъжд! Сумарни количества валеж до 40-50 л/кв. м, на отделни места и повече.  \r\nОт Главна дирекция „Пожарна безопасност и защита на населението“ (ГДПБЗН) са изпратени писма до областните управители на посочените области и директорите на дирекциите към ГДПБЗН с информация за предстоящите сериозни метеорологични промени и очаквани валежи и указания за информиране на изпълнителната и местната власт. На териториалните структури на ГДПБЗН е разпоредено  стриктно следене на обстановката и повишаване при необходимост на готовността при възникване на извънредни ситуации или за въвеждане на плановете за действия при наводнение.  \r\nСпоред прогнозата на НИМХ за следващото денонощие през страната ще премине добре изразен студен атмосферен фронт. От запад на изток ще има интензивни краткотрайни валежи от дъжд. През предстоящата нощ по-значителни ще са количествата в планинските райони и по високите полета на Западна България, а през деня – в централните райони. На места в Югоизточна България валежите ще са придружени с гръмотевични бури, има условия за градушки. След обяд от северозапад валежите ще започнат да спират и облачността да се разкъсва. В Дунавската равнина ще духа умерен, временно силен вятър, който постепенно ще отслабва. В Източна България вятърът ще се ориентира от север-североизток и ще е умерен. Ще продължи да нахлува студен въздух. Минималните температури в по-голямата част от страната ще са между 7° и 12°, в източните райони: 10°-15°. Максималните температури също ще са в широк интервал: от 11°-16° в Западна България до 23°-25° в югоизточните райони. През нощта срещу събота, с изключение на северозападните райони, валежите ще продължат, по-интензивни ще са в Източна България.", "date": "2019.10.03", "title": "МВР предприема превантивни действия във връзка с очакваната динамична метеорологична прогноза"}
{"url": "http://www.focus-news.net/news/2019/10/03/2704882/granichna-politsiya-trafikat-na-gkpp-kapitan-andreevo-e-izklyuchitelno-intenziven-na-izhod-za-tovarni-avtomobili-natovareno-e-i-dvizhenieto-na-izhod-za-kamioni-na-dunav-most-vidin.html", "text": "Трафикът на ГКПП \"Капитан Андреево\" на границата с Република Турция е изключително интензивен на изход за товарни автомобили. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД \"Гранична полиция\" . На ГКПП \"Дунав мост-Видин\" на българо-румънската граница трафикът е интензивен на изход за товарни автомобили.   \r\nПоради ниското ниво на река Дунав, от съображение за безопасност платформата, обслужваща фериботната връзка Оряхово – Бекет,  работи само от 08.00 ч. до 22.00 ч. \r\nНа ГКПП \"Златарево\" на границата с Република Северна Македония на движението е затруднено поради извършване на ремонтно-строителни дейности. Трафикът на останалите пунктове е нормален.  \r\nПреминаването през всички контролно-пропускателни пунктове на границите с Гърция и Сърбия се осъществява нормално.", "date": "2019.10.03", "title": "\"Гранична полиция\": Трафикът на ГКПП \"Капитан Андреево\" е изключително интензивен на изход за товарни автомобили, натоварено е и движението на изход за камиони на \"Дунав мост-Видин\""}
{"url": "http://www.focus-news.net/news/2019/10/03/2704883/mestni-izbori-2019-d-r-delyan-georgiev-bsp-edinstvenata-garantsiya-koyato-vseki-edin-kandidat-ima-e-yasnata-programa-razpoznavaemostta-sred-horata-i-nay-veche-nedovolstvoto-koeto-se-poluchava-v-grazhdanite-prez-poslednite-godini.html", "text": "Аз съм кандидат подкрепен от няколко политически сили. Почти цялата левица застава зад мен в район \"Изгрев\" в това число БСП, АБВ, Георги Кадиев, партия Мир. Гаранция няма за нищо. Единствената гаранция, която смятам, че всеки един кандидат има това е  ясната програма, разпознаваемостта сред хората и най-вече недоволството, което се получава в гражданите през последните години. Това каза кандидат за кмет на Изгрев д-р Делян Георгиев в \"Още от деня\" по  БНТ . \"Тъй като всички ни знаем, че София не се управлява така както бихме искали. В „Изгрев“ има бум на строителството, презастрояват се общинските терени, уплътняват се междублоковите пространства, което е изнервило до краен предел местните хора. Аз съм един от тях, аз съм местен, живея в Дианабад.  Хората са страшно разочаровани от липсата на планувано строителство, от липсата на стратегия по време на строежите. Всяко едно застрояване трябва да бъде съобразено със съществуващата инфраструктура. Когато се строи без да се мисли за инфраструктурата, когато се правят жилищни кооперация, а не се правят детски градини и училища, това не е правилна градоустройствена политика\", допълни Георгиев. \"Аз и екипът, с който работя, считаме за целеобразно да е иницииран мораториум върху жилищното строителство в района. Тъй като капацитета отдавна е стигнал своя предел по отношение на жилищното строителство. Една от основните идеи, които имаме и много бихме искали да реализираме при успех на изборите, е построяване на нова детска градина. Има място затова противно на някои твърдения. Друга важна идея е да се доведе  до успешен завършек реализирането на детското звено към 15-та поликлиника. Тъй като би било педиатрите, които обслужват децата да бъдат изведени в отделно крило на сградата. Също има такава идея, която от години не се довежда успешен край\", подчерта кандидатът за кмет на район \"Изгрев\".", "date": "2019.10.03", "title": "Местни избори 2019: Д-р Делян Георгиев, БСП:  Единствената гаранция, която всеки един кандидат има e ясната програма, разпознаваемостта сред хората и най-вече недоволството, което се получава в гражданите през последните години"}
{"url": "http://www.focus-news.net/news/2019/10/03/2704885/vremenno-se-ogranichava-dvizhenieto-po-pat-iii-8632-stoyanovo-banite-poradi-namalena-vidimost-vsledstvie-na-gorski-pozhar.html", "text": "Временно се ограничава движението по път III-8632 Стояново - Баните поради намалена видимост, вследствие на горски пожар. Това съобщиха от пресцентъра на  Агенция \"Пътна инфраструктура\" . Водачите на превозни средства изчакват на място.", "date": "2019.10.03", "title": "Временно се ограничава движението по път III-8632 Стояново - Баните поради намалена видимост, вследствие на горски пожар"}
{"url": "http://www.focus-news.net/news/2019/10/03/2704884/mestni-izbori-2019-tsvetan-antov-kandidat-za-kmet-na-pleven-ot-abv-pobedata-mi-na-mestnite-izbori-shte-e-pobeda-za-grada.html", "text": "Победата ми на местните избори ще е победа за Плевен. Tова каза за  Радио „Фокус“  Цветан Антов, кандидат за кмет на Плевен от ПП АБВ. „Участваме с широкоспектърна листа, имаме кандидати и под 30 г. Основен проект, който трябва да се реализира, това е АЕЦ „Белене“. Довършването на дома за бездомни кучета е важна задача, защото гражданите на Плевен страдат от този проблем. Смятам да основа общинско предприяте „Социални грижи“ и да работим за построяването на старчески дом в града, какъвто липсва“, заяви Цветан Антов. Той добпълни, че спортната база в града трябва да се подобри и да излезе от окаянато си състояние, за да се провежда нормален тренировъчен процес и за да се играят мачовете на футболния отбор в Плевен, а не в Ловеч.  \r\n„Като председател на Постоянната комисия по спорт и младежки дейности припомням, че в началото на мандата отпуснатите средства за спорт бяха двойно по-малко от тези по настоящем. Считам, че листата е един добър колектив, горд съм с такава силна листа. Не съм родом от Плевен, но съм доказал, че милея за този град и в спортната си кариера. В листата ни има представители от сферата на културата, а една нация се рекламира най-добре чрез култура и спорт\", подчерта още Цветан Антов.  \r\nВиолета КРЪСТЕВА", "date": "2019.10.03", "title": "Местни избори 2019: Цветан Антов, кандидат за кмет на Плевен от АБВ: Победата ми на местните избори ще е победа за града"}
{"url": "http://www.focus-news.net/news/2019/10/03/2704873/the-jerusalem-post-prezidentat-na-izrael-zayavi-che-stranata-e-v-kriza-i-speshno-se-nuzhdae-ot-pravitelstvo.html", "text": "Израелската демокрация е в състояние на криза и има нужда от правителство възможно най-скоро. Това заяви президентът на Израел Реувен Ривлин на встъпителната среща на парламента в страната, пише вестник  The Jerusalem Post . \r\nРивлин и говорителят на кнесета Юли Еделщайн обърнаха внимание на дългия период на политическа несигурност, по време на който предишният парламент беше разпуснат за период от малко по-малко от два месеца. И двамата заявиха, че решението на проблема е единно правителство.  \r\n„Изправени сме пред време на криза, извънредна ситуация за сигурността на Израел, за обществото на Израел и за нашата демокрация“, заяви Ривлин.  \r\n„Формирането на правителство е не само желанието на народа. Повече от всякога във времена като тези, това е икономическа и (криза) на сигурността, които не сме виждали от много години“, добави той.  \r\nПрезидентът заяви, че широка управляваща коалиция ще даде възможност на израелците да „оставят неразбирателствата между нас на една страна и да работят по намирането на общи сфери на разбирателство, за да ни се даде възможност да дишаме, да се възстановим“.  \r\nРивлин посочи няколко неща, на които правителството трябва да обърне внимание, включително борбата срещу заплахата от страна на Иран и борбата срещу повишаващата се престъпност в арабските общности.  \r\nЕделщайн обърна внимание на спора между действащия премиер Бенямин Нетаняху и лидера на опозицията Бени Ганц в речта си.  \r\n„Моят офис е на няколко метра оттук. Седнете и поговорете. Обърнете всеки камък, докато не намерите решение. Можем да запълним празнините. (…) Със сигурност можем да постигнем единство“, заяви той.  \r\nТой добави, че израелците няма да простят на депутатите ако трябва да бъдат проведени трети избори през тази година.  \r\n„Нека не се заблуждаваме, че можем да се обвиняваме един друг. Всички носим отговорност“, предупреди Еделщайн.  \r\nПо-рано Нетаняху направи предложение на лидера на „Наш дом Израел“ Авигдор Либерман да се присъедини към водено от действащия все още премиер правителство по време на среща между двамата в Ерусалим.  \r\nНетаняху заяви пред Либерман, че той трябва да се присъедини възможно най-скоро към него за да формират единно правителство при първа възможност. \r\nГоворител на премиера обаче заяви, че разговорите не са довели до пробив в преговорите.  \r\nЛиберман заяви в свое изявление по-късно, че е призовал Нетаняху да организира среща между неговата партия „Ликуд“, опозицията „Синьо и Бяло“ на Ганц, както и партия „Наш дом Израел“, за да бъдат обсъдени приоритетите и политиките на следващото правителство и едва тогава да се реши кой ще го води.  \r\nАко не е постигнат прогрес по коалиционните преговори, Нетаняху ще трябва да върне мандата си за формиране на правителство на президента Ривлин.  \r\n \r\n \r\n  Теодор Пенев", "date": "2019.10.03", "title": "The Jerusalem Post: Президентът на Израел заяви, че страната е в криза и спешно се нуждае от правителство"}
{"url": "http://www.focus-news.net/news/2019/10/03/2704887/mestni-izbori-2019-liderat-na-pp-abv-rumen-petkov-listata-ni-v-pleven-izlachva-pochtenost-sila-i-dostoynstvo.html", "text": "Листата ни в Плевен излъчва почтеност, сила и достойнство. Това каза лидерът на ПП АБВ Румен Петков по време на откриването на кампанията на партията за местните избори в града, предаде кореспондент на  Радио „Фокус“ . „Листата ни е еманация на патриотичното мислене. Всеки кандидат е чест за нас. Нашата листа се отличава с почтеност, преданост към Плевен, воля на духа и енергия\", заяви Румен Петков.  \r\nТой припомни, че колегите му от партията са се борили за театъра, за инфраструктурата на града. „Ние нямаме пари да висим по плакати. На 27 октомври си струва да се направи силен избор. Ние ще работим с правителството за бъдещето на Плевен, за да не играе футболният отбор в Ловеч. Силата на листата е показана и с присъствието на личности от културния елит на страната ни\", подчерта още Румен Петков. \r\nВиолета КРЪСТЕВА", "date": "2019.10.03", "title": "Местни избори 2019: Лидерът на ПП АБВ Румен Петков: Листата ни в Плевен излъчва почтеност, сила и достойнство"}
{"url": "http://www.focus-news.net/news/2019/10/03/2704886/kathimerini-bivshiyat-premier-na-gartsiya-aleksis-tsipras-podkrepi-pregovorite-za-chlenstvo-na-severna-makedoniya-s-es.html", "text": "Бившият премиер на Гърция Алексис Ципрас призова Европейският съюз да подкрепи разговорите за членство на Северна Македония в Общността, пише електронното издание на вестник  Kathimerini , като се позовава на  Financial Times . \r\nОпозиционният лидер заяви, че решението на Европейския съвет „ще покаже дали Блокът може да бъде смел като младата, динамична балканска страна, която чука на вратата му“.  \r\n„Изборът ще бъде дали да бъде (приета) Северна Македония и семейството на Западните Балкани в ЕС или да се рискува да бъдат вкарани те в нова криза и да се даде сигнал, че болезнените реформи не се награждават“, заяви Циприс. Под неговото управление Гърция престана да опонира на членството на Скопие в НАТО и ЕС.  \r\n„Брюксел има възможността да докаже, че е сила за мир и икономически растеж. Решението да се започнат преговори за прием ще бъде добър отговор на силите, които целят да потопят Европа, а и Балканите, обратно в национализъм и разединение“, заяви още Ципрас.  \r\n \r\n  Теодор Пенев", "date": "2019.10.03", "title": "Kathimerini: Бившият премиер на Гърция Алексис Ципрас подкрепи преговорите за членство на Северна Македония с ЕС"}
{"url": "http://www.focus-news.net/news/2019/10/03/2704890/b92-sarbiya-vuchich-i-zeman-shte-razgovaryaha-za-otteglyaneto-na-priznanieto-za-suvereniteta-na-kosovo.html", "text": "Президентът на Сърбия Александър Вучич и чешкият му колега Милош Земан  разговаряха за оттеглянето на признанието за суверенитета на Косово по време на срещата на Вишеградската група (Словакия, Чехия, Полша, Унгария), предава белградската медия  Б92 . \r\nВучич наблегна на това, че той не може да се намесва във вътрешните работи на никоя държава или дори в решението за възможна промяна в отношението на страните спрямо Косово.  \r\nЧешкият президент Милош Земан добави, че що се отнася до неговата инициатива да накара Прага да се откаже от признанието си за суверенитета на Прищина, той ще се опита да убеди колегите си.  \r\n„Казах го и на предната среща с представители на чешките власти, които се занимават с конституционни въпроси, че ще внеса предложение за оттегляне на признанието. Ние сме демократична държава, мога да говоря спокойно, но ще се опитам да убедя моите колеги за оттеглянето на решението за признаването на независимостта на Косово“, заяви Земан.  \r\n„Ще ми се и другите да имаха подобно мнение“, добави той.  \r\nВучич заяви, че е благодарен на Земан за неговата подкрепа по въпроса.  \r\n„Благодарен съм на президента Милош Земан за неговите виждания за Косово. Говорих днес за нашата политика спрямо Прищина и за проблемите, пред които сме изправени. Повторих позицията на Сърбия, че компромисното решение е единственият възможен път за целите Западни Балкани и за ЕС, но също така и по-добри взаимоотношения между хората, които живеят там“, завърши Вучич. \r\n \r\n  Теодор Пенев", "date": "2019.10.03", "title": "Б92 (Сърбия): Вучич и Земан ще разговаряха за оттеглянето на признанието за суверенитета на Косово"}
{"url": "http://www.focus-news.net/news/2019/10/03/2704881/the-independent-evropeyskiyat-parlament-zaplashva-s-veto-plana-na-boris-dzhonsan-za-brekzit.html", "text": "Европейският парламент заяви, че ще наложи вето на плана на премиера на Великобритания Борис Джонсън за Брекзит, като отбеляза, че той не е „дори донякъде“ близо до приемливо решение на проблема с ирландската граница, пише вестник  The Independent . \r\nПо-рано правителството в Дълбин заяви, че няма как да подкрепи плана в сегашната му форма и окуражи Великобритания да отправи предложения, които да са способни да заместят клаузата за ирландската граница. От своя страна Европейската комисия заяви, че е отговорност на Великобритания да поправи някои от „проблематичните точки“ на плана.  \r\nКоординаторът на ЕС за Брекзит Гай Верхофщад заяви, че плановете на Джонсън са основно „нов пакет от лоши идеи, които са били прокарвани в миналото“.  \r\nГрупа от европейски депутати, част от комисията на ЕС, чиято задача е задават политиката на Европарламента в преговорите, като могат да наложат и вето, предупредиха, че имат „сериозни притеснения за предложението на Обединеното кралство“.  \r\n„Гарантирането на мира и стабилността на остров Ирландия, защитата на гражданите и правната рамка на ЕС трябва да бъдат главен фокус във всяка сделка. Великобританските предложения не съвпадат дори донякъде с това, което се разбрахме, че може да е достатъчно (добър) компромис на клаузата за ирландската граница“, заявиха от Европейската комисия.  \r\n„Нашата група не намира в никое от тези предложения на британското правителство, в сегашната им форма, база за споразумение, с което Европейският парламент може да се съгласи. Предложенията не обръщат внимание на реалните проблеми, които трябва да бъдат решени, а именно обща икономика на острова, спазване на Белфасткото споразумение и целостта на единния пазар“, се казва още в изявлението.  \r\nЕвропейският парламент има три основни проблема с плана на Джонсън. Според него плановете за митнически проверки представляват „сериозен риск за мирните процеси“ в Ирландия. Освен това предложенията на премиера са незавършени и „не предлагат необходимата сигурност“. И накрая ветото, което местният парламент в Северна Ирландия ще може да налага над всяко решение „прави договора несигурен“.  \r\n„Въпросът е това сериозен компромис ли е? И имаме сериозни съмнения за това, особено след като изтече информация за документа от правителството, насочен към консервативните депутати, (казващ им да) обвиняват ЕС директно“, заяви Верхофщад.  \r\n„Ако има консерваторски документ, който казва, че трябва да се обвинява ЕС, тогава е очевидно, че това е причината. Предпазната клауза е фактически гаранция, вид застраховка, която се надяваш никога да не ползваш. (…) А предложеното е обратното. Това е временно решение, не за дълъг период. То зависи от съгласието на местния парламент в Северна Ирландия, който за три години не е заседавал.“, добави той.  \r\nПо-рано вицепремиерът на Ирландия Саймън Ковъни повтори съмненията на ЕС за митническите проверки и ветото на местния парламент в Северна Ирландия.  \r\n„Не можем да подкрепим предложение, което предлага, че една партия или малцинство в Северна Ирландия може да взема решение за мнозинството от гледна точка на това как тези предложения ще бъдат прилагани в бъдеще“, заяви той пред ирландски медии.  \r\n„Това не е в такт с Белфасткото споразумение. Не е нещо, което можем да подкрепим като част от финална сделка“, добави той.  \r\nПремиерът каза и, че има „юридически и технически“ проблеми с плана, като заяви, че въпреки, че документа казва, че ще се избегнат митническите проверки, все пак се повдига въпроса за въвеждането им в близкото бъдеще. \r\nТой все пак изрази надежда, че планът ще бъде развит в нещо, което ще е подходящо и ще е стартова точка за преговори.  \r\n  \r\n  Теодор Пенев", "date": "2019.10.03", "title": "The Independent: Европейският парламент заплашва с вето плана на Борис Джонсън за Брекзит"}
{"url": "http://www.focus-news.net/news/2019/10/03/2704891/nimh-prez-sledvashtoto-denonoshtie-prez-stranata-shte-premine-studen-atmosferen-front-shte-ima-intenzivni-kratkotrayni-valezhi-ot-dazhd.html", "text": "През следващото денонощие през страната ще премине добре изразен студен атмосферен фронт. Това съобщи за  Агенция „Фокус”  Боряна Маркова, дежурен синоптик в  Националния институт по метеорология и хидрология  (НИМХ). От запад на изток ще има интензивни краткотрайни валежи от дъжд. През предстоящата нощ по-значителни ще са количествата в планинските райони и по високите полета на Западна България, а през деня – в централните райони. На места в Югоизточна България валежите ще са придружени с гръмотевични бури, има условия за градушки. След обяд от северозапад валежите ще започнат да спират и облачността да се разкъсва. В Дунавската равнина ще духа умерен, временно силен вятър, който постепенно ще отслабва. В Източна България вятърът ще се ориентира от север-североизток и ще е умерен. Ще продължи да нахлува студен въздух. Минималните температури в по-голямата част от страната ще са между 7° и 12°, в източните райони: 10°-15° . Максималните температури също ще са в широк интервал: от 11°-16° в Западна България до 23°-25° в югоизточните райони. През нощта срещу събота, с изключение на северозападните райони, валежите ще продължат, по-интензивни ще са в Източна България. \r\nАтмосферното налягане е по-ниско от средното за октомври, но ще започне да се повишава. \r\nНад Черноморието ще бъде облачно. Ще има валежи от дъжд, които след обяд и вечерта ще са интензивни и на места по южното крайбрежие ще са придружени с гръмотевици и временно усилване на вятъра. Ще духа умерен, по Северното Черноморие временно силен, северозападен вятър, който през деня ще отслабва и ще се ориентира от север-североизток. Максималните температури на въздуха ще се задържат все още високи, между 18° и 23°. Температура на морската вода е 21°-22°. Вълнението на морето ще бъде около 2 бала.   \r\nНад планините ще бъде облачно с валежи от дъжд, над 2000-2200 метра от сняг. През предстоящата нощ значителни валежи ще има в масивите от Западна България, а през деня и през нощта срещу събота – в източната половина на Стара планина, Източните Родопи и Странджа-Сакар. Ще духа умерен, по високите и открити части силен югозападен вятър, който в масивите от Западна България ще постепенно ще се ориентира от северозапад. Температурите ще се понижават; максималната на височина 1200 метра ще е около 12°, на 2000 метра – около 5°. \r\nВ събота вятърът ще отслабне. Облачността ще е променлива, по-често значителна. В източните райони сутринта все още ще превалява слабо, в процес на спиране. През нощта срещу неделя вятърът от северозапад отново ще се усили. На места от запад на изток ще превали, но впоследствие ще започне разкъсване и намаление на облачността. В неделя ще бъде ветровито, с променлива облачност, почти без валежи. Дневните температури слабо ще се повишат. В понеделник облачността отново ще се увеличи и ще е по-често значителна. Главно в Южна България и ще превалява. Северозападният вятър чувствително ще отслабне, временно и ще стихне, а по-късно ще се ориентира от изток. Дневните температури ще се понижат.", "date": "2019.10.03", "title": "НИМХ: През следващото денонощие през страната ще премине студен атмосферен фронт, ще има интензивни краткотрайни валежи от дъжд"}
{"url": "http://www.focus-news.net/news/2019/10/03/2704889/mestni-izbori-2019-d-r-delyan-georgiev-bsp-horata-ot-rayon-izgrev-sa-dokarani-na-raba-na-otchayanieto-zaradi-stroezhite-unishtozhavaneto-na-zeleni-ploshti-i-lipsata-na-detski-gradini.html", "text": "Хората от район \"Изгрев\" са докарани на ръба на отчаянието по отношение на строежите, на унищожаването на зелени площи и липсата на детски градини. Това каза кандидат за кмет на Изгрев д-р Делян Георгиев в \"Още от деня\" по  БНТ . \"Гара „Пионер“ е едно място, за което ние отдавна говорим. Районът има нужда от спортни съоръжения допълнително. За спорът не се направи почни нищо за последните няколко мандата. Кметствата на районите са второстепенен разпоредител на бюджета. Тук говорим за политика на градско ниво. Аз считам, че добрите идеи, когато са подплатени с факти, когато са адекватни, би следвало да бъдат подкрепени от всеки един, независимо от политическата му принадлежност\", каза той. \"В района се натрупаха толкова много проблеми, които не бяха разрешени и в политическата надпревара за кметското място винаги трябва се разсъждава доколко гражданите са били доволни от едно управление, за да го подкрепят пак. Политическата обстановка в „Изгрев“ се промени драматично и динамично в последните години. Хората са докарани на ръба на отчаянието по отношение на строежите, на унищожаването на зелени площи, на това, че няма детски градини и на междублоковите пространства и градинките\", подчерта Георгиев. \"Ние имаме два големи парка на наша територия. За съжаление ловен парк в момента представлява една занемарена гора. Това е много силно да го наречем парк. Част от Борисовата градина наистина е на наша територия и считам, че всички райони, които имат граница с Борисовата градина, би следвало да действат много по-корпоративно. Това е един емблематичен парк в София. Трябва да се разсъждава цялостно. Трябва да се разсъждава на градско ниво и всички ние заедно да работим за Борисовата градина, за да бъде тя такава, каквато бихме искали да бъде. Бидейки част от широкия център на София район „Изгрев“ е по-скоро замърсен въздуха до такава степен, не както в други райони, но все пак от газовете от колите. Имаме голям проблем, че от кварталите  „Дианабад“ и „Изгрев“, например, има само по един-два изхода към централните булеварди\", допълни Георгиев.", "date": "2019.10.03", "title": "Местни избори 2019: Д-р Делян Георгиев, БСП: Хората от район \"Изгрев\" са докарани на ръба на отчаянието заради строежите, унищожаването на зелени площи и липсата на детски градини"}
{"url": "http://www.focus-news.net/news/2019/10/03/2704893/prezidentat-rumen-radev-kam-sanarodnitsite-ni-vav-viena-pokoleniya-balgari-izgrazhdat-dobroto-ime-i-avtoritet-na-natsionalnata-ni-obshtnost-v-avstriya.html", "text": "Поколения българи изграждат доброто име и авторитет на националната ни общност в Австрия и прави чест на всеки от вас, посветил живота и кариерата си за поддържане на духовната връзка с родината и за популяризирането на българската култура и традиции в австрийското общество. Това заяви президентът Румен Радев, който заедно със съпругата си Десислава Радева се срещна в българското посолство с наши сънародници, които живеят, работят и учат във Виена. Това съобщиха от  прессекретариата на държавния глава . С тази среща започна и официалното посещение на българския държавен глава в Република Австрия по покана на австрийския федерален президент Александър Ван дер Белен.  \r\nПрезидентът Радев изрази признателност към представителите на българската общност в Австрия, че не забравят корените си и за съхраненото национално самосъзнание и чувство за общност. Около 30 000 наши сънародници живеят в Австрия, сред които дейци на културата, изкуството, науката, наследници на българите-градинари и на „старата“ емигрантска общност, както и много студенти. Българската общност има 19 изградени организации и дружества с културен, образователен и религиозен характер и държавният глава открои успеха на сънародниците ни, които със своята сплотеност и инициативност създават благоприятни условия за изучаването и съхраняването на българския език.   \r\nДържавният глава запозна сънародниците ни във Виена с идеята си за въвеждане на индивидуална конституционна жалба в България, което по думите му ще допринесе за необратимостта на демократичните процеси у нас. „Австрия е родината на конституционния съд и мисля, че реализирането на тази идея е важно за създаването на по-организирано и силно гражданско общество и в България“, подчерта още Румен Радев.    \r\nДържавният глава призова българската общност в Австрия да продължи да бъде със своите енергия и идеи неразделна част от обществения живот в България. По думите на президента голяма част от сънародниците ни вече трайно са се установили и живеят извън България и българите с двойно гражданство в Европейския съюз трябва да имат право да се кандидатират за народни представители и за президент, с каквото в момента не разполагат. Румен Радев добави, че българските институции трябва да се стремят да стимулират и приобщават българите зад граница към обществените процеси у нас.  \r\nДържавният глава отличи с почетния знак на президента на България Карл Блеха – председател на Австрийско-българското дружество. Президентът подчерта, че Карл Блеха е голям приятел на страната ни и през последните 45 години има изключителен принос за популяризирането на културата, изкуството и успехите на България в Република Австрия, както и за развитието на двустранните отношения.", "date": "2019.10.03", "title": "Президентът Румен Радев към сънародниците ни във Виена: Поколения българи изграждат доброто име и авторитет на националната ни общност в Австрия"}
{"url": "http://www.focus-news.net/news/2019/10/03/2704894/krasimir-dimitrov-stolichna-obshtina-nyamame-signali-za-zapusheni-shahti-i-problemi-s-gradskiya-transport-vav-vrazka-s-dazhda.html", "text": "Нямаме сигнали за запушени шахти и проблеми с градския транспорт. Това каза  Агенция „Фокус“  директорът на дирекция „Аварийна помощ и превенция“ към Столична община Красимир димитров за обстановката в София заради валежите. „Никъде няма проблеми за момента във връзка с дъжда. Направили сме си обходи на основните булеварди\", каза още той.  \r\n \r\nТеодора ПАТРОНОВА", "date": "2019.10.03", "title": "Красимир Димитров, Столична община: Нямаме сигнали за запушени шахти и проблеми с градския транспорт във връзка с дъжда"}
{"url": "http://www.focus-news.net/news/2019/10/03/2704892/ekipite-na-direktsiya-avariyna-pomosht-i-preventsiya-izvarshvat-obhodi-na-teren-vav-vrazka-s-promyanata-na-meteorologichnite-usloviya-zasilvaneto-na-vyatara-i-valezhite-ot-dazhd.html", "text": "Във връзка с промяната на метеорологичните условия засилването на вятъра и валежите от дъжд в нощта срещу петък екипите на дирекция „Аварийна помощ и превенция“ извършват обходи на терен. Това съобщиха от пресцентъра на  Столична община .  \r\nСтроителните фирми да проверят състоянието на огради и строителни скелета на строежите, а собствениците на рекламни елементи съответните обекти.  \r\nНапомняме на гражданите да бъдат внимателни и да обезопасят незакрепени предмети от тераси на жилищни или бизнес сгради.", "date": "2019.10.03", "title": "Екипите на дирекция „Аварийна помощ и превенция“ извършват обходи на терен във връзка с промяната на метеорологичните условия засилването на вятъра и валежите от дъжд"}
{"url": "http://www.focus-news.net/news/2019/10/03/2704879/tramp-shte-pomolya-si-dzipin-da-razsledva-dzho-baydan.html", "text": "Президента на САЩ Доналд Тръмп заяви, че „със сигурност“ ще си помисли дали да не помоли китайският лидер Си Дзипин да разследва политическият опонент на Тръмп Джо Байдън, предава  AFP . \r\nТръмп заяви пред репортери, че Украйна би трябвало да разследва бъдещият кандидат за президент от Демократическата партия и Китай трябва да последват примера им.  \r\n„Опеределено, това нещо за което можем да започнем да мислим“, заяви Тръмп по адрес на възможното включване на Пекин в случая.  \r\nТръмп предизвика яростна реакция в Конгреса, като беше задействана и процедура по импийчмънт, след като се появи информация, че той е поискал от президента на Украйна Владимир Зеленски да разследва Байдън. \r\n \r\n  Теодор Пенев", "date": "2019.10.03", "title": "Тръмп: Ще помоля Си Дзипин да разследва Джо Байдън"}
{"url": "http://www.focus-news.net/news/2019/10/03/2704897/d-r-mimi-vitkova-bivsh-zdraven-ministar-politicheskiyat-angazhiment-za-korektsiya-na-zaplatite-na-raboteshtite-v-zdraveopazvaneto-ostana-samo-na-deklaratsiya.html", "text": "Политическият ангажимент за корекция на заплатите на работещите в здравеопазването остана само на декларация. Това каза в интервю за предаването „Това е България“ на  Радио „Фокус“  д-р Мими Виткова, председател на Асоциацията на лицензираните дружества за доброволно здравно осигуряване и бивш министър на здравеопазването. По думите й 50-те млн. лв., които бяха отпуснати директно на Министерството на здравеопазването не са дадени целево за повишаване на заплати, понеже липсва и механизъм. Големия проблем са неравенствата във възнагражденията. Има медицински сестри, които са добре възнаградени и такива, които са на минимална заплата. Диспропорцията обаче може да бъде преодоляна, обясни  тя.  „Като се откъсне възнаграждението на персонала от цените на клиничните пътеки, защото не само между болници и болници има различия. Вътре в самите лечебни заведения има отделни профили, в които възнагражденията са космически и други, които са тежко подценени. Едните клиничните пътеки са скъпи, така че труда на работещите ще бъде възнаграден в пъти по-добре, от колкото други, в които клиничните пътеки са евтини. В това няма логика“, коментира тя. Д-р Мими Виткова каза още, че  медицината е екипна дейност и такива сериозни диспропорции са неадекватни. Ще е по-добре, ако водещо за формиране на работната заплата е квалификацията, допълни тя и обясни, че по тази начин ще бъде спряно генерирането на изкуствени клинични пътеки, от които зависи заплащането на медицинските работници. \r\nЦоня СЪБЧЕВА", "date": "2019.10.03", "title": "Д-р Мими Виткова, бивш здравен министър: Политическият ангажимент за корекция на заплатите на работещите в здравеопазването остана само на декларация"}
{"url": "http://www.focus-news.net/news/2019/10/03/2704896/pozhar-v-iglolistna-gora-gori-v-rayona-na-selo-stoyanovo.html", "text": "Пожар в иглолистна гора гори в района на село Стояново. Това каза за  Агенция „Фокус“  комисар Тошко Бързилов, началник „Национален оперативен център“ към ПБЗН. \"Горят 20 декара приземно в иглолистна гора. Ограничено е развитието на пожара. Няма опасност за населеното място и за развитие. Имаме три автомобила на място. Директорът на областна дирекция на „Пожарна безопасност и защита на населението“ е на място. Временно е спряно движението, заради частично задимяване. Всичко е под контрол\", подчерта той.  \r\n \r\nТеодора ПАТРОНОВА", "date": "2019.10.03", "title": "Пожар в иглолистна гора гори в района на село Стояново"}
{"url": "http://www.focus-news.net/news/2019/10/03/2704898/vazstanoveno-e-dvizhenieto-po-pat-iii-8632-stoyanovo-banite.html", "text": "Възстановено е движението по път III-8632 Стояново - Баните. Това съобщиха от пресцентъра на  Агенция \"Пътна инфраструктура\" .", "date": "2019.10.03", "title": "Възстановено е движението по път III-8632 Стояново - Баните"}
{"url": "http://www.focus-news.net/news/2019/10/03/2704900/nimh-nay-silnite-porivi-na-vyatara-prez-denya-sa-izmereni-v-stara-zagora-17-msek.html", "text": "Най-силните пориви на вятъра през деня са измерени в Стара Загора – 17 м/сек. Това съобщи за  Агенция „Фокус”  дежурният синоптик от  Националния институт по метеорология и хидрология (НИМХ) . От НИМХ уточниха, че вятърът е южен, а в последните измервания става западен-северозападен. 10 м/сек. са измерени в Ново село. Силен вятър е регистриран днес и в планините.", "date": "2019.10.03", "title": "НИМХ: Най-силните пориви на вятъра през деня са измерени в Стара Загора – 17 м/сек."}
{"url": "http://www.focus-news.net/news/2019/10/03/2704902/tass-ministrite-na-otbranata-na-sasht-i-yaponiya-smyatat-novite-raketni-izpitaniya-na-phenyan-za-provokatsiya.html", "text": "Министрите на отбраната на САЩ и Япония Марк Еспър и Таро Коно считат новите ракетни изпитания на Северна Корея като провокация, която не помага за дипломацията, предава  TACC . Това съобщи в четвъртък официалният представител на Министерството на отбраната на САЩ Джонатан Хофман след телефонен разговор между ръководителите на военните министерства на двете страни. \r\n\"Тази сутрин министърът (Еспър) проведе телефонен разговор с японския министър на отбраната Коно, като те обсъдиха Северна Корея. И двамата смятат, че изпитанията на Северна Корея са неоправдано провокативни и не помагат на дипломацията и че Северна Корея трябва да спре подобни видове тестове\", се казва в изявление на Пентагона. \r\n  Теодор Пенев", "date": "2019.10.03", "title": "ТАСС: Министрите на отбраната на САЩ и Япония смятат новите ракетни изпитания на Пхенян за провокация"}
{"url": "http://www.focus-news.net/news/2019/10/03/2704901/d-r-mimi-vitkova-bivsh-zdraven-ministar-teche-nevazvratim-protses-na-podmyana-na-obshtestvenoto-zdraveopazvane-s-chastno.html", "text": "Тече невъзвратим процес на подмяна на общественото здравеопазване с частно . Това каза в интервю за предаването „Това е България“ на  Радио „Фокус“  д-р Мими Виткова, председател на Асоциацията на лицензираните дружества за доброволно здравно осигуряване и бивш министър на здравеопазването. Тя припомни, че в Конституцията е записано, че здравеопазването е ангажимент на държавата, а не на частни субекти. „Обясненията за прословутата демонополизация и очакването тя да се случи ни тласка още повече към завишаване на пазарността в системата.  Нелепо е обяснението, че частни субекти ще реализират невероятен професионален контрол в системата и как те ще спрат доплащанията. Нищо подобно няма да се случи. Доплащанията ще растат, защото от една страна вноската от 8% няма да се пипне, а от друга страна има лечебни заведения, които имат пълна свобода на ценообразуване“, обясни тя. По думите на д-р Мими Виткова държавните болници са в тежък кадрови и технологичен дефицит. Тя обърна внимание, че пазарът в здравеопазването е неприложим.  \r\nЦоня СЪБЧЕВА", "date": "2019.10.03", "title": "Д-р Мими Виткова, бивш здравен министър: Тече невъзвратим процес на подмяна на общественото здравеопазване с частно"}
{"url": "http://www.focus-news.net/news/2019/10/03/2704903/predstoyashti-sabitiya-v-stranata-za-4-oktomvri-agentsiya-fokus.html", "text": "*** \r\n   \r\nПрезидентът Румен Радев е на официално посещение в Австрия. \r\n \r\n*** \r\n   \r\nОт 09.00 часа ще се проведе заседание на Народното събрание.  \r\n \r\n*** \r\n   \r\nОт 9.00 часа във Военната академия Министърът на енергетиката Теменужка Петкова ще открие конференция на тема „Енергийна и градска киберсигурност, България 2019“.  \r\n \r\n*** \r\n \r\nОт 10:00 часа в Института по математика и информатика на БАН. Учените ще покажат как протича подготовката на състезателите в националните отбори преди участие в олимпиади по математика, информатика и лингвистика. Специални гости на събитието ще бъдат бивши участници в международните олимпиади, както и техните  ръководители. \r\n \r\n*** \r\n \r\nОт 11:00 часа в зала 5 на Столична община ще се проведе пресконференция, с която ще бъде поставено началото на информационна и профилактична кампания за борба с рака на гърдата, организирана от Първа САГБАЛ „Света София“. \r\n \r\n*** \r\n \r\nОт 16:00 часа в Националния пресклуб на БТА ще се проведе пресконференция на тема: „Енергийната бедност в светлината на местните избори: Какво могат да направят държавата и общините за решаването на проблема с високите сметки за отопление?“. \r\n*** \r\n \r\nОт 19:00 часа в Литературен клуб „Перото“ ще се проведе Международно изложение „Световно образование“. \r\n*** \r\n \r\nОт 10:30 часа в сградата на ОДМВР-Благоевград ще се проведе брифинг във връзка с откриването на ловния сезон 2019/2020година. \r\n*** \r\n   \r\nВ 10.30 часа в Културен център „Морско казино“ ще се проведе пресконференция с участието на носителката на два медала от Световното първенство по художествена гимнастика в Баку Стефани Кирякова, Мария Калангерова – лична треньорка на състезателката, Ани Бошева – председател на СКХГ „Черноморец“ – Бургас, както и д-р Лорис Манеулян – зам.-кмет на Община Бургас.  \r\n \r\n \r\n*** \r\n   \r\nВ 17.30 часа в зала „Петя Дубарова“ на Културен център „Морско казино“ ще бъде представена изложба „Вода“ на фотографа Кристиан Кнабе.  \r\n \r\n \r\n*** \r\n   \r\nВ 17.30 часа в Гранд Хотел и СПА \"Приморец\" актьорът и общественик Явор Милушев ще представи Своята книга \"Апокриф за воаяжа на една овца от стадото на пастира\". Събитието е част от програмата на фестивала „Порт Прим Арт Фест“ . \r\n \r\n \r\n*** \r\n   \r\nВ 19.30 часа в Държавна опера – Бургас ще бъде представена премиера на първата в света танго опера на Астор Пиацола \"Мария от Буенос Айрес\". \r\n \r\n*** \r\n \r\nОт 10.30 часа в зала „Одесос“ на Археологическия музей, ще се открие Националната конференция „Музеят в историята и историята в музея – 60 години Музей на Възраждането, Варна“.  \r\n \r\n*** \r\n \r\nОт 11 часа в хотел „Галерия Графит“ ще бъде открито първото есенно изложение  на международния проект за Югоизточна Европа – „Световно образование\".  \r\n \r\n*** \r\n \r\nОт 11.00 часа в Мол Варна, ще се проведе за пресконференция, на която KBC Груп ще обяви отварянето на компетентностен център и разкриването на няколкостотин работни места във Варна. На пресконференцията ще присъстват: Бойко Борисов, министър-председател на република България; Владислав Горанов, министър на финансите; Йохан Тейс, главен изпълнителен директор на KBC Груп; Петър Андронов, главен изпълнителен директор на ОББ, кънтри мениджър на KBC Груп в България. \r\n \r\n*** \r\n \r\nОт 16.00 часа, в сградата на Музея ще се открие мобилната изложба „Гутенберг и славянският свят“ на Центъра за славяно-византийски проучвания (ЦСВП) „Проф. Иван Дуйчев“ -  СУ „Климент Охридски“. \r\n \r\n*** \r\n \r\nОт 10.30 часа в театралния салон на НЧ „Надежда-1869” ще бъде открита  Изложба –спектакъл „Театърът Надежда” -  Специално събитие, част от програмата по честванията на 150 год.от основаването на читалище „Надежда-1869” и 60 год. от основаването на ДМТ „Константин Кисимов”. \r\n*** \r\n \r\nОт 11.00 часа в театралния салон на НЧ „Надежда-1869” ще се проведе награждаване на дългогодишни театрални деятели, свързани с читалищния театър „Надежда”.  \r\n \r\n*** \r\n \r\nОт 17.00 часа в читалнята на РБ „П.Р.Славейков“ историкът и политик проф. Веселин Методиев ще представи  последната си книга „Един много добър човек: Константин Стоилов и политическата добродетел”. Модератор на срещата е проф. М. Палангурски. \r\n*** \r\n*** \r\n \r\nОт 17.00 часа в читалнята на РБ „П.Р.Славейков“ историкът и политик проф. Веселин Методиев ще представи  последната си книга „Един много добър човек: Константин Стоилов и политическата добродетел”. Модератор на срещата е проф. М. Палангурски.  \r\n \r\n*** \r\n \r\nОт  18.00 часа в МДТ „Константин Кисимов“ започва празничен концерт на ДВГ „Пеещи камбанки“, посветен на 41 години от основаването на групата.  \r\n \r\n*** \r\n \r\nОт 18.00 часа в ИЗ „Рафаел Михайлов“ ще бъде открита изложба „20 години НД „Традиция“ – Велико Търново“. \r\n \r\nОт 19,00 часа под шапитото на цирковата площадка в квартал „Колю Фичето“ ще се проведе спектакълът на Държавна опера – Стара Загора и Академичен цирк „Балкански“ „Палячи“ – Опера в цирка.  \r\n \r\n*** \r\n \r\nОт 11.00 часа в “Бяла зала” на Младежки дом ще се проведе форум на тема: „Враца – град на бъдещето“. \r\n \r\n*** \r\n \r\nОт 13.00 часа в в Конферентната зала на РС на КНСБ / пл. \"Кракра\" 1, Синдикален дом, ет. 4 /, ще се проведе пресконференция, на която Пламен Нанков – Вицепрезидент на КНСБ и Огнян Атанасов – Национален секретар на КНСБ ще представят проекта „Арена Работеща България“.  \r\n*** \r\n \r\nВ 09.00 часа в 106 зала на Окръжния съд ще се проведе заседание по делото срещу Димитър Ш. и Ангел М., обвинени в разпространение на високорискови наркотични вещества.  \r\n \r\n*** \r\n \r\nВ 09.30 часа в зала 1 на Окръжния съд ще се проведе заседание по делото срещу Петър А., Стефан М.,Валентин Г., Желязко К. и Георги И., обвинени в отнемане на чужди движими вещи – 5000 кутии цигари марка „BUSI-NEES ROYALS“, на стойност 37 500 лева, кожен калъф и пари, всичко отнето на обща стойност 41 502 лева, от владението на М. М. \r\n \r\n*** \r\n \r\nВ 09.30 часа в зала 2 на Окръжния съд ще се проведе заседание по делото срещу Иван Х. - технически ръководител на строителен обект, находящ се в гр. Пловдив, е причинил смъртта на работника Д. А. поради немарливо изпълнение на правно-регламентирана дейност.  \r\n \r\n*** \r\n \r\nОт 10.00 часа ще се проведе брифинг на Окръжна прокуратура-Пловдив по повод извършени процесуално-следствени действия в Областен отдел „Автомобилна администрация“. \r\n \r\n*** \r\n \r\nОт 11.00 часа в „Аула Магна“ Факултетът по дентална медицина на Медицински университет ще проведе Тържествена промоция на 44-ти випуск лекари по дентална медицина. \r\n*** \r\n \r\nВ 11.30 часа във фоайе на Дом на културата \"Борис Христов\" ще се състои представянето на проекта „ГИГА: Щрихи и звуци от Кордоба“.    \r\n*** \r\n \r\nОт 19.00 часа в Драматично-куклен театър ,,Иван Радоев\" ще се състои концерт ,,В бляскавия свят на оперетата и мюзикъла\" на общински хор ,,Гена Димитрова\". \r\n*** \r\n \r\nОт 19.00 часа в католическа църква ,,Дева Мария от Фатима\" ще се състои концерт с участието на Янко Маринов- орган и Дона Стоянова- сопран.„ \r\n \r\n*** \r\n \r\nДържавно първенство по летен биатлон започва на Роженските поляни.  \r\n \r\n*** \r\n \r\nОт 13.00 до 14.30 часа в Гербовата зала на Общината ще се проведе Приемна за гражданите на Свищов.  \r\n \r\n*** \r\n \r\nОт 18.00 часа пред сцената на читалище „Кирил Маджаров” в кв. „Устово”, ще се проведе традиционният Устовски панаир. \r\n \r\n*** \r\n \r\nОт 11:00 часа, в сградата на ОДМВР, служба “Контрол на общоопасните средства”/ КОС/ към отдел „Охранителна полиция” към ОДМВР-Сливен и ръководството на Регионална дирекция по горите-Сливен ще дадат брифинг във връзка с откриването на ловния сезон 2019/2020 на местен дребен и едър дивеч и груповия лов на дива свиня, началото на който е на 5 октомври. \r\n \r\n*** \r\n \r\nОт 10.30 часа в аудитория „Акад. Иван Стефанов“, Стопанска академия „Д. А. Ценов” – Свищов и катедра „Аграрна икономика“ организират международна научно-практическа конференция на тема „Състояние и проблеми при управлението и развитието на селското стопанство”. \r\n \r\n*** \r\n \r\nОт 10.00 часа в зала 2 на Областна администрация, областният управител проф. Стефан Желев в качеството си на председател на Асоциацията по ВиК на обособената територия, обслужвана от „ВиК – Шумен“ ООД, свиква заседание на Общото събрание на Асоциацията по ВиК. \r\n \r\n*** \r\n   \r\nОт 15.30 часа в залата на РЗИ ще се проведе беседа и дискусия на тема: „Превенция на сърдечно-съдовите заболявания при подрастващите”.  \r\n   \r\n \r\n \r\n \r\n \r\n \r\n*** \r\n \r\n От 10 ч. в офиса на ГЕРБ Кандидатът за кмет на Сливен Стефан Радев ще представи приоритетите си в сферата на здравеопазването и социалната политика.  \r\n \r\n*** \r\n \r\nОт 19.00 часа пред Драматичен театър, ще бъде представена местната коалиционна листа на \"БСП за България\" и АБВ.", "date": "2019.10.03", "title": "Предстоящи събития в страната за 4 октомври (Агенция „Фокус“)"}
{"url": "http://www.focus-news.net/news/2019/10/03/2704888/ria-novosti-zelenski-komentira-mitingite-sreshtu-formulata-shtaynmayer.html", "text": "Президентът на Украйна Владимир Зеленски в четвъртък реагира на протестите срещу „формулата на Щайнмайер“, като заяви, че уважава правото на гражданите да протестират, като същевременно ги призова да не се поддават на провокации на отделни политици, предава  РИА Новости . \r\nПротестите срещу одобрението на Киев на „формулата на Щайнмайер“ за решаването на кризата в Донбас се проведоха в редица украински градове. \r\n\"Уважавам конституционното право на всеки гражданин на Украйна да протестира. Чувам ви и повярвайте ми, никога няма да се предам на Украйна. В същото време призовавам всички да предприемат балансиран и спокоен подход към ситуацията и да не се поддават на манипулациите и провокациите на някои хора\", - каза Зеленски във видео послание гражданите на Украйна. \r\nСпоред него някои политици искат да използват митингите, за да се „върнат към грабежа“ и да не бъдат подведени под наказателна отговорност. \r\n \r\n  Теодор Пенев", "date": "2019.10.03", "title": "РИА Новости: Зеленски коментира митингите срещу „Формулата Щайнмайер“"}
{"url": "http://www.focus-news.net/news/2019/10/03/2704899/afp-predsedatelite-na-visshite-institutsii-v-bryuksel-prizovaha-za-zapochvane-na-pregovorite-po-prisaedinyavaneto-na-severna-makedoniya-i-albaniya-kam-es.html", "text": "Висши представители на Брюксел заявиха в съвместно изявление, че е „време да се започнат преговорите по присъединяването“ на Северна Македония и Албания в Европейския съюз, предава  AFP . \r\nСъвместният призив беше дело на председателя на Европейската комисия Жан Клод Юнкер и неговия наследник Урсула фон дер Лайен, както и на председателя на Европейския съвет Доналд Туск и председателя на Европейския парламент Давид-Мария Сасоли.  \r\nИзявлението представлява най-силата подкрепа, която двете страни са получавали във връзка с членството си в Общността досега, макар че не всички страни членки са съгласни с него.  \r\nФранция и Холандия все още не са убедени, че искат да отворят вратата за нови членове , докато все още съществуват проблеми с корупция и силата на закона в Румъния и Унгария.  \r\nВсе пак европейските лидери заявиха, че са се съгласили, че преговорите със Скопие и Тирана трябва да започнат и ще се произнесат официално по въпроса до края на месеца.  \r\n„Дали ЕС ще реши да отвори преговорите за присъединяването на Северна Македония е тест за единството в Съюза да действа според обещанията си и да гледа към бъдещето“, се казва в изявлението.  \r\nПодчертава се, че Скопие и Тирана „направиха това, което искахме от тях“ във връзка с реформите, които ще ги подготвят да се присъединят към ЕС един ден.  \r\nНапример Северна Македония промени името си, за да реши спора си Гърция.  \r\nЛидерите от ЕС предупредиха, че дори и когато започнат преговорите, „няма гаранция за успех“ и още реформи ще трябва да бъдат приложени.  \r\n„Членството няма да се осъществи за един ден“, се казва в изявлението.  \r\n \r\n  Теодор Пенев", "date": "2019.10.03", "title": "AFP: Председателите на висшите институции в Брюксел призоваха за започване на преговорите по присъединяването на Северна Македония и Албания към ЕС"}
{"url": "http://www.focus-news.net/news/2019/10/03/2704895/london-evening-standard-donald-tusk-predupredi-dzhonsan-che-es-ne-e-ubeden-che-novite-predlozheniya-za-brekzit-sa-seriozni.html", "text": "Председателят на Европейския съвет Доналд Туск предупреди премиера на Великобритания Борис Джонсън, че Европейският съюз още не е убеден, че новите предложения на Лондон ще доведат до сделка, като добави и, че Общността „стои изцяло“ зад Ирландия, пише лондонското издание  London Evening Standard . \r\nПредседателят направи тези коментари в два отделни телефонни разговора с Джонсън и с премиера на Ирландия Лео Варадкар, в които е дискутирал с тях новите предложения.  \r\nСериозността на намеренията на Джонсън беше поставена под въпрос, след като се появиха изтекли документи, които предполагат, че Великобритания планира да обвини Брюксел за провала на сделката, ако ЕС не се съгласи с плана.  \r\nПремиерът заяви по-рано, че планът представлява опит за компромис с Брюксел преди да е изтекъл срока за Брекзит на 31 октомври.  \r\nНо Варадкар заяви, че предложенията на Джонсън не са достатъчно добри „в известен брой аспекти“, докато вицепремиерът на Ирландия Саймън Ковъни допълни, че „ако това е последното предложение, тогава няма да има сделка“.  \r\nНовите идеи на Джонсън включват митническа граница между Северна Ирландия и Републиката и митнически проверки в Ирландско море. Според тях, нефункциониращият на този етап местен парламент в Северна Ирландия ще има и право на вето на във всички бъдещи договорености между Лондон и Брюксел.  \r\nВеликобритания заяви, че предложенията обръщат внимание на проблеми с ирландската граница и са“база за дискусии“, след като първоначално близки до правителството източници заявиха, че това е последното предложение към Брюксел.  \r\nВарадкар каза по-рано, че не може напълно да разбере как Великобритания вижда Северна и Република Ирландия да функционират под различни митнически режими без нуждата от митнически проверки.  \r\n„Трябва да разучим в много по-голяма дълбочина предложенията, които са представени, тъй като преобладаващото мнение на хората в Ирландия, на север и на юг (от границата), е че не трябва да има митнически граници или мита между юга и севера“, заяви той.  \r\nПо-рано изтече информация, твърдяща, че е бил изпратен имейл от сътрудниците на Джонсън до консервативните депутати. В съобщението се казва, че ако ЕС продължава да поддържа позицията си, че Северна Ирландия няма да напусне митническия съюз, „тогава е невъзможно да се договори сделка, в който случай ще има митнически проверки, според логиката на Комисията“. \r\n„Това ще бъде видяно от всички и преценено като лудост. Ние предложихме компромис на тази ситуация“, продължава съобщение.  \r\nСпоред Брюксел тази информация показва несериозността на Лондон и готовността на Джонсън да хвърли вината върху ЕС веднага след като съюза откаже новото предложение.  \r\nСамият премиер заяви, че макар предложенията му да не изпълняват всичките му поставени за Брекзит цели, те все пак са по-добра опция от това да „останем затворници“ на сегашната ситуация.  \r\nТой все пак се съгласи, че те са далеч от решение на ситуацията.  \r\nПремиерът призова депутатите да „се обединят в името на националния интерес зад тази нова сделка“ преди крайната дата от 31 октомври, макар първо тази сделка да трябва да бъде приета от ЕС.  \r\nСпоред Джонсън плановете му представляват „истински опит да се постигне мост над пропастта“ и да се постигне прогрес по преговорите за Брекзит, които трябва според него да приключат до 17 октомври, датата на срещата от високо равнище между европейските лидери.  \r\nДжереми Корбин, лидерът на лейбъристите заяви, че неговите депутати няма да подкрепят подобна сделка, която е в противоречие с Белфасткото споразумение. \r\n \r\n  Теодор Пенев", "date": "2019.10.03", "title": "London Evening Standard: Доналд Туск предупреди Джонсън, че ЕС не е убеден, че новите предложения за Брекзит са сериозни"}
{"url": "http://www.focus-news.net/news/2019/10/03/2704906/polozhen-e-parviyat-sloy-asfalt-po-bulevard-vela-peeva-vav-velingrad.html", "text": "Приключват дейностите по проекта „Реконструкция на водопроводната мрежа по булевард „Вела Пеева” и улица „Тошо Стайков” във Велинград, съобщиха от  Общината . Улица „Тошо Стайков” е напълно обновена. След полагане на водопровод и канализация, улицата е асфалтирана изцяло. Велинградчани помнят лошото състояние на трасето преди. Финализират се и дейностите по булевард „Вела Пеева”. Вече са направени водопроводът и канализацията. Положен е и първият асфалтов слой  биндер/, а вторият ще бъде направен след изтичане на технологичния срок.", "date": "2019.10.03", "title": "Положен е първият слой асфалт по булевард „Вела Пеева” във Велинград"}
{"url": "http://www.focus-news.net/news/2019/10/03/2704907/lidiya-shuleva-za-da-se-osiguri-siguren-biznes-sa-nuzhni-investitsii.html", "text": "За да се осигури сигурен бизнес, са нужни инвестиции. Това каза за обзорното предаване „Това е България“ на  Радио „Фокус“  председателят на Специализираната комисия по икономическо развитие към Германо-българската търговско-индустриална камара, бивш вицепремиер, социален и икономически министър Лидия Шулева по повод на увеличените фалити на фирми в страната. По думите й ролята на държавата в тази сфера е от голямо значение. Шулева изброи и основните причини за множеството фалити. „Една от основните причини е ниската конкурентоспособност на българските фирми. В последните години заплатите растат, въпреки че все още изостават от нивото на тези в ЕС. Само фирмите, които имат висока конкурентоспособност и печалби можаха да си позволят повишаване на заплащането“, каза тя. Лидия Шулева обясни, че темата за заплатите е свързана с ниската добавена стойност на много от бизнесите в България. Голяма част от тях са съществували благодарение на ниското заплащане на труда, уточни тя. По думите й наближава нова икономическа криза и рецесия, което ще окаже влияние върху бизнеса в Европа и България. Тя обясни, че е добре за бизнеса в годите на растеж да се реинвестират получените доходи. Понякога управителите на фирми нямат достатъчно познания за мениджмънт, финанси и планиране, които трябва да имат, добави Шулева и подчерта, че това е също сериозна причина за фирмената несъстоятелност. \r\nЦоня СЪБЧЕВА", "date": "2019.10.03", "title": "Лидия Шулева:  За да се осигури сигурен бизнес, са нужни инвестиции"}
{"url": "http://www.focus-news.net/news/2019/10/03/2704909/hristo-kazandzhiev-mozhe-da-se-okazhe-che-s-balkanski-potok-balgariya-izgrazhda-infrastruktura-koyato-nyama-da-bade-obezpechena-v-dalgosrochen-plan-s-dostavki-na-priroden-gaz.html", "text": "Може да се окаже, че с Балкански поток България изгражда инфраструктура, която няма да бъде обезпечена в дългосрочен план с доставки на природен газ. Това каза за обзорното предаване „Това е България“ на  Радио „Фокус“  Христо Казанджиев от Българския енергиен и минен форум за изграждането на компресорни станции „Расово“ и „Нова Провадия“. Той припомни, че сроковете за изграждането им бяха пропуснати. „Както знаете доставката за сръбската граница трябваше да започнат на 1. 01. 2020 г., което е след близо четири месеца. Въпреки поетите ангажименти и обявените намерения от министъра на енергетиката и „Булгартрансгаз“, това е малко вероятно да се случи. Както обикновено става в България, обещанията нямат нищо общо с реалността, което не е в интерес на страната ни“, каза той. По повод информацията, че  „Булгартрансгаз“ възнамерява да обяви търг за осигуряване на заем от европейски банки в размер на 150 млн. евро за плащане на оператора по проекта за газопровода, Христо Казанджиев обясни, че са необходими около 350 млн. евро за плащане на двете части по проекта. По линия на линейната инфраструктура и изплащане на 40% авансово за изграждането на компресорните станции. Според Казанджиев „Булгартрансгаз“ ще има значителни затруднения по изплащането на кредитите, защото се е натоварил с инвестиции над възможностите си.  \r\nЦоня СЪБЧЕВА", "date": "2019.10.03", "title": "Христо Казанджиев: Може да се окаже, че с Балкански поток България изгражда инфраструктура, която няма да бъде обезпечена в дългосрочен план с доставки на природен газ"}
{"url": "http://www.focus-news.net/news/2019/10/03/2704905/afp-dimitris-avramopulos-zayavi-che-ima-speshna-nuzhda-da-badat-spryani-migrantite-idvashti-ot-turtsiya.html", "text": "Европейският комисар по миграцията Димитрис Аврамопулос заяви на конференцията в Анкара, проведена заедно министрите на вътрешните работи на Турция и Германия, Хорст Зеехофер и Сюлейман Сойлу, че има „спешна нужда“ да бъдат спрени нелегалните мигранти, идващи от Турция, предава  AFP . \r\n„Нелегалните пристигания в Гърция през последните няколко седмици и месеци са се увеличили“, заяви той.  \r\nИма спешна нужда да бъде подсилено спирането и засичането на нелегалните мигранти от Турция, смята той.  \r\nАгенцията на ООН за миграцията обяви по-рано, че от Турция към Гърция са дошли повече от 10 хил. сирийски и афганистански семейства през месец септември.  \r\nТурският министър Сойлу призова Европейския съюз да сподели тежестта по миграцията, тъй като Анкара се опасява от нов прилив на бежанци от сирийската провинция Идлиб, близо до границата й.  \r\nТурция е „изпълнила своите задължения“ според споразумението от 2016 г., смята Сойлу.  \r\nТой добави и, че конфликта в Идлиб може да предизвика нова бежанска вълна към Турция, която вече е приела над три млн. мигранти.  \r\nАврамопулос заяви, че оценява свършената работа от страна на Анкара, особено като се има предвид, че миграционният натиск върху Турция продължава.  \r\n„Нашата съвместна визита е доказателство за продължаващото сътрудничество с Турция във връзка с овладяването на миграцията заедно, като партньори“, заяви още той.  \r\nЗеехофер от своя страна каза, че Европа е готова да помогне на Турция.  \r\n„По какъвто и начин да можем да допринесем, готови сме да го направим“, заяви той.  \r\nПосещението идва, след като турският президент Реджеп Тайип Ердоган заплаши миналия месец да \"отвори вратите\", за да позволи на сирийските бежанци да напуснат Турция към западните страни, ако плановете със САЩ за създаване на зона за сигурност за преселването им в Северна Сирия не се осъществят. \r\n \r\n \r\n \r\n  Теодор Пенев", "date": "2019.10.03", "title": "AFP: Димитрис Аврамопулос заяви, че има „спешна нужда“ да бъдат спряни мигрантите, идващи от Турция"}
{"url": "http://www.focus-news.net/news/2019/10/03/2704904/gorski-i-politseyski-sluzhiteli-shte-izvarshvat-proverki-po-vreme-na-lovniya-sezon.html", "text": "Горски и полицейски служители ще извършват проверки по време на ловния сезон. Това съобщи за  Радио „Фокус” – Кюстендил  Катя Табачка, говорител на областна дирекция на МВР – Кюстендил. Служители на двете структури са създали организация да се обърне внимание на участниците в ловните излети да не се допускат инциденти с ловно оръжие, като се борави безопасно и стрелбата се осъществява само по видима цел и на разрешените за сезона животни. Ще се следи стриктно за недопускане предоставянето на огнестрелно оръжие и боеприпаси на други лица, оръжието да бъде пренасяно до мястото на лова и обратно само в разглобен вид или в калъф/куфар със заключващо устройство на спусъка, боеприпасите да бъдат отделно от оръжието. Ще се следи за спазването на забраната за носене и употреба на ловното оръжие при и след употреба на алкохол, наркотични или упойващи вещества,  откритото носене на оръжие на обществени места, както и за използването на оръжието и боеприпасите за други цели.  \r\nЩе се извършват проверки за срока на валидност на разрешението за носене и употреба и вписаното в него оръжие. Ще се правят проверки за стриктното спазване на забраната за използване на сачми с диаметър над 6 мм при провеждането на групов лов на дива свиня с дългоцевно огнестрелно оръжие с гладкостенна цев. Създадена е организация на инструктажите на ловните дружини, непосредствено преди ловните излети да присъстват полицейски служители. \r\nВенцеслав ИЛЧЕВ", "date": "2019.10.03", "title": "Горски и полицейски служители ще извършват проверки по време на ловния сезон"}
{"url": "http://www.focus-news.net/news/2019/10/03/2704908/nimh-oranzhev-kod-za-obilen-valezh-s-gramotevitsi-e-v-sila-za-8-oblasti-na-stranata-za-4-oktomvri.html", "text": "Оранжев код за обилен валеж с гръмотевици е в сила за 8 области на страната за 4 октомври, сочи справка на сайта на  НИМХ . Предупреждението е в сила за областите Кърджали, Хасково, Ямбол, Бургас, Сливен, Шумен, Варна и Добрич. В тези области ще има значителни валежи от дъжд. След обяд и през нощта срещу събота валежите ще са интензивни, на места с гръмотевици. Количества дъждове общо за обстановката 40-50 л/кв.м. \r\nЖълт код за обилен валеж с гръмотевици е в сила за 4 области на страната. Предупреждението е в сила за Благоевград, Пазарджик, Смолян и Пловдив. В тези области ще има значителни валежи от дъжд, след обяд на места с гръмотевици. Количества общо за обстановката 20-30 л./кв.м, на места до 40 л/кв.м. Жълт код за обилни валежи е в сила за 13 области в страната. Жълтият код е в сила за областите Кюстендил, Перник, София област и град, Ловеч, Плевен, Габрово, Стара Загора, Велико Търново, Русе, Търговище, Разград и Силистра.", "date": "2019.10.03", "title": "НИМХ: Оранжев код за обилен валеж с гръмотевици е в сила за 8 области на страната за 4 октомври"}
{"url": "http://www.focus-news.net/news/2019/10/03/2704911/oblastniyat-upravitel-na-pernik-irena-sokolova-informira-za-obyavyavaneto-na-zhalt-kod-za-znachitelni-valezhi-na-4-oktomvri.html", "text": "Областният управител на Перник Ирена Соколова информира за обявяването на жълт код за значителни валежи на 4 октомври 2019 г. (петък). Това съобщиха от пресцентъра на  Областната администрация . \r\nДанните са Националния оперативен център към Главна дирекция \"Пожарна безопасност и защита на населението\" към МВР и се позовават на бюлетина на Националния институт по метеорология и хидрология и Метеорологичния център на Военновъздушните сили. Те се отнасят за областите Перник, София, София-област, Благоевград, Пловдив, Пазарджик, Кюстендил, Разград, Силистра, Стара Загора, Габрово, Ловеч, Плевен, Велико Търново, Русе, Смолян и Търговище. \r\nВ посочените 17 региона от страната се очакват интензивни количества дъжд до 20-30 л/кв. м, на места достигащи до 40 л/кв. м, със значителна вероятност за повишения на водните нива. \r\nВ други осем области - Добрич, Варна, Шумен, Бургас, Сливен, Хасково, Ямбол и Кърджали, отново в утрешния ден, е в сила \"оранжев\" код, където сумарните количества валеж ще са между 40-50 л/кв. м, на отделни места - и повече. \r\nВъв връзка с така прогнозираната метеорологична обстановка, Ирена Соколова е предприела мерки по уведомяване на кметовете на шестте общини в региона и оперативните дежурните по общинските съвети за сигурност. \r\nОчаква се постоянно наблюдение и следене нивото на водоемите в цялата област.", "date": "2019.10.03", "title": "Областният управител на Перник Ирена Соколова информира за обявяването на жълт код за значителни валежи на 4 октомври"}
{"url": "http://www.focus-news.net/news/2019/10/03/2704912/radka-kalcheva-regionalna-biblioteka-pencho-slaveykov-varna-bibliotekata-shte-poluchi-sredstva-za-zakupuvane-na-nova-literatura.html", "text": "Регионалната библиотека „Пенчо Славейков“ във Варна ще получи средства за закупуване на нова литература. Финансирането, което се очаква да бъде отпуснато още през този месец е по линията на спечелен проект към Министерството на културата, в рамките на сесията „Помощ за книгата“. Това каза в интервю за  Радио „Фокус“ – Варна  директорът на библиотеката Радка Калчева. По думите й със средствата фондовете ще бъдат обогатени с още нови заглавия и книги.  \r\nСпоред нея статистиката за миналата година сочи, че Регионалната библиотека има ръст от 10 процента както на читателите, така и на заетите материали. Културната институция се посещава от хора от всички възрасти. „Не мога да кажа, че някоя от категориите преобладава или доминира. Но в крайна сметка се стараем да поддържаме баланс, както у читателите деца и средношколци, така и сред активно работещите и хората, които са пенсионери и имат повече време за библиотека. Мисля, че и трите категории по възраст читатели са добре представени“, обясни Радка Калчева. \r\nДиана СТОЕВА", "date": "2019.10.03", "title": "Радка Калчева, Регионална библиотека „Пенчо Славейков“ – Варна: Библиотеката ще получи средства за закупуване на нова литература"}
{"url": "http://www.focus-news.net/news/2019/10/03/2704916/156-sa-svobodnite-mesta-v-detskite-yasli-vav-varna.html", "text": "156 са свободните места за целодневен прием в детските ясли във Варна. Това съобщиха за  Радио „Фокус“ – Варна  от дирекция „Здравеопазване“ в Общината. Електронната система за прием ще бъде затворена за редакции и регистрации на нови заявления от 5  до 7 октомври, включително, а от 8 октомври тя ще бъде отворена отново. Класирането ще бъде обявено на 7 октомври.  \r\nСрокът за потвърждаване за приетите деца е от 8 до 11 октомври. След това децата ще бъдат приемани до края на месеца по предварително изготвен график от директорите на съответните ясли.  \r\nНай-много свободни места към този момент – 45, има в Детска ясла №6 „Мечо Пух“. В Детските ясли №13 „Русалка“ и № 9 „Детелина“ има по 24 места. В „Щастливо детство“ могат да бъдат приети 2 деца, в Детска ясла №2 „Моряче“ има 20  места, в ясла №5 „Чуден свят“ – 2 места, в ясла №7 „Роза“ – 10 места, в ясла №8 „Щурче“ –  10 места, в Детска ясла №11 „Иглика“ – 15 места, и в ясла №14 „Звънче“ – 4 места. \r\nДиана СТОЕВА", "date": "2019.10.03", "title": "156 са свободните места в детските ясли във Варна"}
{"url": "http://www.focus-news.net/news/2019/10/03/2704913/razkriha-organizirana-prestapna-grupa-za-imotni-izmami-pri-spetsaktsiya-v-orlandovtsi-obzor.html", "text": "Специализирана полицейска акция се проведе в столичния квартал „Орландовци”. ГДБОП и Специализираната прокуратура са влезли в квартала по разследване, свързано с имотната мафия. В квартала бе засилено полицейското присъствие. На брифинг по-късно стана ясно, че става въпрос за организирана престъпна група за имотни измами. Полицията съвместно с ГДБОП работи с 10 лица, заповеди за полицейско задържане имаме на 5 човека към този момент.  Заместник-главният прокурор Иван Гешев  поясни, че Прокуратурата разполага с данни, че ромски барон с прякор Начо е бил лидер на организираната престъпна група за имотни измами.  „Дали ще се съберат достатъчно доказателства, за да бъде привлечен към наказателна отговорност като ръководител на организираната престъпна група, ще стане ясно утре. Такива данни по досъдебното производство има. Сега дали ще бъдат събрани достатъчно доказателства, предстои да видим“, обясни още Гешев. Заместник-главният прокурор посочи, че към момента няма данни този човек да има легален бизнес. Според него няма да е изненада, да се окаже, че този човек има и ТЕЛК. Гешев обясни, че в рамките на досъдебното производство са установени  три случая и три опита за имотни измами. По думите му има данни за отвличания на възрастни хора и изнудване.  „Това, което ще ви обясним е досъдебно производство, наблюдавано от Специализираната прокуратура, по което прокурорите от специализираната прокуратура са работили съвместно с оперативните служби на ГДБОП и разследващи полицаи от същата служба. Става въпрос за организирана престъпна група, занимаваща се с това, което вие наричате имотни измами и публично известно определение – имотна мафия. Става въпрос за група лица от български граждани от цигански произход, които се занимават с отнемане на имоти от възрастни хора, които селектират на базата на това дали има данни за тях, че са зависими примерно от алкохол или че имат психични проблеми, които почти нямат роднини и близки хора. \r\n Гл. секретар на МВР Ивайло Иванов   уточни, че имотите са се намирали на територията на София на различни места. \"Имотите са били на възрастни хора, даже едно от лицата е с психични отклонения, което е настанено в специализирано заведение. Схемата, по която са били извършвани, прехвърлянията са извършвани\", допълни още Иванов. По думите му са избирани възрастни хора, които нямат живи роднини и които имат психична зависимост и които са извън нормалното положение. Иванов уточни, че самото досъдебно производство се наблюдава повече от година.  \r\n \r\nДеница КИТАНОВА", "date": "2019.10.03", "title": "Разкриха организирана престъпна група за имотни измами при спецакция в „Орландовци“ (ОБЗОР)"}
{"url": "http://www.focus-news.net/news/2019/10/03/2704914/zasedanie-na-obshtoto-sabranie-na-asotsiatsiyata-po-vik-shumen-shte-se-provede-na-4-oktomvri.html", "text": "Областният управител проф. Стефан Желев, в качеството си на Председател на Асоциацията по ВиК на обособената територия, обслужвана от ВиК – Шумен, свиква заседание на Общото събрание на асоциацията. Това съобщиха от пресцентъра на  Областната администрация . Заседанието ще се проведе от 10.00 часа на 4 октомври в зала 2 на Областна администрация – Шумен. В дневния ред на заседанието е включено приемане на решение за препоръчителния размер на вноската на държавата в бюджета на асоциация за 2020 г., в размер на 25 648.70 лв.", "date": "2019.10.03", "title": "Заседание на Общото събрание на Асоциацията по ВиК - Шумен ще се проведе на 4 октомври"}
{"url": "http://www.focus-news.net/news/2019/10/03/2704917/mestni-izbori-2019-tsik-predstavi-obraztsi-na-tri-ot-byuletinite-za-mestnite-izbori-obzor.html", "text": "ЦИК представи образци на три от бюлетините за местните избори. Това се случи по време на редовния брифинг на комисията във връзка с предстоящите местни избори на 27 октомври. В него участваха двама от говорителите на ЦИК: Таня Цанева и Александър Андреев. Представените бюлетини бяха три: за общински съветници, кмет на община и за кмет на район в Столична община. Това, което е различно от бюлетините, с които ще се гласува в деня на изборите, единствено е, че в долния край в образците липсва номерът на бюлетината, който съответства на номера от кочана, от който са откъснати, тоест в бюлетината-образец липсва осемцифреният номер, който ще има на оригиналните бюлетини. Бюлетината за общински съветници за София е с 34 квадратчета с имената на партиите, коалициите и независимите кандидати, които са регистрирани като общински съветници. В дясната част има кръгчета, в които са изписани номерата на кандидатите от кандидатските листи на партии, коалиции и местни коалиции, в които може да се даде предпочитанието за съответния кандидат. С измененията на Изборния кодекс те вече са с трицифрено число: от 101. В София мандатите на Общинския съвет са 61, затова са от 101 до 161, тоест 61 кръгчета. В долния десен край ще бъде изписан фабричният номер на бюлетината, това, което се сверява от член на СИК, след като избирателят гласува: дали той съответства на номера от кочана, за да може след това да се откъсне. Ще се откъсва целият край, не само отрязъкът, а цялата долна част на бюлетината. Начинът на сгъване на бюлетината все още не е ясен. По думите на Андреев тя трябва да бъде сгъната по начин, по който ЦИК ще окажат с решение, но така, че да може да бъде видим фабричният номер при поставянето на печата и откъсването на долната част и така, че да не бъде разкрит вотът на избирателя. В задната част на бюлетината има място за поставянето на двата печата, като единият от тях, след като се свери самоличността на избирателя, преди той да влезе в кабината за гласуване и от член на СИК. Вторият печат се поставя преди бюлетината да бъде пусната в избирателната кутия и след като бъде сверен и откъснат отрязъкът с номера на бюлетината. При бюлетината за кмет на община: освен имената на кандидатите, партиите и местните, коалиции, които са ги излъчили, или ако няма такива, независими, както е и при бюлетината за общински съветници, има квадратче „не подкрепям никого“. В долната част, където е изписан осемцифреният фабричен номер на бюлетината, ще се къса изцяло. Сгъва се в долния ъгъл така, че да може да се свери фабричният й номер, след гласуването и след като бъде поставен печатът. Гласуването става само със знак X или V в квадратчето с номера пред името на кандидата, изписани с химикал, пишещ със син цвят. Третата представена бюлетина беше за кмет на район. Същите като вид ще бъдат и тези за кмет на община и кмет на кметство. По средата й са изписани номерата на кандидатите и кой ги е издигнал, а тогава, когато те са независими, пише „независим кандидат“. Към момента ЦИК не е взела решение за примерно сгъване на бюлетината. Към момента са постъпили две големи жалби във връзка с местните избори. Стана ясно, че и двата са във връзка с кандидат-кметове за София: Мая Манолова и Волен Сидеров. В единия случай ЦИК не е постигнала решение, а то е било отхвърлително. То е било обжалвано пред ВАС от кандидата Мая Манолова. ВАС се произнесъл с решение, с което е отхвърлил жалбата на г-жа Манолова с оглед на това, че в случая не става въпрос за предизборна кампания, тъй като кръгът на лицата в тази връзка е конкретно определен в Изборния кодекс, а именно чл. 183. Вторият случай е свързан с лидера на ПП „Атака“ и кандидат за кмет на София Волен Сидеров и участието му в предаването „Референдум“ по БНТ. След като ЦИК разгледала сигнала, който постъпи от СЕМ и съответно разгледахме аудио и визуалния материал, приехме, че е налице нарушение на предизборната кампания от страна г-н Сидеров в рамките на предаването, с оглед на което е било установено и нарушението. Общо постъпилите жалби са 91, от които 13 - срещу съставите на общинските избирателни комисии, и 78, свързани с регистрацията на кандидатски листи, партии и коалиции за участие в местните избори. В момента в съда има две висящи жалби по отношение на решението на ЦИК за определянето на три приемателни пункта, в които да бъдат приети книжата от общинска избирателна комисия в Столична община. Едно-единствено е новото принципно решение на ЦИК и то е свързано с отпечатването на бюлетината на партиите, коалициите, местните коалиции и инициативните комитети с оглед на това да бъдат уточнени, за да може да се стигне до крайния резултат, а именно - бюлетините-образци. По отношение на кандидатите в местните избори в момента текат последните проверки във връзка с правата им. В рамките на няколко дни ще бъде ясен окончателният брой кандидати за общински съветници, кметове в кметства, общини и райони. Бройката, която беше обявена миналата седмица е с малки промени. А именно, в Столична община с оглед на решението, с което ЦИК отмени решението на Общинската избирателна комисия за отказ за регистрация на кандидатските листи на една от политическите сили, вече кандидатите за кмет на Общината са 20, а не 19. Има и осем кандидати от държави - членки на Европейския съюз, които на различни места са се кандидатирали като например  в Царево, Варна и Велико Търново. Те са  например с гръцко, румънско, английско гражданство. Има 3 регистрирани сдружения за наблюдение на изборите, български неправителствени организации, а именно Асоциация „Прозрачност без граници“, Сдружение „Младежи за Балканите“ и Сдружение „Федерация на независимите студентски дружества. По време на редовния брифинг говорителят на ЦИК Таня Цанева отправи апел към социологическите агенции, които ще правят екзитополовете в деня на изборите, като ги призова да подават документите си за регистрация в ЦИК, тъй като срокът за това изтича на 19 октомври.  \r\nТеодора ПАВЛОВА", "date": "2019.10.03", "title": "Местни избори 2019: ЦИК представи образци на три от бюлетините за местните избори (ОБЗОР)"}
{"url": "http://www.focus-news.net/news/2019/10/03/2704910/the-hill-zapochna-sesiyata-na-kamarata-na-predstavitelite-v-koyato-kart-volkar-shte-svidetelstva-po-skandala-za-razgovora-mezhdu-tramp-i-zelenski.html", "text": "Депутатите от трите комисии в Камарата на представителите започнаха разпита над бившия специален представител на САЩ в Украйна Кърт Волкър, докато Демократическата партия ускорява процеса по импийчмънт срещу президента Доналд Тръмп, пише американският вестник  The Hill . \r\nВолкър, който напусна поста си по-рано, е една от фигурите, които според по-ранната информация е участвал в скандала, в който Тръмп е оказал натиск върху Зеленски да разследва бъдещия политически съперник на президента Джо Байдън за корупция.  \r\nИдеята, че Тръмп опитал да използва помощ от чуждестранен лидер, за да спечели политическо предимство пред политически съперници, накара възмутени демократи да започнат разследване за импийчмънт.  \r\nВ седмица, в която Конгресът официално е в почивка, а залите на Капитолията обикновено са празни, десетки репортери, фотографи и оператори напълниха залите преди свидетелстването на Волкър при затворени врати. Присъстваха членове на три комисии на Камарата, включително от Комисията по разузнаване и Комисията по външните работи.  \r\nВ пленарната зала бяха забелязани и депутати от републиканската партия, като Майк Търнър, част от Комисията по разузнаване, и Лее Зелдин, който е част от Комисията по външните работи.  \r\nТърнър по-рано заяви, че Волкър е „прекрасен дипломат“ и осъди процедурата по импийчмънт. \r\nСпоред него е много неприятно, че разследването е засегнало способността на Волкър да промотира интересите на САЩ в Украйна. \r\n„Силно съм убеден, че Волкър не би участвал, нито би му било позволено нищо нередно, още повече незаконно във връзка със службата му към нашата страна“, заяви Търнър.  \r\n \r\n  Теодор Пенев", "date": "2019.10.03", "title": "The Hill: Започна сесията на Камарата на представителите, в която Кърт Волкър ще свидетелства по скандала за разговора между Тръмп и Зеленски"}
{"url": "http://www.focus-news.net/news/2019/10/03/2704922/ria-novosti-darzhavniyat-departament-na-sasht-odobri-prodazhbata-na-protivotankovi-raketi-dzhavelin-na-ukrayna.html", "text": "Държавният департамент одобри продажбата на противотанкови ракетни системи „Джавелин“ на стойност почти 40 млн. долара на Украйна, предава  РИА Новости . \r\nПо-рано стана известно, че президентът на Украйна Владимир Зеленски по време на телефонен разговор с американския лидер Доналд Тръмп е отбелязал, че Киев възнамерява да закупи нова партида противотанкови преносими системи „Джавелин“. \r\nДържавният департамент одобри продажбата на Украйна на противотанкови оръжия oще през 2017 г., като това включваше и преносимите ракети „Джавелин“. \r\nСистемата представлява самонасочваща се противотанкова ракета, която позволява на опериращия устройството да потърси прикритие веднага след изстрелването на ракетата, без да е нужно тя да бъде насочвана. „Джавелин“ използва ракети тип “HEAT”, които са способни да пробиват бронята на повечето съвременни танкове, понеже тя се спуска отгоре, където тяхната защита е по-ниска.  \r\n \r\n \r\n \r\n \r\n  Теодор Пенев", "date": "2019.10.03", "title": "РИА Новости: Държавният департамент на САЩ одобри продажбата на противотанкови ракети „Джавелин“ на Украйна"}
{"url": "http://www.focus-news.net/news/2019/10/03/2704919/opera-v-tsirka-zakriva-festivala-stsena-na-vekovete-vav-veliko-tarnovo.html", "text": "„Палячи“ – Опера в цирка поставя финала на тазгодишното издание на фестивала „Сцена на вековете“ във Велико Търново, съобщиха за  Радио „Фокус“ – Велико Търново  от Общинската туристическа агенция „Царевград Търнов“. \r\nОт там уточняват, че продукцията се приема като едно от най-ярките събития в оперна България. Спектакълът е иновативен и същевременно напълно в оперната традиция, смел и провокативен, без да излиза от рамките на добрия вкус – едно необичайно и същевременно абсолютно обосновано и логично съжителство на двете велики изкуства – операта и цирка. \r\nИдеята за Опера в цирка е на световно признатия тенор Калуди Калудов, прегърната възторжено и осъществена от режисьора и директор на Старозагорската опера Огнян Драганов. Изборът на заглавието е без колебание – операта „Палячи“ на Руджиеро  Леонкавало е единствената опера със сюжет по действителен случай, разказващ за живота и личната драма на артиста. В постановката на операта „Палячи“ – пътуващата трупа е циркова и действието се развива в цирка сред естествения декор на арената на Академичен цирк „Балкански“. \r\nСпектакълът в старата столица ще дирижира маестро Владимир Бошнаков. Художници на костюмите са Каталин Йонеску – Арборе /Румъния/ и Салваторе Русо (Италия). \r\nНомерата са прецизно подбрани от творческия екип, за да се впишат логично в музикалната драматургия и да подсилят колорита на реалистичната артистична атмосфера. \r\nIV Летен сезон на българските оперни театри „Сцена на вековете“ се организира от Община Велико Търново и е под патронажа на министъра на културата Боил Банов.  Събитието е носител на престижния лейбъл  „Европа за фестивалите. Фестивалите за Европа“ 2019-2020 и за поредна година е включено в платформата на Европейската фестивална асоциация. \r\nСпектакълът на Държавна опера – Стара Загора и Академичен цирк „Балкански“ е от 19.00 часа на 4 октомври под шапитото на цирковата площадка в квартал „Колю Фичето“. Билети се предлагат в туристическите информационни центрове на ул. „Христо Ботев“ № 5 и на пл. „Цар Асен I“ във Велико Търново. \r\nЛуиза ТРАНЧЕВА", "date": "2019.10.03", "title": "Опера в цирка закрива фестивала „Сцена на вековете“ във Велико Търново"}
{"url": "http://www.focus-news.net/news/2019/10/03/2704920/kulinarna-izlozhba-s-blagotvoritelna-tsel-i-mezhdunarodno-uchastie-shte-se-provede-v-selo-aleksandrovo-na-5-oktomvri.html", "text": "Кулинарна изложба с благотворителна цел и международно участие ще се проведе в село Александрово на 5 октомври. Това съобщи за  Радио „Фокус“ – Бургас  Николина Керчева, организатор на културните дейности към Народно читалище „Здравец – 2013“ в селото. Събитието ще се проведе в сградата на читалището с начало 11.00 часа. То се организира за втора поредна година по идея на кметството в село Александрово и с финансовата подкрепа на Община Поморие. „Правим го с благотворителна кауза. Миналата година тя беше свързана с това да съберем средства, за да спасим аязмото в края на селото от разруха. Успяхме – стигна се до цялостен ремонт на сградата. Тази година сме си поставили друга цел – да изградим детски кът в двора на църквата, където преди се е намираше училището. Поканихме предварително чужденците, които живеят в селото – англичани, руснаци, узбекистанци, украинци и поляци. За всяка националност ще приготвим отделна маса, където да бъдат представени традиционните ястия на всяка една от тях“, отбеляза Керчева.  \r\nТя обясни, че тази година средствата за благотворителната кауза ще се събират посредством ваучери на стойност от един лев, като с всеки от тях може да се закупи едно от всички ястия. „Възнамеряваме и да разширим мероприятието – да организираме базар, на който да изложим продукти, които земята в района произвежда. Освен това, по време на празника участие ще вземат и 4 певчески състава, а в края на деня ще обявим събраната от кулинарната изложба сума“, каза още Керчева. Според нея се очаква присъстващите  тази година да надхвърлят 100 души. „Намеренията ни са да се получи един хубав празник за хората. Целта ни е да се обединим с чужденците – макар езиковите различия да ни разделят, да ни обедини общата кауза да създадем нещо хубаво за бъдещето на селото. А освен това, така ще имаме възможност да популяризираме българската кухня“, допълни още Керчева. \r\nМария ПОПЧЕВА", "date": "2019.10.03", "title": "Кулинарна изложба с благотворителна цел и международно участие ще се проведе в село Александрово на 5 октомври"}
{"url": "http://www.focus-news.net/news/2019/10/03/2704915/tass-medvedev-nareche-kuba-vazhen-sayuznik-na-rusiya-v-latinska-amerika-po-vreme-na-poseshtenieto-si-v-havana.html", "text": "След преговорите между Москва и Хавана, премиерът на Русия Димитри Медведев нарече Куба „наистина важен съюзник на Русия“, предава  TACC . \r\n\"Тази среща за пореден път показа, че Куба наистина е важен съюзник на Русия в Латинска Америка, че нашите отношения са перспективни и не подлежат на моментна конюнктура, тъй като ние ги изграждаме на базата на взаимно уважение и приятелство, които обвързват нашите народи\", - подчерта Медведев. \r\nПремиерът отбеляза желанието на редица държави да създадат \"токсична атмосфера\" около отношенията между Русия и Куба и обърна внимание на енергийната блокада на острова. \r\nДиалогът между Русия и Куба не се нрави на всички. През последните месеци САЩ засилиха енергийната си блокада на Куба, има желание да се създаде токсична атмосфера около икономическото сътрудничество между Русия и Куба, да се плашат икономическите инвеститори и всъщност да се извърши енергийна блокада на острова. Но опитът на Куба през почти 60-годишния период на противодействие на ембаргото показва, че подобни опити все още ще се провалят“, каза още Медведев. \r\n \r\n  Теодор Пенев", "date": "2019.10.03", "title": "ТАСС: Медведев нарече Куба важен съюзник на Русия в Латинска Америка по време на посещението си в Хавана"}
{"url": "http://www.focus-news.net/news/2019/10/03/2704918/the-economist-dvama-kandidati-za-evrokomisari-se-provaliha-v-parvite-izslushvaniya-v-evropeyskiya-parlament.html", "text": "Малко хора очакваха новият екип от ръководители на Европейската комисия да излезе цял след изслушванията пред Европейския парламент, коментира британското списание  The Economist . Отхвърлянето на поне един кандидат за еврокомисар се превърна в традиция за европейските законодатели. Но решението на парламентарната комисия да отхвърли двама кандидати преди цялостните изслушвания дори да са започнали е безпрецедентен ход, който предполага, че отсяването на кандидатите тази година ще е дори по-строго.  \r\nНа този етап изглежда сякаш съдбата на трима кандидати, включително френският – Силви Гулар - изглежда несигурна.  \r\nПървият отхвърлен беше Ласло Трошани, бившият министър на правосъдието на Унгария. В тайно гласуване, Комисията по правосъдието на европарламента, чиято задача е да прецени кандидатите преди цялостните изслушвания, го определи като негоден за еврокомисар. Преглед на миналото му разкри, че на юридическа фирма на негово име е била дадена задачата да предостави юридически услуги на държавна ядрена електроцентрала, което е на практика обвинение в конфликт на интереси.  \r\nСамият Трошани обяви, че вече не притежава дялове от фирмата и добави, че не е участвал в никакви поръчки на новото правителство по време на своя министерски мандат. Но евродепутатите го обвиниха още в това, че е назначил един от собствениците на фирмата на служба в Министерството на правосъдието.  \r\nОсвен това Трошани е обвинен и във връзки с Русия, след като стана ясно, че наред с други неща, той е игнорирал американските искания за екстрадация на руски граждани, занимаващи се с търговия на оръжие. Вместо това, той ги е изпратил обратно в Русия, където те бяха освободени.  \r\nРована Плумб, румънският кандидат за председател на Комисията по транспорта, също беше призована пред парламента, след като се провали в това да декларира два заема, които са на стойност почти милион евро. Единият от тях е бил използван за дарение към собствената й партия. Нейната кандидатура беше поставена под въпрос, след като тя не можа да отговори на въпрос как възнамерява да изплати тези заеми. Плумб все пак се противопоставя на тезата, че направила нещо нередно.  \r\nПървоначално Унгария и Румъния застанаха зад своите кандидати. Премиерът на Унгария Виктор Орбан заяви, че единственият грях на Трошкани е бил това, че е поддържал предложенията за разпределение на отговорността за мигрантите. Министър-председателят на Румъния Виорика Дънчила от своя страна обвини румънската опозиция за дискредитирането на кандидата на страната.  \r\n \r\n  Теодор Пенев", "date": "2019.10.03", "title": "Тhe Economist: Двама кандидати за еврокомисари се провалиха в първите изслушвания в Европейския парламент"}
{"url": "http://www.focus-news.net/news/2019/10/03/2704923/kathimerini-turtsiya-izprashta-sondazhen-korab-na-yug-ot-kipar.html", "text": "Турция ще изпрати сондажен кораб за петрол и природен газ във водите близо до южната част на остров Кипър, където гръцките киприоти вече предоставиха права за изучаване на природните ресурси в региона на френски и италиански компании, пише електронното издание на гръцкия вестник  Kathimerini . \r\nТози ход е първият случай, в който Турция и Кипър, които са в конфликт за това кой може да използва ресурсите на Източното Средиземноморие, ще изследват една и съща зона около кипърските води.  \r\nТурският министър на енергетиката съобщи в „Туитър“ по-рано, че корабът „Явуз“ пътува към Южен Кипър, макар да не спомена точното място, където ще оперира плавателният съд.  \r\nТази зона обаче вече беше предоставена за изучаване на италиански и френски компании от страна на правителството в Никозия.  \r\nПрезидентът на Република Кипър Никос Анастасиадес заяви, че е наясно с този ход на Анкара и ще предприеме необходимите мерки.  \r\n„Наясно сме с това и ще вземем всички показателни мерки, в съответствие с международното право“, заяви той.  \r\nТурция вече започна сондажни дейности в източната и западната част на острова, което предизвика остри реакции в Никозия и в Европейския съюз.  \r\nПравителството в Анкара твърди, че ресурсите в региона са собственост както на гръцките, така и на турските киприоти. \r\n \r\n  Теодор Пенев", "date": "2019.10.03", "title": "Kathimerini: Турция изпраща сондажен кораб на юг от Кипър"}
{"url": "http://www.focus-news.net/news/2019/10/03/2704921/reuters-vladimir-zelenski-smyata-che-ukrainski-kandidati-tryabva-da-uchastvat-v-mestnite-izbori-v-donbas.html", "text": "Президентът на Украйна Владимир Зеленски заяви, че украински кандидати трябва да вземат участие в изборите в Донбас, който за момента е контролиран от проруски настроени сепаратисти, предава  Reuters . \r\nЗеленски заяви това малко след като беше постигнат консенсус в преговорите между Москва и Киев, който се очаква да сложи край на конфликта в източната част на Украйна.  \r\nДетайлите на мирното споразумение не бяха разкрити. Руските власти приветстваха плана, но не коментираха детайли от него.  \r\nЗеленски коментира и заяви, че политическите партии от Украйна трябва да участват в изборите, а освен това да се даде възможност и на хората, разселени заради конфликта, да гласуват.  \r\nРешението на Украйна да се съгласи с плана по т.нар. „формула Щайнмайер“, който се предполага, че ще предостави специален статут на региона, предизвика и протести в Киев по-рано.  \r\n \r\n  Теодор Пенев", "date": "2019.10.03", "title": "Reuters: Владимир Зеленски смята, че украински кандидати трябва да участват в местните избори в Донбас"}
