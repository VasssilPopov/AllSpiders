{"url": "http://www.focus-news.net/news/2019/10/16/2709092/", "text": "Нормално проходими са пътищата в област Смолян, съобщи за    Радио „Фокус“ – Смолян   дежурният в Областно пътно управление – Смолян. Времето е ясно, а пътните настилки са сухи. През деня не са получавани сигнали за инциденти по пътищата в областта.  \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.16", "title": "Сухи и нормално проходими са пътищата в област Смолян"}
{"url": "http://www.focus-news.net/news/2019/10/16/2709094/prezidentat-rumen-radev-i-premierat-na-kralstvo-kambodzha-obsadiha-razshiryavane-na-dvustrannoto-partnyorstvo-v-ikonomikata-investitsiite-i-obrazovanieto.html", "text": "Перспективите за увеличаване на двустранното търговско-икономическо и инвестиционно сътрудничество между България и Камбоджа, обсъдиха на „Дондуков“ 2 президентът Румен Радев и министър-председателят на Кралство Камбоджа Хун Сен, който е на посещение в България. Това съобщиха от  прессекретариата на държавния глава . В срещата участва и вицепрезидентът Илияна Йотова. Като особено перспективни сфери по време на разговора бяха откроени земеделието и производството на храни, фармацията, информационните технологии и строителството. Важна стъпка в тази насока е и подписването в рамките на посещението на Хун Сен у нас на двустранно Споразумение за икономическо, научно и техническо сътрудничество. Румен Радев и Хун Сен бяха единодушни, че инструменти за задълбочаване на партньорството между България и Камбоджа има както в рамките на двустранния диалог, така и чрез сътрудничеството на ЕС с Асоциацията на страните от Югоизточна Азия (АСЕАН) и в рамките на Форума „Азия-Европа“ (AСEM). Кралство Камбоджа е предприело действия и за възстановяване на посолството си в София. Разширяването на двустранния обмен в образованието, също беше откроено като сфера от взаимен интерес. Стотиците граждани на Камбоджа, завършили висшето си образование в България, които днес заемат високопоставени позиции в своята страна, са важен фактор за развитие на връзките с България. Президентът Радев открои възможностите на страната ни като регионален образователен център да предоставя качествено обучение на най-изгодни цени, включително и на чужди езици за чуждестранните студенти.", "date": "2019.10.16", "title": "Президентът Румен Радев и премиерът на Кралство Камбоджа обсъдиха разширяване на двустранното партньорство в икономиката, инвестициите и образованието"}
{"url": "http://www.focus-news.net/news/2019/10/16/2709096/sotsialnite-uslugi-sinya-staya-i-speshen-tsentar-se-prilagat-uspeshno-v-kazanlak.html", "text": "В продължение на вече половин година Сдружение \"Бъдеще за децата\" управлява успешно двете услуги \"Синя стая\" и \"Спешен център\", които са разкрити в Центъра за обществена подкрепа, каза за  Радио \"Фокус\"  директорът на сдружението Мария Гинева. Тя поясни, че т.нар. \"Синя стая\" предоставя щадяща среда за деца преживели насилие, или които са били свидетели на такова.  \r\nВсички заинтересовани страни в досъдебно и съдебно производство могат да ползват услугата и детето се разпитва еднократно, за да не бъде повтарян този процес. Синята стая представлява две отделни помещения, които са свързани по средата с венецианско стъкло. Специалистите, които задават въпроси от едната страна могат да наблюдават целия процес, а от другата страна е детето заедно със специалист, например психолог или социален работник, който е подготвен да задава въпроси по щадящ за детето начин. Центърът за обществена подкрепа разполага с необходимия екип от професионалисти – психолози и социални работници, които са преминали специализирано обучение. \r\nСпешният център е предназначен за настаняване на деца в риск, които са насочени от Отдел \"Закрила на детето\". Този център приема деца, които са преживели насилие или са били свидетели на такова. Капацитетът на тази услуга е четирима потребители. Те се настаняват в Центъра в среда, която е близка до семейната, така че детето да може спокойно да преживее ситуацията и после да се върне успешно в семейството. Осигурена е постоянна подкрепа, най – вече от психолози. На детето се осигурява и достъп до здравни консултации и услуги. Услугата е предназначена за деца между 3 и 18 години. В случаи, когато децата са под 3 години, те могат да бъдат настанявани, с придружител.  \r\nСлавяна ГАЙДАРОВА", "date": "2019.10.16", "title": "Социалните услуги \"Синя стая\" и \"Спешен център\" се прилагат успешно в Казанлък"}
{"url": "http://www.focus-news.net/news/2019/10/16/2709089/yana-karshiyska-regionalna-biblioteka-peyo-yavorov-simvolat-yavorov-e-lyubovta-koyato-promenya-hoda-na-istoriyata.html", "text": "Символът „Яворов“ е любовта, която променя хода на историята. Това каза за  Радио „Фокус“ – Бургас  Яна Кършийска, директор на Регионална библиотека „Пейо Яворов“ – Бургас по повод 105 години от смъртта на поета Пейо Тотев Крачолов. „Яворов не само, че променя хода на историята, но и хода на всяка една човешка съдба. Имайки предвид, че животът на Яворов е ограден от тази аура на любовта, която винаги го е владеела, заради любовта към Мина, а по-късно и към Лора“, добави Кършийска. По думите й любовта е тази, която го кара да живее, да бъде този романтичен човек, който е ориентиран към символизма и вярата. Тя допълни, че темата за любовта и страданието е неразривно свързана в цялото му творчество. „В неговата кончина, човекът, който го е открива е литературният критик Владимир Василев. За нас е чест, че в регионалната библиотека „Пейо Яворов“ има научни читални, които носят името на Владимир Василев, така че ние сме много сериозно обвързани, не само с името на Яворов, но и с неговия житейски и творчески път“, поясни Яна Кършийска. По думите й морето също ни обвързва с Яворов, защото той е живял в Анхиало (днешно Поморие). „Любовта в живота на Яворов и в нашия да бъде важна и водеща. Петко Каравелов казва, че хладният април среща Яворов с Мина, а знойният август го среща с Лора, защото знаем, че отношението му към Мина не е било такова, каквото е било към Лора“, каза още Кършийска. По думите й към Лора Яворов е горял и е бил цялостно запленен, а любовта там оказва сериозно влияние, като това е и причината да се стигне до самоубийството на Лора през 1913 година, а след това на Яворов през 1914 година, като това е вторият му опит за самоубийство. „Мина е била по-кротка и не е била толкова стихийна любов в неговия живот. Знойният август и хладният април са много показателни за силата на любовта на Яворов към тези две жени“, уточнява Яна Кършийска. Тя сподели, че много често Яворов бива сравняван с пътя на Христос и с този символизъм. \r\n \r\nМария КУРТЕВА", "date": "2019.10.16", "title": "Яна Кършийска, Регионална библиотека „Пейо Яворов“: Символът „Яворов“ е любовта, която променя хода на историята"}
{"url": "http://www.focus-news.net/news/2019/10/16/2709090/trima-dushi-poluchiha-uslovni-prisadi-vav-varna-za-darzhane-na-aktsizni-stoki-bez-banderol.html", "text": "Районният съд – Варна осъди трима души за държане на акцизни стоки без бандерол. Конкретният случай е от 1 август 2017 година. Това съобщиха от пресцентъра на  съда . При проверка в имот в землището на община  Аврен било установено, че подсъдимите, съответно на възраст 55, 53 и 41 години, опаковат в чували и подготвят за транспортиране предварително нарязан и изсушен тютюн  за пушене, без изискуемия по закон бандерол. Експертизата сочи, че стойността на тютюна възлиза на над 5500 лева. Деянието не е маловажен случай, като само избегнатия и неплатен дължим акциз е в размер на над 3700 лева и неколкократно надвишава размера на минималната работна заплата в страната. Тримата подсъдими са действали в условия на предварителен сговор. Районен съд – Варна наложи на всеки от подсъдимите наказание от по 2 години лишаване от свобода, чието изпълнение се отлага с изпитателен срок от 4 години. Те бяха осъдени и солидарно да заплатят направените по делото разноски. Предметът на престъплението – тютюнът за пушене, както и вещите на подсъдимите, послужили за извършване на умишленото престъпление – електрическа машина за рязане на листна маса, електронна везна и др., се отнемат в полза на държавата и предават за унищожение след влизане на присъдата в сила. Съдебният акт подлежи на обжалване в 15-дневен срок.", "date": "2019.10.16", "title": "Трима души получиха условни присъди във Варна за държане на акцизни стоки без бандерол"}
{"url": "http://www.focus-news.net/news/2019/10/16/2709098/narodniyat-predstavitel-georgi-markov-se-sreshtna-v-budapeshta-s-premiera-na-ungariya-viktor-orban-po-povod-knigata-si-fenomenat-viktor-orban.html", "text": "Народният представител Георги Марков се срещна в Будапеща с премиера на Унгария Виктор Орбан, който го прие по своя инициатива в резиденция „Кармелита“. Това съобщиха от пресцентъра на  Народното събрание . Поводът е издадената наскоро книга на Георги Марков „Феноменът Виктор Орбан“. Той е информирал унгарския премиер за нейното представяне в Народното събрание пред представители на всички парламентарни групи и председателя на българския парламент Цвета Караянчева.  \r\nУнгарският премиер е отбелязал, че авторът на книгата познава добре политиката на унгарското правителство и е благодарил за нейното популяризиране зад граница. Георги Марков е подчертал пред министър-председателя на Унгария, че книгата е била успешно представена във Варна, Поморие, Казанлък, Дупница и предстои това да стане и в други градове през ноември.  \r\nНа срещата е присъствал и вицепремиерът Шандор Пинтер.", "date": "2019.10.16", "title": "Народният представител Георги Марков се срещна в Будапеща с премиера на Унгария Виктор Орбан по повод книгата си „Феноменът Виктор Орбан“"}
{"url": "http://www.focus-news.net/news/2019/10/16/2709160/afp-erdogan-shte-se-sreshtne-s-putin-v-rusiya-za-da-obsadyat-operatsiyata-v-severna-siriya.html", "text": "Турският президент Реджеп Тайип Ердоган ще проведе разговор със своя руски колега Владимир Путин на 22 октомври във връзка с военните действия в Северна Сирия, предава  AFP , като се позовава на източници в президентството в Анкара и в Москва. \r\nДвамата ще се срещнат в черноморския курортен град Сочи в среща, която ще продължи един ден.  \r\nПутин е поканил Ердоган за „работна среща в близките дни“, която според руското президентство е била приета.  \r\n \r\n  Теодор Пенев", "date": "2019.10.16", "title": "AFP: Ердоган ще се срещне с Путин в Русия, за да обсъдят операцията в Северна Сирия"}
{"url": "http://www.focus-news.net/news/2019/10/16/2709099/normalna-e-patnata-obstanovka-v-oblast-burgas.html", "text": "Нормална е пътната обстановка в област Бургас. Това съобщиха за  Радио „Фокус“ – Бургас . Движението е спокойно, пътната настилка е суха. Агенция „Пътна инфраструктура“ припомня, че до 21 декември са въведени две ограничения на територията на областта, които са в сила за моторните превозни средства над 10 тона. Едното е в сила по пътя Варовник – Вълчаново ханче от км 22+400 до 39+300, а другото важи за движението по пътя Черница – Сунгурларе – Чубра. Двете ограничения са въведени поради стесняване на пътните платна в посочените участъци. Движението е интензивно по пътя Поморие – Слънчев бряг, по автомагистрала „Тракия“ в участъка Бургас – Карнобат, както и по пътя Бургас – Созопол в района на Военноморската база. Натоварен е трафикът и по входно-изходните пътни артерии на град Бургас – в района на пътен възел „Юг“ и по пътната отсечка Бургас – кв. „Банево“. В централната градска част движението е интензивно по някои участъци от булевардите „Стефан Стамболов“, „Демокрация“ и „24-ти Черноморски пехотен полк“. \r\nДеница ДИМИТРОВА", "date": "2019.10.16", "title": "Нормална е пътната обстановка в област Бургас"}
{"url": "http://www.focus-news.net/news/2019/10/16/2709100/aktsenti-v-sutreshniya-blok-dobro-utro-balgariya-po-radio-fokus-na-17-oktomvri.html", "text": "След стартиралата турска операция в Сирия основателно изниква въпросът има ли реална опасност от нова бежанска вълна към Европа, която очаквано няма да подмине България. На този фон - какъв е капацитетът на бежанските центрове у нас и готова ли е страната ни да поеме поредна евентуална бежанска вълна? Темата ще коментираме с Димитър Киров, директор Дирекция „Качество на процедурата за международна закрила“ в Държавната агенция за бежанците (ДАБ).  \r\nСлед поредицата топли дни, докога ще се радваме на хубавото време? Повече за прогнозата ще ни каже дежурният синоптик от НИМХ.  \r\nВ минутите след 09.00 часа от Ливия Нинова от  Радио „Фокус“-Пирин  ще научим в аванс за програмата, която Община Гоце Делчев е предвидила по повод 107-та годишнина от своето освобождение.  \r\n \r\n Местни избори 2019: \r\nВ предизборното ни студио ще насочим поглед към един от „младите“, но динамично развиващи се столични райони- „Студентски“. Какво се постигна дотук и какво остава като ангажимент за следващ мандат? Отговорите търсим от кмета на района „Студентски“ и кандидат за нов мандат Димитър Дилчев.  \r\n \r\n Тези и още теми - в сутрешния блок   на   от 06.00 до 10.00 часа, с водещ Виктория Месробович - Кувенджиева.", "date": "2019.10.16", "title": "Акценти в сутрешния блок „Добро утро, България“ по Радио „Фокус“ на 17 октомври"}
{"url": "http://www.focus-news.net/news/2019/10/16/2709097/mestni-izbori-2019-milko-panov-bsp-da-si-kmet-na-novi-iskar-oznachava-da-rabotish-za-horata.html", "text": "\"Доста мислих какво да кажа, но сред приятели и вкъщи може да се говори лесно. Истината е, че да си кмет означава да работиш много\", така започна обръщението си кандидатът за кмет на район \"Нови Искър\" Милко Панов. Това съобщиха от пресцентъра на  БСП - София . Той говори пред граждани по време на представянето на кандидатите от района за кметове и общински съветници. На събитието присъстваха лидерът на БСП - София и водач на листата на социалистите за общински съветници Калоян Паргов, кандидатите за общински съветници от листата на БСП Михаил Ставрев, Атанас Минев и Иван Пешев, кандидатите за кметове на кметства - Пламен Борисов, на Чепинци, Стилиан Каприев, на Световрачене, Йорданка Пенкова, на Мировяне, Илиян Игнатов, на Негован, Кирил Георгиев, на Локорско, Катя Василева, на Кътина и Николай Нодков, на Балша. Гости бяха заместник-председателят на НС на БСП Кирил Добрев и народният представител доц. д-р Николай Цонков, както и кандидатът на БСП за кмет на район \"Люлин\" Май Александрова. \r\nМилко Панов призна, че не е толкова лесно решението да се кандидатираш за кмет, изисква се сила, кураж, опит и подкрепа. \"Да си кмет означава, че трябва да спечелиш доверието на хората и да работиш за тях\", добави той. Кандидатът на БСП беше категоричен, че е нелепо в 21 век, когато говорим за развитието на метрото, да има райони без канализация и водоподаване. \"Ние нямаме нормален градски транспорт. А не трябва да се забравя, че Нови Искър и прилежащите крайградски села са част от София, каза Панов. - Не мога да си позволя да разочаровам моите приятели, колеги, съученици, това са хората, сред които съм израснал. Не може да допуснем това, което се случва от години в района ни. Имаме визия как да се справим с проблемите\", категоричен е кандидатът за кмет на левицата. \r\n Водачът на листата на БСП за общински съветници Калоян Паргов  предаде поздрави на хората от името на гражданския кандидат за кмет на София Мая Манолова. \"Тя е гласът на народа. Заедно ще се борим със статуквото, с модела на сегашното управление\", каза Паргов. Той призова хората да подкрепят, освен Милко Панов, и кандидатите за кметове на населени места, както и листата за общински съветници на БСП. \"За да може да работи добре Столична община, трябва да имаме мнозинство в общинския съвет. Трябват професионалисти и експерти, категоричен беше Калоян Паргов. - Всички обещават. Ние предлагаме прозрачност. Трябва да знаете къде отиват парите ви. Предлагаме професионализъм, за да няма повече недомислици като ул. \"Граф Игнатиев\", допълни председателят на БСП - София. \"Ние ще питаме хората. И преди искахме да питаме хората, но колегите от ГЕРБ ни спряха. Пари има, трябва да се използват правилно. Със същите пари, ние можем да направим повече неща, по-бързо и по-качествено. Грижата за гражданите е на първо място\", завърши обръщението си той.", "date": "2019.10.16", "title": "Местни избори 2019: Милко Панов, БСП: Да си кмет на Нови Искър означава да работиш за хората"}
{"url": "http://www.focus-news.net/news/2019/10/16/2708785/pregled-na-osnovnite-temi-v-svetovniya-pechat-agentsiya-fokus.html", "text": "Новата позиция на Русия на фона на турската операция \"Извор на мира\", намаляването на рибата в Черно море заради климатичните промени и разработването на нова китайска ракета, която може да изпрати хора на луната са сред темите на световния печат. \r\n*** \r\n \r\n Руските войски заеха позиция в Сирия между правителствената армия и подкрепяните от Турция сили, запълвайки празнотата, създадена от напускането на американските войски и демонстрирайки ролята на Кремъл като силен посредник в многостранния конфликт в арабската страна, пише американският вестник  The Wall Street Journal \r\nМинистерството на отбраната на Русия заяви, че въоръжените му сили патрулират по линията между турската и сирийската армии във и около град Манбиж. Американските сили са напуснали града, каза американски военен говорител като част от общото изтегляне от Североизточна Сирия. \r\nСлед като си партнираха със САЩ в кампанията срещу Ислямска държава, кюрдските бойци се опитаха да се защитят от турската офанзива, като сключиха съюз с Русия и подкрепяното от Иран правителство на сирийския президент Башар Асад. Подробностите на споразумението не са ясни, но сирийските военни конвои започнаха да се придвижват в североизточната част на страната, където армията имаше незначително присъствие от началото на гражданската война. \r\nТова оттегляне създаде възможност за Москва, за да покаже разширяващото й се влияние в регион, доминиран от десетилетия  от американците, но сега загубен след изтеглянето, наредено от  президента Тръмп, на американските войски от Сирия и заявеното му желание да се оттегли от Близкия изток. \r\n„Руснаците мислят за себе си като за естествен играч в геополитиката на региона“, казва Малик Далан, саудитски юрист и старши сътрудник в Центъра за руски и евразийски изследвания в Харвардския университет. \r\nПрезидентът на Русия Владимир Путин прояви готовност да поддържа свои приятелства със съюзници на САЩ, както и с техните противници. Руският президент е развил силни връзки не само с президента на Сирия Башар Асад, но и с президента Реджеп Тайип Ердоган на Турция, страна -член на НАТО. \r\nВъв вторник Путин пристигна в столицата на Обединените арабски емирства Абу Даби, където руските представители заявиха, че планират да подпишат 10 инвестиционни споразумения на стойност 1,3 милиарда долара. Русия подписа сделки на стойност милиарди долари ден по-рано в Саудитска Арабия, дългогодишен съюзник на САЩ, който от десетилетия е противник на Москва в Студената война.  Шумът от сключване на тези сделки идва на фона на борбата на  традиционните съюзници на САЩ като Саудитска Арабия с усилията на Тръмп да намали ролята на Вашингтон в региона. \r\nИзтеглянето на американските войски в Сирия проправи пътя за турската офанзива. Ердоган заяви, че Турция е завладяла значителна територия в Сирия, седмица след като започна военна офанзива, която предизвика глобална негативна реакция и принуди десетки хиляди хора да избягат от домовете си. \r\nЕрдоган заяви във вторник, че турските войски сега контролират хиляда квадратни километра територия в Североизточна Сирия и ще продължат да напредват в кампанията за осигуряване на около 10 пъти по-голяма зона между Манбиж и иракската граница. \r\nСпециалният пратеник на Русия за кризата в Сирия Александър Лаврентиев заяви, че Москва ще предотврати избухването на сериозни конфликти между сирийските и турските войски. \r\nПоследната фаза на осемгодишния сирийски конфликт заплашва да отприщи нова вълна от военни бежанци. \r\nОколо 450 души са преминали границата от Сирия през последните два дни, според властите в Северен Ирак. Те се подготвят за приток на до четвърт милион души, след като САЩ се изтеглят от позиции в Североизточна Сирия. \r\nНашествието на Турция вече е изселило около 130 000 души от домовете им в Североизточна Сирия, откакто започна преди седмица. Мнозинството са останали в страната, отдалечавайки се от границата и търсейки убежище от боевете. \r\n*** \r\n \r\n  Глобалните климатични промени също имат своето влияние върху Черно море. Измина повече от месец, откакто беше отменена забраната за риболов, но рибарите в Черно море все още очакват голям улов. Експертите свързват това с по-високите температури на водата, пише електронното издание на турския вестник  Sabah . \r\nРибните пазари изобилстват с различни видове риба, но количеството остава малко, което тласка допълнително цените нагоре и тревожи рибарите, търговците и потребителите. \r\nРибарите са разочаровани от улова на бонито, който носи приходи и намалява надеждите им за новия сезон на европейската хамсия, малка риба, популярна в турската кухня. \r\nЧерно море е дом на големи пасажи хамсия, но тъй като водите все още са топли и риболовният сезон преминава бързо, приходите им може да забележат спад тази година. \r\nСонер Билен, доцент във Факултета по рибно стопанство на университета в Кастамону, заяви, че няма начин за „ефективен“ риболов в Черно море тази година, освен ако няма промяна в температурите. \r\nВ обръщение пред Anadolu Agency (AA) Билен заяви, че текущите температури се колебаят между 19 и 21 градуса по Целзий, много над температурите за редовния сезон между 10 и 12 градуса по Целзий. \r\nТой каза, че наблюденията показват дългосрочно повишаване на температурите, които би трябвало да са около  6 градуса по Целзий, не са достигнали това равнище през тази година. \r\n„Забелязахме внезапно, извънредно повишаване на температурите и това се отрази на всички видове. Температурата трябва да е 7 градуса по Целзий, за да може рибата да расте, но през повечето време беше около 12 градуса. Видове като хамсия и сардина не можаха да образуват своите пасажи и следователно това доведе до по-малкия улов“, каза той. \r\nБилен обясни още, че хранителната пирамида в Черно море е била нарушена поради покачващите се температури. \r\n„В Черно море има много риба, от бонито до хамсия, но тя е разпръсната. Така че не е възможно да ги хванете с мрежи. Ако температурите не се понижат, не можем да очакваме много от риболова“, каза той. \r\nПромените в климата също изиграха огромна роля при бедствия като наводнения и свлачища в по-широкия регион на Черно море тази година. \r\nЗа последните 40 години температурата на водата в Черно море през лятото е била средно 19 градуса по Целзий. Но тази година температурата на водата е достигнала до 26 градуса по Целзий, нарушавайки атмосферния баланс. Това изкривяване е увеличило валежите в региона, като в резултат хиляди хора са загубили домовете си. \r\nДиректорът по метеорология в Трабзон Абдула Джейлан заяви пред информационна агенция „Делмирьорен“,  че поради обилните валежи в региона, почвата е погълнала цялата вода, а продължаване на обилните валежи може да причини нови свлачища. \r\nПрофесор Осман Бекташ от Техническия университет Карадениз също се съгласи, че внезапната промяна в температурата причинява обилни валежи в Черноморския регион. \r\n„Според научните изследвания, направени през последните няколко години, Източното Черноморие се затопля повече от Западно Черно море в резултат на глобалните промени в климата. Това доведе до повече валежи и наводнения, вредни на живота и имуществото“, каза Бекташ. \r\nБилен каза, че Турция все още има късмет за риболова, особено за европейската хамсия. \r\n„Това е вид, който може да бъде уловен най-добре в турските води. Черно море има два различни вида хамсия и единият с пасажи между Трабзон и Грузия, а другият мигрира между Трабзон и Русия и пътува по румънските и български брегове, преди да се върне в Турция“, обясни той. \r\n„Тя достига размера, подходящ за улов, само когато е в турски води и при правилните обстоятелства можете да хванете 200 000 тона хамсия. Около 60 000 тона от това се използват за производство на масло и брашно. В известен смисъл допринася също индиректно за икономиката“, добави Бекташ. \r\nТуран Акин, който ръководи риболовна кооперация в Еврение, черноморски рибарски град в Кастамону, заяви, че местните рибари страдат от липса на бонито и хамсия. \r\n„Бонито беше обилно в средата на август всяка година, но рядко го улавяме, въпреки че мина повече от един месец [след отмяната на забраната]. Хамсията е по-рядка“, оплака се той. \r\n*** \r\n \r\n Предварителните изследвания на новото поколение ракети, носещи пилотирани космически кораби в Китай, приключи успешно, проправяйки пътя към следващите стъпки на китайската космическа програма, според  China Space News , водещия вестник в космическата индустрия на страната. \r\nВестникът съобщи наскоро, че резултатите от изследванията са прегледани и одобрени в сряда от Китайската космическа агенция, отговаряща за космическите дейности на нацията. Експерти от агенцията заявиха, че резултатите ще бъдат приети при изследването и разработването на новата ракета-носител, която все още няма име. \r\nСпоред доклада новата ракета се проектира в Китайската академия за технологии за изстрелване на спътници в Пекин. Основното й тяло ще бъде високо 87 метра, което означава, че ще бъде почти два пъти по-високо от Long March 5, в момента най-голямата от ракетите в Китай. \r\nГигантската ракета ще тежи около 2200 метрични тона, почти тройно повече от Long March 5. Това ще даде възможност на ракетата да издигне 25-тонен космически кораб в лунна трансферна траектория, посочва изданието. \r\nСлед това изследователите и инженерите ще влязат в подробна фаза на проектиране и ще продължат да подобряват техническия план на ракетата, пише изданието. \r\nКитай прави голяма пътна карта за своите пилотирани лунни програми. Максималният капацитет обаче на всяка съществуваща китайска ракета за траектория на лунния трансфер - портата за космически кораби до Луната - е само 8 тона, което е напълно достатъчно за роботизирани мисии. За да изпълнят пилотираните мисии, китайските учени трябва да разработят по-мощна ракета, която да транспортира пилотирания космически кораб от ново поколение, обясни изданието.", "date": "2019.10.16", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/16/2708784/predstoyashti-sabitiya-v-stranata-za-16-oktomvri-agentsiya-fokus.html", "text": "*** \r\n \r\nОт 10.00 часа пред Паметника на българския летец до сградата на Народното събрание президентът Румен Радев ще приеме почетния караул по случай Празника на авиацията и Българските военновъздушни сили.  \r\n \r\n \r\n*** \r\n \r\nОт 15.00 часа в сградата на Президентството на бул. „Дондуков“ № 2 президентът Румен Радев ще се срещне с премиера на Камбоджа Хун Сен.  \r\n \r\n \r\n*** \r\n \r\nОт 10.00 часа ще се проведе заседание на Министерски съвет. \r\n \r\n \r\n*** \r\n \r\nВ 12.00 часа в сградата на Министерски съвет министър-председателят Бойко Борисов и премиера на Кралство Камбоджа Хун Сен ще дадат съвместна пресконференция. \r\n \r\n \r\n*** \r\n \r\nОт 13.30 часа в Зала „Сердика“ на Гранд Хотел „София“ на ул. „Гурко“ № 1 ще се проведе пресконференция за старта на Националната седмица на достъпа до добра храна 2019 г. Инициативата е под патронажа на госпожа Десислава Танева – министър на земеделието, храните и горите.  \r\n \r\n \r\n*** \r\n \r\nОт 11.30 часа в Министерство на здравеопазването министър Кирил Ананиев ще се срещне с протестиращите медицински специалисти.  \r\n \r\n \r\n*** \r\n \r\nОт 18.30 часа в „Мултивак България Продакшън“ ЕООД (ул. \"Валери Петров\" 10, 2227 Божурище) Представителството на Бавария в България ще връчи за девети път своята награда. \r\nОт 19.00 часа е официалното откриване, на което ще присъства Лъчезар Борисов – заместник-министър на икономиката на Република България. \r\n \r\n \r\n \r\n \r\n*** \r\n \r\nОт 11.00 часа на площадката пред Моста на влюбените /от страната на НДК/ ще бъдат пуснати 1200 розови балона в памет на жените, които всяка година губят битката с рака на гърдата. В събитието ще участват г-жа Йорданка Фандъкова - кмет на Столична община, д-р Гергана Коларова - изпълнителен директор на Първа САГБАЛ „Света София“, Нана Гладуиш - основател на Фондация „Една от 8“, Зоя Паунова - изпълнителен директор на АстраЗенека България, Георги Руйчев - изпълнителен директор на Български форум на бизнес лидерите  и други представители на партньорите на кампанията. \r\n \r\n \r\n*** \r\n \r\nОт 10.00 часа военнослужещи от ВВС ще поднесат венци и цветя пред Паметника на летеца пред Народното събрание. \r\nВ 11.30 часа в театър „Българска армия“ ще бъде представена изложба с фотографии на служители от ВВС. \r\nОт 12.00 часа в театър „Българска армия“ ще започне тържествено събрание-концерт, посветено на празника на ВВС. \r\n \r\n \r\n \r\n*** \r\n \r\nОт 09.00 часа в Интер Експо център зала „Витоша“ ще се проведе Втора международна конференция за индустриални имоти. \r\n \r\n \r\n*** \r\n \r\nОт 11.00 часа в Зала София на Гранд Хотел София ще бъде представен брой 19 на Юридически барометър. \r\n \r\n \r\n \r\n*** \r\n \r\nОт 09.30 часа VI състав на Специализирания наказателен съд ще гледа делото срещу Станислав Ч., Дойчин Д., Петър Б., за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 10 състав на Специализирания наказателен съд ще гледа дело срещу Цветомир М., Бойко Г., Емил Н., Желязко Н., Кирил К, Янчо Я., Янко Н., Янчо Х., Людмил Р. за контрабанда. \r\n \r\n \r\n \r\n*** \r\n \r\nОт 10.00 часа VIII състав на Специализирания наказателен съд ще гледа дело срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С., Славияна В., за организиране и ръководене на организирана престъпна група.  \r\n \r\n \r\n*** \r\n \r\nОт 10.00 часа Специализирания наказателен съд ще гледа дело срещу Никола Г., Първан С., Манчо К., Неда Б. за организиране и ръководене на организирана престъпна група. \r\n \r\n \r\n*** \r\n \r\nОт 11.00 часа XVI състав на Специализирания наказателен съд ще гледа дело срещу Крум К., Мирослав Е., Свилен Г., за организиране и ръководене на организирана престъпна група.  \r\n \r\n \r\n \r\n*** \r\n \r\nОт 14.00 часа VI състав на Специализирания наказателен съд ще гледа дело срещу  Петко С., Иван Й., Кристиян Д., Габриел Б., Борислав Й., Димитър Б., Вергил С., Ангел А., Калчо С., Борислав А., Валери В., Васил И., Васил С., Илия У., Красимир П., Петър С., Сотир П., Стефан Г., за образуване и ръководене на организирана престъпна група.  \r\n \r\n \r\n \r\n \r\n*** \r\n \r\nОт 10.30 часа 34-ти състав на Софийския градски съд ще гледа делото срещу Лазар Л., Дончо А. и Илиана З. за безстопанственост в особено големи размери. \r\n \r\n \r\n \r\n*** \r\n \r\nОт 10.00 часа в кабинет № 218 в Клиниката по дерматология на ВМА ще се консултират безплатно пациенти, страдащи от акне. \r\n \r\n \r\n \r\nОт 10.00 часа в НДК ще бъде открито специализираното изложение „Стройко 2000“. \r\nОт 18.30 часа в литературен клуб „Перото“  ще се проведе индиго среща с Хосе Оливер и Белослава Димитрова. \r\n \r\n \r\n \r\n*** \r\n \r\nОт 18.00 часа в Унгарския културен институт ще бъде открита фотодокументална изложба „Унгарски следи в Шумен“. \r\n \r\n \r\n*** \r\n \r\nОт 18.00 часа в Националния археологически институт с музей към БАН ще бъдат открити 30-ите Дни на японската култура в България с археологическа изложба „Яйои“. \r\n \r\n \r\n*** \r\n \r\nОт 16.00 часа в Изпълнителната агенция за насърчаване на малките и средни предприятия ще се проведе първият онлайн семинар от серията  SMEs Webinars под надслов „Изкуството на продажбите“. \r\n \r\n \r\n*** \r\n \r\nОт 18.30 часа в Камерна зала „Академик“ на Националния студентски дом ще бъде представен сборникът „Времето е наше?“, посветен на 30-годишнина от 1989 г. и българския преход. \r\n \r\n \r\n \r\n \r\n*** \r\n \r\nОт 19.30 часа от площад „Ал. Невски“ ще отпътува отпътува \"Double Decker Bus\" с бранд \"TOURFORMANCE\". \r\n \r\n \r\n \r\n*** \r\n \r\nОт 19.00 часа в НДК ще се проведе клавирен рецитал на Антонина Бонева и пианиста Теодор Пазов. \r\n \r\n \r\n \r\n*** \r\n \r\nОт 19.00 часа в зала „Надежда“ на столичната библиотека ще бъде представена стихосбирката „Приятелят, когото нямам“ от Мартин Спасов. \r\n \r\n \r\n*** \r\n \r\nОт 19.00 часа в Espace PORT A център на ул. „Триадица“ №5 Гражданската инициатива за обществен и релсов транспорт ще проведе събитието „Софийски жп/релсови възможности и транспортни решения“. \r\n \r\n \r\n*** \r\n \r\nОт 19.00 часа в Мултимедийния център на БТА – бул. “Цариградско шосе“ № 49 световно известният музикант Теодосий Спасов ще връчи най-високите сертификати на Университета Кеймбридж за владеене на английски език на ученици от „Училища за Европа“. \r\n \r\n \r\n \r\n \r\n*** \r\n \r\nОт 19.30 часа в Аулата на Ректората ще се проведе концертът „Шалюмо – изгубената любов“. \r\n \r\n \r\n*** \r\n \r\nОт 13.00 часа в Централата на ЮНЕСКО ще бъде открита изложба по повод 150-та годишнина на БАН.  \r\n \r\n \r\n \r\n \r\n*** \r\n \r\nОт 09.30 часа в зала № 1 на Районен съд Асеновград ще се гледа дело срещу Никола Х. за присвояване на чужди движими вещи. \r\n \r\n \r\n*** \r\n   \r\nВ 08:45 часа на пешеходната пътека, свързваща ул. \"Христо Ботев\" и ул. \"Фердинандова\" (тази откъм Лафка) общински съветници в листата на ПП „Движение България на гражданите“ ще проведат кампания \"Пазители на пешеходците\" . \r\n \r\n \r\n*** \r\n    \r\nВ 18.00 часа в Градска художествена галерия „Дечко Стоев” в Поморие ще бъде открита изложбата живопис „Откровения“ с творби на Георги Скумов.  \r\n \r\n \r\n*** \r\n \r\nОт 10.00 часа в Голяма зала на Общината Териториална организация на Съюза на слепите – Велико Търново ще отбележи своята 40-годишнина с празничен концерт. \r\n \r\n \r\n*** \r\n \r\nОт 11.00 часа в ДГ „Пролет“ ще се проведе Читателски клуб на тема: „Есента дойде \r\n \r\n \r\n*** \r\n \r\nОт 18.00 часа в РБ „Захарий Княжески“ журналистът Анатоли Петров представя новата си книга „Владимир Висоцки и България“. \r\nОт 19.00 часа в Кукления театър ще се проведе концерт на НУМСИ „Христина Морфова. \r\n \r\n \r\n*** \r\n \r\nОт 12.30 часа в Спортен комплекс „Никола Петров“ ще бъде открита обновената зала по бокс.  \r\n \r\n \r\n*** \r\n \r\nОт 18.30 часа в НЧ „Напредък-1869“ ДКТ „Васил Друмев“ - Шумен представя спектакъла „Бихте ли слезли от жена ми“ от Андрей Калудов. С участието на Мая Бежанска, Васил Драганов и др \r\n \r\n \r\n*** \r\n \r\nОт 19.00 часа в Дома на културата ще бъде представена театралната постановка „Мемоарите на един Въргал“. \r\n \r\n \r\n \r\n*** \r\n \r\nОт 10.00 часа в Регионална библиотека „Дора Габе“ ще се проведе Европейска седмица на програмирането. \r\nОт 19.00 часа в Драматичен театър „Йордан Йовков“ ще бъде представен спектакълът „Вампир“. \r\nОт 19.00 часа в Концертна зала „Добрич“ ще бъде представен мюзикъл „Мене ме, мамо, змей люби“. \r\n \r\n \r\n \r\n*** \r\n \r\nОт 13.30 часа ще се проведе проверка в района на 21-ви км на АМ „Хемус“ във връзка с операция на ТИСПОЛ. На място ще има представител на „Пътна полиция“. \r\n \r\n \r\n \r\n*** \r\n \r\nОт 17.00 часа в библиотека „Искра“ ще бъде реализирана проявата „Представяне на Тунис“ в рамките на проекта „Взаимопомощ“. \r\n \r\n \r\n \r\n*** \r\n \r\nОт 09.00 часа Музеят в Крумово – Филиал на Националния военноисторическия музей ще работи с вход свободен по случай Празника на авиацията и Военновъздушните сили на Република България. \r\n \r\n \r\n*** \r\n \r\nОт 17.30 часа  в Художествената галерия ще бъде открита изложбата  „Десталинизацията – дилемата на едно противоречиво десетилетие (1953-1964) с помощта на Държавна агенция „Архиви“ и Националния музей на българското изобразително изкуство. \r\n \r\n \r\n \r\n*** \r\n \r\nОт 19.00 часа в зала „Арена Асарел“ Националният музикален театър ще гостува с оперетата „Българи от старо време“. \r\n \r\n \r\n \r\n*** \r\n \r\nОт 19.00 часа в Драматично-куклен театър „Иван Радоев“ ще се състои премиерата на спектакъл „Серьожа е много тъп“ от Дмитрий Данаилов. \r\n \r\n \r\n \r\n*** \r\n \r\nОт 09.30 часа в Зала № 1 на Пловдивския районен съд ще се гледа делото срещу Росен Ж. за нанасяне на средна телесна повреда.  \r\n \r\n \r\n \r\n*** \r\n \r\nОт 09.30 часа в Зала № 10 ще се гледа дело срещу Йордан С., Марин П., Александър К. и Александър Д. за отнемане на чужди вещи на обща стойност 457 352 лева. \r\n \r\n \r\n*** \r\n \r\nОт 11.30 часа в Пивоварница „Каменица“ на бул. „Източен“ № 69 ще може да бъде разгледана Пивоварницата – инициативата е част от Националната бирена академия. \r\n \r\n \r\n*** \r\n \r\nОт 18.00 часа в Регионалния етнографски музей ще се проведе музикално-поетична вечер и премиера на книгата „Танц върху жарава“ на Мариана Ангелова. \r\n \r\n \r\n*** \r\n \r\nОт 18.00 часа в Градска художествена галерия „Дечко Стоев“ ще бъде представена изложбата „Откровения“ наа Георги Скумов. \r\n \r\n \r\n*** \r\n \r\nОт 11.00 часа в двора на Флотската кула на ул. „Тодор Минков“ 12 ще се проведе военен ритуал по случай откриването на паметна плоча на първия командващ Българския военен флот и основател на Морското училище капитан-лейтенант Александър Конкевич. \r\n \r\n \r\n*** \r\n \r\nОт 18.00 часа в Историческия музей ще бъде открита представителна екпозиция от Художествения фонд на Министерство на външните работи „Дипломация и изкуство“. \r\n \r\n \r\n*** \r\n \r\nОт 16.00 часа в Регионална библиотека „Николай Вранчев“ ще бъде открита фотографска изложба на Вени Огнянов „Природен свят“. \r\nОт 18.00 часа в Народно читалище „Кирил Маджаров – 1866“ ще се проведе честване на 100 години от рождението на Димитър Димов. \r\nОт 19.00 часа в Родопски драматичен театър „Николай Хайтов“ ще бъде представен спектакълът „Дванадесетата нощ“. \r\n \r\n \r\n \r\n*** \r\n \r\nОт 16.00 часа в парк „Артилерийски“ в близост до ул. „Одринска епопея“ ще бъде направена първата копка на скейтпарка. \r\n \r\n \r\n \r\n*** \r\n \r\nОт 18.00 часа в Западната зала на Художествената галерия ще бъде представена изложбата „Васил Маринов 1879-1943 г.“ \r\n \r\n \r\n*** \r\n \r\nОт 10.30 часа на площада на Стражица ще бъде открит VIII-я Фестивал на житената питка. \r\n \r\n \r\n*** \r\n \r\nОт 11.00 часа  в залата на втория етаж на Община Хасково ще се проведе пресконференция на тема „Музикални дни – проф. Недялка Симеонова.“ \r\n \r\n \r\n*** \r\n \r\nОт 13.00 часа в Музея на бойната слава ще бъде открита експозиция, посветена в памет на майор Георги Атанасов.", "date": "2019.10.16", "title": "Предстоящи събития в страната за 16 октомври (Агенция „Фокус“)"}
{"url": "http://www.focus-news.net/news/2019/10/16/2709102/usloviyata-za-patuvane-vav-velikotarnovska-oblast-sa-normalni.html", "text": "Натоварен е трафикът в централната градска част на Велико Търново в края на работния ден, предаде  репортер на  Радио „Фокус” – Велико Търново . По-интензивно е движението по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона са нормални. Настилките – сухи, времето –слънчево и ясно. Отворен за движение е Прохода на Републиката. Въпреки това там остава в сила предупреждението за опасност от падащи камъни. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище yчастък от път Царски извор – Драганово, обходният маршрут е през село Сушица. В едната лента се извършва движението на път III-403 Сухиндол-Павликени. \r\n \r\nРени АТАНАСОВА", "date": "2019.10.16", "title": "Условията за пътуване във Великотърновска област са нормални"}
{"url": "http://www.focus-news.net/news/2019/10/16/2708788/avstralietsat-dzhok-polfriyman-napusna-obshtezhitieto-v-busmantsi-obzor.html", "text": "Джок Полфрийман напусна общежитието в Бусманци. До предсрочното му освобождаване се стигна, след като тричленен състав на Апелативния съд разгледа жалбата на Полфрийман срещу решение на Софийски градски съд, който не уважи молбата му за предсрочното условно освобождаване. Апелативните магистрати обаче намират жалбата за основателна, като според тях са налице законови основания за предсрочно условно освобождаване на австралийския гражданин. Наказанието му е съкратено с 6 години и 10 месеца.  \r\nПо-рано днес  министърът на вътрешните работи Младен Маринов , заяви че процедурата по настаняването на Полфриймън на външен адрес е в ход. „Вчера адвокатът на Полфриймън е внесъл искане да бъде освободен от дома в Бусманци и да бъде настанен на външен адрес. Процедурата е в ход, трябва да се изпълнят определени изисквания, за да се случи това. Днес очаквам доклад на директора на дирекция \"Миграция\" дали всички тези условия са изпълнени\", заяви още Маринов. \r\nВъв връзка с призива на Лозан Панов Джок Полфрийман да бъде освободен и на въпрос дали ще се случи това  премиeрът Бойко Борисов  пред журналисти отговори: Щом висшия съдия го е казал. Веднага съм съгласен със съдиите. Така съм обучен, че каквото се произнесе висшия съдия да се съгласявам с него и да не го коментирам\". \r\nНа специален брифинг за медиите  директорът на Дирекция „Миграция“ в МВР старши комисар Николай Николов  каза, че Джок Полфрийман ще бъде освободен днес до края на деня, но той има забрана да напуска страната. „Процедурата е такава: издадена е заповед за ежеседмично явяване в Районно управление на МВР. Заповедта за експулсиране е спряна поради забрана за напускане на страната. Джок Полфрийман ще трябва да се явява ежеседмично в Районно управление на МВР до отпадане на забраната за напускане на страната“, допълни още Николов.  \r\n \r\nСНИМКА: Военна академия \"Г. С. Раковски\", 15 октомври 2019  \r\nЗапочна инициираното от Красимир Узунов набиране на средства за изграждане на храм-паметник „Свети Георги Победоносец“ във Военната академия „Г.С. Раковски“ (ОБЗОР) \r\n \r\nЗапочна инициираното от Красимир Узунов набиране на средства за изграждане на храм-паметник „Свети Георги Победоносец“ във Военната академия „Г.С. Раковски“.. Стана ясно, че инициативата е започнала в памет на основателя на Агенция и Радио \"Фокус\" Красимир Узунов. Инициативният комитет, със съпредседатели генерал о.р. ген. Константин Попов, председател на комисията по отбрана в 44-то Народно събрание и Йорданка Фандъкова, кмет на Столична община, за изграждането на мемориала във Военна академия „Г. С. Раковски“ бе учреден на 17 януари 2017 г. Сдружение „Единение“ е юридическо лице с нестопанска цел за осъществяване на общественополезна дейност беше регистрирано на 5 юли 2017 г. То бе създадено с цел да събере средства посредством дарителска кампания за изграждането на храм-паметник за почитане на загиналите български воини от Първата световна война. Сдружението взе решение да се организира широка медийна и информационно-нагледна кампания за реализирането на този патриотичен акт на възхвала и преклонение пред подвига и саможертвата на воините, дали живота си за България. В интервю за  Агенция „Фокус“  генерал Константин Попов подчерта, че идеята за изграждането на паметника е била на президентът на Агенция и радиоверига „Фокус“ Красимир Узунов и посочи, че за това трябва да му се отдаде заслуженото. Мястото, на което ще бъде изграден паметникът, е предоставено от Министерството на отбраната, като е осветено от Негово Светейшество българския патриарх. Паметникът има готов проект, който все още не е остойностен. Ще бъде изготвена количествена стойностна сметка с абсолютна отчетност за всеки един лев в какво е вложен, кой е изпълнителят, кой е участвал. Попов посочи, че наистина се търси и това е наистина важното: което идва и от Красимир Узунов и като завет, Нека да почетем тези герои, които са загинали в Първата световна война преди 100 години. Генералът апелира да почетем паметта на всички тези десетки хиляди, които са загинали по бойните еполета и не са опяти, на ранените, на хора, които са страдали изключително много, обединени от една обща кауза. Той допълни, че посланието на храм-паметника „Свети Георги Победоносец“ е за единение, като посочи, че  ние трябва да оставим нещо добро за тези, които идват след нас. По думите на Попов трябва да има и единение между народ и армия и призова да бъдем добри един към друг, да можем да работим и съграждаме заедно, а не да се отдаваме на критики само, на лоши думи. Генерал Попов отправи апел към граждани и политици да се присъединят и да дарят за изграждането на паметника, за да може после с гордост да заявят на децата си, че в създаването на този монумент, участие имат и те. \r\n \r\nБанкови сметки, разкрити за провеждане на дарителска кампания за събиране на средства за изграждането на храм-паметник \"Св. Георги Победоносец\": \r\nБанка: „Експресбанк“ АД \r\nBIC: TTBBBGSF \r\n- в лева: \r\nIBAN: BG59TTBB94001528321333 \r\n- в евро: \r\nIBAN: BG05TTBB94001528321335 \r\n- в долари: \r\nIBAN: BG44TTBB94001528322088 \r\n \r\nТеодора ПАВЛОВА", "date": "2019.10.16", "title": "Австралиецът Джок Полфрийман напусна общежитието в Бусманци (ОБЗОР)"}
{"url": "http://www.focus-news.net/news/2019/10/16/2708786/daily-mail-prezidentat-na-bfs-podade-ostavka-po-nastoyavane-na-premiera-plovdivska-grupirovka-e-vinovna-za-rasistkite-proyavi.html", "text": "Президентът на Българския футболен съюз  подаде оставка от позицията си, след като футболисти на Англия бяха подложени на шокиращи расистки скандирания и маймунски звуци  в София в понеделник вечерта, пише английския вестник  Daily Mail \r\nНовините дойдоха само часове, след като премиерът на България поиска ръководителят на БФС да се оттегли, като обяви, че правителството ще замрази всички отношения с БФС, включително ще им откаже каквото и да е финансиране, докато Борислав Михайлов не си отиде. \r\nМеждувременно офисите на БФС бяха щурмувани от 30 униформени полицейски служители. Целта на операцията тепърва ще бъде оповестена, въпреки че източници, запознати със случая, казват, че служителите са търсили документи, свързани с някои български рефери. \r\nТова развитие идва часове, след като Борис Джонсън осъди расизма и призова УЕФА да проведе бързо разследване. \r\nПрезидентът на УЕФА Александър Чеферин също се изказа във вторник, като призова „футболното семейство“ да „води война срещу расистите“ след обидите, понесени от Рахим Стерлинг и Маркъс Рашфорд в понеделник. \r\nСтана ясно кои са феновете, участвали в срамните расистки сцени. Това е Армията на Лаута - радикалната групировка свързана с публиката на пловдивския клуб Локомотив. \r\nОблечени в черно, членовете на групировката обиждаха черните футболисти на Англия и бяха заснети да отправят нацистките поздрави по време на квалификацията за Евро 2020. \r\n \r\n  Юлиян Марков", "date": "2019.10.16", "title": "Daily Mail: Президентът на БФС подаде оставка по настояване на премиера, пловдивска групировка е виновна за расистките прояви"}
{"url": "http://www.focus-news.net/news/2019/10/16/2709091/ria-novosti-savetnik-prezidenta-na-siriya-bashar-asad-saobshti-za-vazmozhni-pregovori-mezhdu-turtsiya-i-siriya-vav-vrazka-s-operatsiya-izvor-na-mira.html", "text": "Преговори между правителствата на Дамаск и Анкара може да се проведат в руския град Сочи, относно ситуацията около операцията на турските въоръжени сили в Северна Сирия, заяви съветникът на президента на страната Башар Асад по политическите въпроси Бусейна Шаабан, предава  РИА Новости . \r\nРуският външен министър Сергей Лавров заяви по-рано, че Дамаск и Анкара трябва да установят практическо сътрудничество въз основа на Аданското споразумение от 1998 г., като Русия е готова да подпомогне диалога между тях. \r\n\"Руските ни приятели днес обявиха, че се опитват да организират турско-сирийска среща по въпросите за сигурността в град Сочи. Чухме за това от руснаците, нямаме контакт с Анкара или със силите, която окупираха страната ни и я унищожават\", заяви Шаабан пред журналисти. \r\nТя отбеляза, че Дамаск с радост наблюдава изтеглянето на американските войски от Сирия, но не иска \"американският окупатор да бъде заменен от турски\". \r\nПо-рано кюрдските сили официално обявиха, че е постигнато споразумение със сирийските власти за разполагането на технтие сили по цялата граница на страната с Турция, за да помогнат за отблъскването на атаката от страна на Анкара и нейните съюзници. \r\n \r\n  Теодор Пенев", "date": "2019.10.16", "title": "РИА Новости: Съветник президента на Сирия Башар Асад съобщи за възможни преговори между Турция и Сирия във връзка с операция „Извор на мира“"}
{"url": "http://www.focus-news.net/news/2019/10/16/2709095/afp-donald-tusk-osnovite-za-sdelka-za-brekzit-sa-gotovi.html", "text": "Председателят на Европейския съвет Доналд Туск заяви, че основите на споразумението за Брекзит между Брюксел и Лондон са готови и сделката може да бъде материализирана до часове, предава  AFP . \r\n„Основите на споразумението са готови и теоритично утре (17 октомври) може да приемем тази сделка с Великобритания“, заяви Туск пред полски журналисти в Брюксел.  \r\n„Теоритично, до (няколко) часа всичко трябва да бъде ясно“, заяви още Туск.  \r\n \r\n  Теодор Пенев", "date": "2019.10.16", "title": "AFP: Доналд Туск: Основите за сделка за Брекзит са готови"}
{"url": "http://www.focus-news.net/news/2019/10/16/2709103/the-washington-examiner-mayk-pompeo-podcherta-vazhnostta-na-tova-da-se-sreshtne-lichno-s-erdogan.html", "text": "Държавният секретар на САЩ Майк Помпео подчерта важността на срещата си с президента на Турция Реджеп Тайип Ердоган, като заяви, че е от особена важност заедно с вицепремиера Майк Пенс да се срещат с него лично, пише американското издание  The Washington Examier .  \r\nПомпео освен това заяви, че срещата ще се състои, въпреки по-ранните изявления на Ердоган, че отказва да разговаря с американската делегация, която ще посети Анкара на 17 октомври.  \r\nТурският президент заяви пред журналисти, че ще разговаря единствено със своя американски колега Доналд Тръмп и срещата между него и Помпео и Пенс няма да се състои.  \r\n„Няма да разговарям с тях. Те ще разговарят със своите (турски) колеги“, заяви Ердоган. \r\n„Когато Тръмп дойде тук, аз ще разговарям с него“, добави той.  \r\nПомпео се възпротиви на тези изказвания и заяви от своя страна, че американската делегация действително ще се срещне с турския лидер във връзка с продължаващата криза в Сирия и възможността за договарянето на примирие между Анкара и подкрепяните от Вашингтон кюрдски сили в региона. \r\n„На този етап, вицепрезидентът и аз планираме да отпътуваме (за Турция) още днес“, заяви Помпео в интервю за американски медии.  \r\n„И ние имаме всички очаквания, че ще се срещнем с Ердоган. И това е важно. Трябва да проведем този разговор с него директно“, добави държавният секретар.  \r\nПо-рано службата на Майк Пенс обяви, че вицепремиерът ще се срещне с президента Ердоган. Доналд Тръмп, под натиска на лидерите на конгреса подписа налагането на нови санкции срещу Турция. В допълнение към други икономически ограничения, новите мерки ще повишат митата за внос на турска стомана от 25% на 50%.  \r\n \r\n  Теодор Пенев", "date": "2019.10.16", "title": "The Washington Examiner: Майк Помпео подчерта важността на това да се срещне лично с Ердоган"}
{"url": "http://www.focus-news.net/news/2019/10/16/2708789/sedem-litsa-sa-obvinyaemi-vav-vrazka-s-razbitata-prestapna-grupa-za-reket-v-burgas-obzor.html", "text": "Седем лица са обвиняеми във връзка с разбитата престъпна група за рекет в Бургас. Това стана ясно по време на брифинг по темата, в който взеха участие говорителят на Специализираната прокуратура Сийка Милева и директорът на ГДБОП Ивайло Спиридонов.  Сийка Милева  поясни, че в хода на разследването са били са иззети мобилни телефони, парични суми и документи, като на един от претърсените адресите е иззета и маска с прорези. В групата са участвали седем лица, които са криминално проявени и осъждани. Те са демонстрирали висок начин и стандарт на живот. От думите на Милева стана ясно, че един от членовете на групировката е осъден на доживотен затвор без замяна за убийството на две лица чрез взрив на автомобил. От Старозагорския затвор, където към момента той излежава присъдата си, е осъществявал контакт с групата и е организирал част от дейността й. Двете насоки на действия са били охранителна дейност и предоставяне на заеми срещу висока лихва. Членовете на групата са заплашвали собственици на търговски обекти, хотели и комплекси да сключват договори с охранителни фирми, управлявани от членове на групировката. В хода на разследването са събрани доказателства, че членовете са осъществявали побой на до хранителни и конкурентни на тях фирми. Към момента се повдигат обвинения на седем лица, по отношение на 6 от тях Специализираната прокуратура ще внесе искане в Специализирания наказателен съд за мярка за неотклонение и задържане под стража. От думите на директора на ГДБОП  Ивайло Спиридонов  стана ясно, че излежаващото доживотна присъда в Старозагорския затвор лице, до-голяма степен е организирало дейността й, но не е нейният ръководител. Механизмът, по който е бил придобил телефона, чрез който осъденият е осъществявал контакт с останалите членове на групата, все още не е уточнен. Групата  е била в полезрението на отговорните институции от много години, но доказателствата, които са събрани по образуваното сега досъдебно производство, са от началото на 2019 година. Става въпрос за търговци, крупни бизнесмени, към които е упражняван сериозен както психологически, така и физически натиск да прехвърлят бизнеса си. В тази насока са събрани необходимите доказателства. Има и много свидетели, които са разпитани в процеса на досъдебното производство, включително и пред съдия. \r\nТеодора ПАВЛОВА", "date": "2019.10.16", "title": "Седем лица са обвиняеми във връзка с разбитата престъпна група за рекет в Бургас (ОБЗОР)"}
{"url": "http://www.focus-news.net/news/2019/10/16/2708793/the-wall-street-journal-dokato-amerikanskite-voenni-se-otteglyat-ot-siriya-ruskite-zaemat-tyahnoto-myasto.html", "text": "Руските войски заеха позиция в Сирия между правителствената армия и подкрепяните от Турция сили, запълвайки празнотата, създадена от напускането на американските войски и демонстрирайки ролята на Кремъл като силен посредник в многостранния конфликт в арабската страна, пише американският вестник  The Wall Street Journal \r\nМинистерството на отбраната на Русия заяви, че въоръжените му сили патрулират по линията между турската и сирийската армии във и около град Манбиж. Американските сили са напуснали града, каза американски военен говорител като част от общото изтегляне от Североизточна Сирия. \r\nСлед като си партнираха със САЩ в кампанията срещу Ислямска държава, кюрдските бойци се опитаха да се защитят от турската офанзива, като сключиха съюз с Русия и подкрепяното от Иран правителство на сирийския президент Башар Асад. Подробностите на споразумението не са ясни, но сирийските военни конвои започнаха да се придвижват в североизточната част на страната, където армията имаше незначително присъствие от началото на гражданската война. \r\nТова оттегляне създаде възможност за Москва, за да покаже разширяващото й се влияние в регион, доминиран от десетилетия  от американците, но сега загубен след изтеглянето, наредено от  президента Тръмп, на американските войски от Сирия и заявеното му желание да се оттегли от Близкия изток. \r\n„Руснаците мислят за себе си като за естествен играч в геополитиката на региона“, казва Малик Далан, саудитски юрист и старши сътрудник в Центъра за руски и евразийски изследвания в Харвардския университет. \r\nПрезидентът на Русия Владимир Путин прояви готовност да поддържа свои приятелства със съюзници на САЩ, както и с техните противници. Руският президент е развил силни връзки не само с президента на Сирия Башар Асад, но и с президента Реджеп Тайип Ердоган на Турция, страна -член на НАТО. \r\nВъв вторник Путин пристигна в столицата на Обединените арабски емирства Абу Даби, където руските представители заявиха, че планират да подпишат 10 инвестиционни споразумения на стойност 1,3 милиарда долара. Русия подписа сделки на стойност милиарди долари ден по-рано в Саудитска Арабия, дългогодишен съюзник на САЩ, който от десетилетия е противник на Москва в Студената война.  Шумът от сключване на тези сделки идва на фона на борбата на  традиционните съюзници на САЩ като Саудитска Арабия с усилията на Тръмп да намали ролята на Вашингтон в региона. \r\nИзтеглянето на американските войски в Сирия проправи пътя за турската офанзива. Ердоган заяви, че Турция е завладяла значителна територия в Сирия, седмица след като започна военна офанзива, която предизвика глобална негативна реакция и принуди десетки хиляди хора да избягат от домовете си. \r\nЕрдоган заяви във вторник, че турските войски сега контролират хиляда квадратни километра територия в Североизточна Сирия и ще продължат да напредват в кампанията за осигуряване на около 10 пъти по-голяма зона между Манбиж и иракската граница. \r\nСпециалният пратеник на Русия за кризата в Сирия Александър Лаврентиев заяви, че Москва ще предотврати избухването на сериозни конфликти между сирийските и турските войски. \r\nПоследната фаза на осемгодишния сирийски конфликт заплашва да отприщи нова вълна от военни бежанци. \r\nОколо 450 души са преминали границата от Сирия през последните два дни, според властите в Северен Ирак. Те се подготвят за приток на до четвърт милион души, след като САЩ се изтеглят от позиции в Североизточна Сирия. \r\nНашествието на Турция вече е изселило около 130 000 души от домовете им в Североизточна Сирия, откакто започна преди седмица. Мнозинството са останали в страната, отдалечавайки се от границата и търсейки убежище от боевете. \r\n \r\n  Юлиян Марков", "date": "2019.10.16", "title": "The Wall Street Journal: Докато американските военни се оттеглят от Сирия, руските заемат тяхното място"}
{"url": "http://www.focus-news.net/news/2019/10/16/2708794/andrey-kovachev-balgariya-poddarzha-makedoniya-s-da.html", "text": "България поддържа Македония с „ДА“, пише в специален материал за македонското издание  „Економски лидер“  Андрей Ковачев, евродепутат и вицепрезидент на ЕНП, в очакване на решението на Европейския съюз за датата на започване на преговори за присъединяване към Съюза на Македония. В материала, представен без редакторска намеса Ковачев обяснява подробно българската рамкова позиция за Македония.Двата ключови елемента в Рамковата позиция на българското правителство за Македония миналата седмица са следните. \r\n \r\n∙ Първият е, че България казва ДА за започване  преговори с ЕС. България не блокира Македония за начална дата на преговорите! Блокиране би било да не даде дата за началото на преговорите или да се отлага решението. А именно неофициално обявената френска позиция би била такова забавяне. Искрено се надявам това да не се случи и България ще положи, убеден съм, всички усилия в следващите няколко дни да убеди европейските партньори да не го правят. За всички нас е изключително важно Македония да получи дата за започване на преговори възможно най-скоро! \r\n \r\nВсяка друга интерпретация, че България блокира или спира Македония, е или неразбиране на европейските процеси, или тотална манипулация като тези от Титова Югославия, за да може България да бъде представена отново в най-мрачната и негативна светлина. \r\n \r\n∙ Вторият ключов елемент от рамковата позиция, както в Договора за приятелство и добросъседство, е темата за общата история. Общата история НЕ означава споделена история или преплетена история. Такива са историите с други държави и нации както от Балканите, така и от Европа. За разлика от тях географските региони Мисия, Тракия, Добруджа и Македония, които са доминирани от българи от стотици години, имат дълга обща история - което показва, че те са били едно в миналото. Например страната, в която Самуил е цар, е България. Хората в тези страни са предимно българи. Като българи всички възрожденци и революционери на ВМРО се обявиха и декларираха. Как българите са се самоопределяли и декларирани в официални документи или неофициална лична кореспонденция и книги, написани от самите тях - Глигор Приличев, Братя Миладинови, Райко Жинзифов, Кузман Шапкарев, Димитър Талев. Точно като Гоце Делчев, Даме Груев, Христо Татарчев, Милан Матов, Борис Серафов, Гьорче Петров, Генерал Протогеров, Тодор Александров, Иван Михайлов и много други. Тайната организация ВМРО е основана през 1893 г. в Солун като БМРОК - Български македоно-одрински революционен комитет, след това се преименува на ВМОРО - Вътрешна македоно-одринска революционна организация, а през 1919 г. става ВМРО. Тази организация е създадена от българите от Македония и Одринска Тракия, за да се освободят от османската власт. Всички официални документи на организацията са написани на литературен български език. Целият му архив е запазен и широко достъпен (дори в Македония) и съдържа оригинални документи, в които се казва, че ВМРО е била организация на македонски българи и преди всичко се е борила за българщината. \r\nПризнаването от страна на Македония на българската идентичност на тези лица не означава нищо друго освен четене на оригинални документи от епохата, в която са живели, без интерпретации от гледна точка на съвременните постулати и нужди. Тълкуването на историята, която все още съществува в Македония, но и е преподавана в училищните учебни програми, е, че не всички от тези хора са българи и често дори се представят за такива, които са се борили срещу България. Тези лъжи и манипулации на историята трябва да спрат! България не иска да вземе нищо от историята на Македония! Напротив! Искаме по-младите поколения в Македония да научат истината. Вашите неверни и подозрителни читатели, аз ги каня да проверят в интернет какво световната историография е написала на английски, френски, немски, руски и дори сръбски за някои от тези лица. \r\nНай-лесният начин да направите това е „Уикипедия“ на споменатите езици, но и в официални и професионални енциклопедии като „Енциклопедия Британика“. Те ще открият, че това, което са научили в училище и е написано в учебниците, просто не е вярно. Фактът, че тези исторически фигури и събития са български по етнос, не ги прави по-малко македонски. Напротив - те са общи! По времето, когато те са живели, всички са били българи. Имаше тракийски българи, добруджански българи, шопи, имаше и македонски българи. Това със сигурност не прави нито един от вас българин, нито задължително потомък на българин. Всеки е това, което иска да бъде. Това е неговото индивидуално и колективно право. \r\nЛичната ми позиция е, че съвременната македонска нация започва своето формиране в периода между двете световни войни и официално е формирана през 1944 г. на територията на съвременната Република Северна Македония и само там! На територията на Република България, въпреки опита на българските комунисти в началото на техния режим, няма такъв процес и не можеше да има претенции за това. В този народ влизат както македонските българи, така и много други националности, като власите например. \r\nВсички други елементи на рамковата позиция на България са част от досега установените позиции, компромиси и практики в нашите двустранни отношения. Най-критикуваната точка, свързан с езика - е норма в двустранните отношения повече от 20 години. Всички междуправителствени документи, включително Договора за добросъседство, са подписани на официалните езици в съответствие с конституциите на двете страни. Дали настоящата практика е оптимална зависи от нашите две страни. Моята лична позиция е, че съвременният македонски литературен език е политически факт. Въз основа на западните български диалекти той е определен и официално кодифициран през 1945г. В процеса на кодификация и последващо развитие е имало стремеж да се държи максимално далеч от българския книжовен език, както чрез премахване от новата азбука типичните български букви като „Ъ“, така и чрез въвеждане на букви, норми и др. думи и конструкции, заимствани директно от сръбския език. Въпреки всички тези процеси, съвременният македонски език продължава да бъде най-близкият до българския книжовен език днес и хората от двете страни на границата го разбират без проблем. \r\nСлучаят с така нареченото непризнаване на македонския език и македонската нация от България е ключов коз в ръцете на антибългарската пропаганда в Македония. Македонските политици, партии и медии многократно са използвали това, за да представят България като враг, оспорващ идентичността и езика на съвременния македонец. Въпреки че няма конкретна международна норма или практика за признаване на нации или езици, мисля, че в съвременните времена не може да има спор и те ще бъдат ръка за ръка с манипулациите от миналото. За Македония е от съществено значение да преразгледа политиката си по отношение на Договора за приятелство и добросъседство с България и да сложи край на забавянето и неконструктивността на Комисията по история. \r\nСърдечно желая успех на свободна и демократична Македония в семейството на обединена Европа! \r\nДа живее Македония! \r\nДа живее България! \r\n \r\n  Юлиян Марков", "date": "2019.10.16", "title": "Андрей Ковачев: България поддържа Македония с „ДА“"}
{"url": "http://www.focus-news.net/news/2019/10/16/2708790/institutsiite-zagrizheni-za-situatsiyata-v-siriya-obzor.html", "text": "Близо час продължи Съветът за сигурност при Министерски съвет. Съветът започна към 9.10 ч. Той беше свикан от министър-председателя Бойко Борисов. В рамките на консултативния и координиращ орган към Министерския съвет бе обсъдена обстановката в Северна Сирия и свързаните с нея процеси от регионалната и международна сигурност. Съветът по сигурност включва заместник-министър председателите, вътрешния министър, министъра на отбраната, на финансите, техни заместник-министри и главният секретар на МВР, началника на отбраната и ръководителите на службите. След Съвета премиерът Борисов и участниците в Съвета се срещнаха  с президента Румен Радев, за да го запознаят с решенията. \r\nПред журналисти  премиерът Бойко Борисов  коментира, че ситуацията по границата е спокойна - няма нищо извънредно. Още четвъртък Външно министерство проведе консултации, сутринта имахме Съвет за сигурност. Държа да кажа, че няма нищо извънредно. Чухме се с президента и беше добра идея след като завърши Съветът за сигурност да дойдем да го запознаем с това, което правим:специалните служби, МВР, Външно министерство, \"Гранична полиция\" и какви са ни опасенията, какъв би бил най-лошия сценарий и какво е положението днес. Няма никаква промяна от това, което е било миналата седмица или по-миналата. Нула мигранти на границата с Турция, по-голям натиск откъм Гърция, но там сме взели повече мерки и също е спокойно\", каза още Борисов. Министър-председателят изрази позицията на страната ни, че сме против турската операция в Сирия. Борисов изрази надежда  - дипломацията да даде резултат, но според него от евентуални санкции страната ни би загубила милиарди. \r\n\"Военната операция трябва да спре. Рискът от хуманитарна криза е много голям, а възникне ли такава, това означава нарастване на мигрантската вълна. Това са свързани процеси. За това и ние настояваме да бъдат прекратени военните действия и само дипломацията е тази, която може да реши този конфликт\", заяви още Борисов. На въпрос какви са конкретните мерки, които са обсъдени на Съвета по сигурността, Борисов заяви, че нищо по-различно от това, което е правено до момента. \"Просто отчетохме, че мерките ни към този момент работят идеално. Имаме нула миграция. Що се касае до извънредни ситуации, които биха могли да дойдат, ние сме провели учение между МВР, \"Гранична полиция\", армията, специалните ни сили. Имаме разработени планове. Обсъдихме с президента нашето участие на Съвета и защитата по принцип на сухопътните граници на ЕС, не само на България. Беше една много полезна, работна среща\", допълни още министър-председателят.  \r\nНа въпрос, свързан със санкции срещу Турция, премиерът отчете, че имаме 5 млрд. долара стокооборот с Турция и те са наши съседи. \"Така че за операцията сме категорично против да продължава, защото носи хуманитарна криза. Ние със санкциите с Русия хем къде - къде ни е малък стокооборота, загубихме над половин, 1 млрд. лв. При едни санкции с Турция ще загубим милиарди. Така че надявам се дипломацията и обединените усилия на всички да даде резултат. Да не забравяме, че Турция е държава-член на НАТО и тя може да иска задействане на чл. 5-ти. Тогава може да стане много интересно\", посочи премиерът.  \r\nПо-късно до медиите бе  разпратена и позицията на държавния глава.  Президентът Румен Радев  призова правителството да постави в Съвета на ЕС въпроса за приемане на план за действие в случай на миграционен натиск. По време на срещата на „Дондуков“ 2 беше обсъдена ескалацията на напрежение в региона на Близкия Изток, както и предприетите от отговорните институции мерки за охрана на границата и за безопасността на гражданите. Представителите на службите за сигурност увериха, че няма пряка заплаха за сигурността на страната, но ще продължат да следят внимателно развитието на ситуацията. \r\nДеница КИТАНОВА", "date": "2019.10.16", "title": "Институциите загрижени за ситуацията в Сирия (ОБЗОР)"}
{"url": "http://www.focus-news.net/news/2019/10/16/2708792/nova-makedoniya-makedoniya-grupa-makedonski-intelektualtsi-izpratiha-pismo-do-es.html", "text": "Група македонски интелектуалци изпратиха отворено писмо до Европейския съюз (ЕС) в отговор на Декларацията на българския парламент. Писмото се публикува в първия македонски ежедневник  „Нова Македония“  без редакторска намеса. \r\n \r\nНие, група македонски интелектуалци, публично изразяваме протеста си срещу исканията и ултиматумите в Декларацията на парламента на Република България, които също бяха квалифицирани от група български интелектуалци като \"тревожни и проблемни\". \r\nТова, което ни поразява най-много като македонци в Декларацията и което нарушава европейските стандарти и норми, е: \r\n \r\n1.Проблематизирането  на македонския език, за който се казва:…. „Никъде в документите на ЕС не трябва да фигурира думата„ македонски език “, тоест, ако се налага, трябва да се използва терминът„ официален език на Република Северна Македония “. Ако, както бе посочено, „има абсолютна необходимост да се използва терминът„ македонски език “в документите и параграфите на ЕС, трябва да има обяснение  под линия, че това е„ в съответствие с Конституцията на Република Северна Македония “(...) и че \"Трябва да е ясно, че езиковата норма, провъзгласена за конституционен език в Република Северна Македония, е свързана с еволюцията на българския език и неговите диалекти с неговото кодифициране през 1944 г.\" \r\n \r\n2. \"(...) Отказ от подкрепа или искане за признаване на македонското малцинство в Р. България\"; и \r\n \r\n3. \"Систематичното премахване на квалификацията\" български фашистки окупатор \"от всички текстове на паметници и паметни плочи.\" \r\n \r\nОтносно първия момент подчертаваме: Македонският език е историческа реалност, факт, официален език в страната, използван от повече от 3 милиона души, живеещи у нас, в съседните страни, както и в диаспората, която е най-разпространена на европейския, американския и австралийския континент. За нас, македонците, е абсолютно унизително, че македонският език, като език с богата писмена традиция, вместо да носи истинското си име, трябва да бъде скрит под синтагмата „официален език на Република Северна Македония“. \r\nСчитаме предложението на държавата-членка на ЕС, Република България, за неподходящо, обидно, противоречащо на всички международни правни стандарти по този въпрос и най-важното противоречащо на ценностите и нормите, на който се основава Европейският съюз. Нашата държава и езикът ни не са в процес на формиране и имат дълга традиция. \r\nЗа македонски език се говори, че е генеалогично славянски, а типологично е балкански език и в този аспект се разглежда като \"най-балканския\" в балканския езиков съюз. Поради историческите обстоятелства и разделянето на Македония на три части след  Балканските войни от 1913 г. македонците завършват кодификацията и стандартизацията на своя език едва след Втората световна война. \r\n \r\nВ славистиката по принцип се приема македонската теория (от Ватрослав Облак и Ватрослав Ягич) за основата на старославянския език, на който светите братя Кирил и Методий превеждат от гръцки църковните книги, за да улеснят разпространението на християнството сред славянския свят. Според тази теория първият славянски писмен литературен език се базира на македонския език от Солунската област. \r\nПрез вековете на македонска земя се провежда богата писмена дейност чрез две средновековни писмени школи, известни в научния свят като Охридската и Кратовско-Лесновската книжовна школа. Писмената дейност е била забавена от падането на Македония под османска власт, но не и напълно унищожена. Това се доказва от текстовете от 15-ти и 16-ти век (Тиквешки сборник, Кърнинския Дамаскин), които съдържат много особености на народния език, за да се доближат тези религиозни текстове до хората, като по този начин от своя страна те са отделени от средновековната матрица, изготвена от културни дейци, като Св. Кирил, Св. Методий, Св. Климент и Св. Наум, като основни фигури в ранното ни средновековие. \r\nПрез 19 век, когато романтизмът процъфтява в Европа, първите кълнове на Просвещението се появяват в Македония чрез характера и делото на Кирил Пейчинович и Йоаким Кърчовски. През втората половина на 19 век, като време на възраждането и национално пробуждане, в Македония възникват значими литературни имена като: Константин и Димитър Миладинови, Райко Жинзифов, Григор Пърличев, Георгия Пулевски и други. Източната ни съседка се опитва да завладее целия 19 век и твърди, че всички наши дейци по това време са били българи. Но историческите факти показват, че при липса на държава и липса на стандартизиран език македонският обикновен човек е извършвал своята идентификация чрез религия или църква. Когато Охридската архиепископия е премахната  (1767 г.), македонците са  принудени да задоволяват религиозните си нужди в местните църкви, които са под юрисдикцията на Константинополската патриаршия или Българската екзархия. \r\nВ началото на XX век е издадена малка, но много важна книга на Кръсте Мисирков „По македонските въпроси“, която се занимава с уникалността на македонския народ и македонския език. Половин век по-късно идеята на Мисирков става основа на това, което трябва да бъде македонският книжовен език. Това са говорите в етническа Македония, разположени по линията Велес - Прилеп - Битоля - Охрид. \r\nДнес македонският език се преподава на всички нива на македонската образователна система и се прилага във всички области на съвременния културен живот. Като такъв той е вписан в Регистъра на страните и езиците от Подкомитета на  ООН, а латинската транскрипция на македонската кирилица е приета с резолюция в Атина през 1977 г.  През 1992 г. на конгреса в Рио де Жанейро Международният ПЕН- център приема специална резолюция, признаваща македонския език, литература, култура и нация; тя също е представена в Европейския лингвистичен атлас (ALE), създаден под егидата на ЮНЕСКО, както и в Общия славянски лингвистичен атлас (OLA), който представлява един от най-големите международни проекти в света на славянския език. Проектът е под егидата на Международния комитет на славистите и се изпълнява от академиите на науките от всички славянски страни: 13 национални академии на науката и / или съответните институти на всички славянски страни са представени в OLA. Нашият език също е включен в Международната организация за стандартизация ISO и Google, чийто инструмент за превод беше включен преди 10 години. Многобройни страници на изкуството и научната литература са написани на македонски. \r\n \r\nТермините македонски и македонски език са дълбоко вкоренени в съзнанието на всички, които живеят на това парче земя. Опитът да бъдат заличени тези съществени атрибути на нашата идентичност означава също опит за заличаване на колективната памет, въплътена в богатата ни историческа, народна и културна традиция. \r\nОтносно втората точка за „(…) отказ от подкрепа или искане за признаване на македонското малцинство в Република България: Има ли нужда на Вас, като висши дипломати от ЕС, да ви кажа какво означава това? Знаете ли европейска държава, в която няма малцинства, включително етнически и езикови малцинства? Дали българското искане не представлява нарушаване на основните международни и европейски правни стандарти по отношение на гражданските и човешките права, свързани със самоидентификацията и самоопределянето, също по тези причини? \r\nОчакваме институциите на Европейския съюз, както и неговите държави-членки, да отговорят принципно на открития национален шовинизъм на българския парламент, със сигурност в името на европейската интеграция и добросъседските отношения, следвайки добрия опит и примери от предишни разширявания на Съюза. Нека си спомним също, че по отношение на процеса на евроинтеграция на страната ни ЕС многократно ни казва, че малцинствата и техните права са много важни. С Рамковото споразумение от 2001 г. страната ни се ангажира с решения, които надхвърлят международните стандарти за правата на малцинствата, за разлика от Република България, която беше приета в ЕС без никакви условия към малцинствата, включително македонското, и беше толерирана дори когато Международният съд за правата на човека в Страсбург реши, че нарушава правата на македонското малцинство в случая с OMO Илинден. \r\nПо отношение на третата точка, а именно системното премахване на квалификациите „български фашистки окупатор“ от всички текстове на паметници и паметни плочи, считаме членството в ЕС, обусловено от фалшифицирана промяна на известни и безспорни исторически факти от общата ни европейска история на периода на Втората световна война, както и на националния исторически разказ за този исторически период и замяната му с някакви нови политически представи за „обща история до 1944 г.“ е безпрецедентно в процеса на евроинтеграцията. Изнудването чрез приемане на принудителното преосмисляне на историческото минало и културното наследство на нацията от Средновековието до настоящето стига дотам, че се изисква \"промяна на информационни надписи и други маркировки, включително върху исторически и културни паметници\", което включва адаптирането на \"официални\" изявления и коментари \"на политически представители, на всички държавни институции в Македония, както и на финансирани от държавата медии. Всичко това в съответствие с политическия диктат на междудържавния Договор и в името на европейската интеграция или чрез вулгарна злоупотреба с тези процеси - което е крайно неприемливо за съвременна Европа през 21 век. Почти няма нация в нейната история, която да не е записвала мрачни моменти. Но тези в силно цивилизована Европа не са унищожени, подправени или скрити, а признати, за тях се иска прошка и служат за историческа поука. Противно на сегашния контекст, ние очакваме Република България да последва блестящия пример на другите страни-членки на ЕС и да изрази своя дял от историческото извинение за този труден и трагичен период от нашата споделена европейска история. Съседна Република България дължи извинение както на македонците, така и на македонските евреи за престъпления, извършени по време на българската окупация на Македония по време на Втората световна война. \r\n \r\nЗа гореизложеното Ви молим да предадете нашите мнения в Брюксел, с които са съгласни голям брой македонци, у дома и по света, както и други граждани на страната ни от други етнически общности. В същото време, молим, всички европейски дипломати в страната, както и политиците в европейските институции и страните-членки на ЕС, да осъдите подобни стремежи на страна-членка на ЕС. Договорите и указите, без взаимно уважение, не са достатъчни за добросъседството и приятелството. Държавите-членки на ЕС трябва да подкрепят своите съседи по европейския път, а не да ги изнудват по безпрецедентен начин в рамките на Европейския съюз по начин, който напълно противоречи на ценностите и правата, на които той се основава. \r\nПисмото е подписано от голяма група македонски интелектуалци и учени. \r\n \r\n  Юлиян Марков", "date": "2019.10.16", "title": "„Нова Македония“ (Македония): Група македонски интелектуалци изпратиха писмо до ЕС"}
{"url": "http://www.focus-news.net/news/2019/10/16/2708797/pregled-na-osnovnite-temi-v-ruskiya-pechat-agentsiya-fokus.html", "text": "Турската операция, като възможност Русия да извлече ползи от ролята на посредник и умиротворител и туристическите предимства на Република Сръбска са сред темите на руския печат. \r\n*** \r\n \r\n Свадата между турският президент Реджеп Тайип Ердоган и НАТО работи в полза на Русия, пише руският вестник  “Взгляд“ . \r\nСАЩ наложиха тежки санкции срещу най-големия си военен съюзник, Турция, поради военната операция в Северна Сирия. Всички държави от Европейския съюз и повечето страни членки на НАТО подкрепиха Вашингтон. Нарастващият спор в рамките на Алианса може да засегне и разположените в Турция ядрени оръжия. \r\nДоналд Тръмп във вторник разреши въвеждането на санкции срещу редица министерства и висши турски служители. Според държавния секретар на САЩ Майк Помпео, Вашингтон по този начин упражнява натиск върху правителството да прекрати турската офанзива в Североизточна Сирия. По-късно Министерството на финансите на САЩ заяви, че турското министерство на отбраната и енергетиката, както и министърът на отбраната Хулуси Анкар, министърът на вътрешните работи Сюлейман Сойлу и министърът на енергетиката Фатих Дьонмез са също в списъците на санкциите. \r\nОт своя страна вицепрезидентът на САЩ Майк Пенс заяви, че новообявените санкции ще останат в сила или ще се \"засилят\", докато Анкара  \"не започне незабавно прекратяване на огъня, прекрати насилието и се съгласи да договори дългосрочно уреждане на въпросите по границата\" със Сирия , съобщава Интерфакс.  \r\nНатискът върху Анкара не се ограничава до това. Изпълнявайки обещанието си за „унищожаване на турската икономика“, Тръмп обяви увеличение на  митата за стоманата до 50% и прекратяване на по-нататъшните преговори с турците за сключване на търговска сделка на стойност 100 милиарда долара. Трябва да се отбележи, че през 2018 г. Тръмп вече увеличи митата върху турската стомана и алуминий, но през май 2019 г. САЩ намалиха митата върху вноса на стомана от Турция до 25%. \r\nРъководителят на Пентагона Марк Еспър, който планира през следващата седмица да посети централата на НАТО в Брюксел, където възнамерява да \"упражни натиск\" върху съюзниците на САЩ, за да предприемат колективни мерки срещу Турция, не остана настрана. \r\nВ същото време Белият дом сериозно обмисля възможността за извеждане на ядрено оръжие от базата „Инджирлик“ в Турция. Според The New York Times през уикенда \"Държавният департамент и Министерството на енергетиката тихо обмислят плановете за извеждане на около 50 тактически ядрени оръжия под американския контрол от „Инджирлик“. Това според източниците на изданието ще означава \"край на съюза между Турция и САЩ\". \r\nВ същото време Анкара е притискана и от Европа. Външните министри на страните-членки на ЕС единодушно осъдиха действията на Ердоган срещу кюрдите. „Ние вярваме, че това, което прави Турция, е погрешно“,заяви Федерика Могерини пред Deutsche welle. Освен това, според германския външен министър Хайко Маас, страните от ЕС са обещали да спрат износа на оръжие за Турция. \r\nСпоред ориенталиста Станислав Тарасов настоящата криза в отношенията между евроатлантическите страни и Турция \"показва разпад на НАТО отвътре\", а турската операция \"Извор на мира\" само ускорява този процес, но не е основната му причина. \r\n \r\n„В крайна сметка конфликтът започна, след като Анкара реши да закупи руски системи за противовъздушна отбрана С-400 от Москва. И това противоречи на военно-техническите и икономическите интереси на страните, участващи в НАТО “, каза Тарасов пред вестник „Взгляд“ \r\n„В същото време не се говори за разпадането на НАТО: Устава на Алианса не предвижда прогонване на един от членовете, докато той самият не го пожелае. И докато Турция не прояви такова желание, тя ще остане в НАТО, без значение колко другите държави я критикуват “, каза експертът. \r\nПодобна гледна точка споделя и доцентът по политически науки във Финансовия университет при правителството на Руската федерация Геворг Мирзаян. Според него отношенията между Турция и САЩ вече не могат да бъдат наречени съюзнически, но те все още не са успели да станат противници. Следователно кризата в отношенията между Вашингтон и Анкара „все още няма да засегне външната политика на НАТО“. \r\n„Но самият Ердоган не може да не реагира на агресивния натиск на Запада. Ако мълчи и търпи - собствените му избиратели няма да го разберат. Следователно той ще заплаши да напусне НАТО, ще каже, че ще изгони американците от базата „Инджирлик“, но няма да превърне думите в действия, докато Западът не пресече  червените линии \", заяви Мирзаян пред изданието. \r\nСпоред него, въпреки заплахите, САЩ също няма да започнат да изнасят ядрени оръжия от „Инджирлик“, надявайки се, че след Ердоган ще дойдат на власт в Турция \"разумни хора, с които да преговарят\". В същото време Тарасов смята, че Белият дом умишлено пуска слухове за премахването на ядрените оръжия от „Инджирлик“, използвайки тази тема като елемент на изнудване и натиск. \r\n„Проблемът е също, че американската военновъздушна база „Инджирлик“бързо губи стратегическото си значение. Според неограничения отбранителен план, подписан от Помпео, САЩ укрепват базата си в Гърция в случай, че трябва да напуснат Турция. Съществува и Кипър, като алтернатива на „Инджирлик“. Следователно американците имат място за маневри “, обясни Тарасов. \r\nСледователно, според експертите, Ердоган е принуден да маневрира и да се възползва от противоречията в НАТО, като същевременно укрепва отношенията с Русия. \r\n„Турците намаляват своите политически възможности в западна посока и стават все по-зависими от нормалните отношения с Русия. В този случай трябва да се запасяваме с пуканки и да гледаме, без да се намесваме,“ обясни Мирзаян. \r\nТой отбеляза, че „след като Тръмп се кара с Турция, това означава, че няма да може да го използва за никакви антируски цели“. „За нас това е полезно. Освен това виждаме, че турската операция позволи на Башар  Асад да си върне контрола над кюрдите. Дали това беше направено със съгласието на Турция или тя е била изиграна е друг въпрос. Но засега всичко, което се случва, е изцяло в интерес на Русия “, заключи Мирзаян. \r\n*** \r\n \r\n Русия ще трябва да завърши турската операция, пише руският вестник  “Коммерсантъ“ . \r\nТурската армия и лоялните на Анкара части на сирийската опозиция продължават настъплението на юг, разширявайки контрола над населените с кюрди гранични райони на Сирия. Сирийските правителствени войски се придвижват към тях, получавайки заповеди да отидат на границата и да отблъснат турската агресия. Съдейки по сигналите, идващи от Анкара, Дамаск и Москва, няма да има директен сблъсък между турската и сирийската армия. С посредничеството на Русия страните ще се опитат да постигнат съгласие за разделянето на контролните зони в Северна Сирия. \r\nЗапочнала на 9 октомври с въздушни удари по кюрдските сили, турската военна акция в Сирия продължава като сухопътна операция с участието на протурски групировки. Целта й е да разшири контролираната от Анкара зона върху граничните райони на съседна държава. Турската страна вече пое контрола върху градовете Рас ал Айн и Тел Абаяд и показва решителност да надгражда успеха. Турският президент Реджеп Тайип Ердоган в понеделник, 14 октомври, обеща, че в близко бъдеще сирийските опозиционни части, действащи като съюзници на турската армия, ще влязат в стратегически важните градове Манбиж и Кобани, контролирани от кюрдите. \r\nОт своя страна официалният представител на турския президент Ибрахим Калън потвърди, че Анкара няма намерение да прекратява операцията, докато военните не изпълнят своята мисия. \r\n„Тези, които игнорираха смъртта на хиляди цивилни по време на нападенията срещу Мосул, Ракка и Дейр ез-Зор, днес призовават за прекратяване на операцията „Извор на мира“ и заплашват Турция със санкции. Няма да спрем, докато не постигнем целите си “, написа Ибрахим Калън в социалната мрежа „Туитър“, като изясни, че Анкара няма да изостави целите си, въпреки все по-големия натиск от страна на САЩ и съюзниците от НАТО всеки ден с искане операцията да бъде прекратена. \r\nСпоред сирийския проправителствен телевизионен канал Al  Ihbaria в понеделник части от турската армия се опитаха да овладеят друг стратегически обект - магистрала по границата с Турция, свързваща Алепо с административния център Хасеке в североизточната част на страната. Битките на турската армия с кюрдските формирования се разгръщат в района на селищата Тувейгел и Ал-Ховеиш. \r\nМеждувременно нов фактор, който може да промени коренно целия ход на турската операция, стана споразумението, постигнато миналата неделя от кюрдите и сирийския президент Башар Асад, че Дамаск ще изпрати войските си на север, за да спре турската офанзива. След като взеха изключително трудно решение да говорят заедно с Дамаск, срещу което кюрдите преди това са се борили като част от коалиция, ръководена от САЩ, автономната администрация в североизточната част на страната заяви, че е постигнато споразумение със сирийското правителство, \"за защита на границите на Сирия и нейния суверенитет\". \r\n„Споразумението предполага, че сирийската армия ще влезе на територията, контролирана от администрацията, и ще бъде разположена на цялата граница на Сирия с Турция, за да помогне на Сирийските демократични сили (СДС)(кюрдските формирования -„ Коммерсантъ “) в отблъскването на това нападение и освобождаването на областите, заети от турската армията и нейните наемници “, се казва в изявлението на администрацията на североизточните региони, цитирано от РИА Новости. Според кюрдите, споразумението с Дамаск ще позволи „да бъдат освободени други сирийски градове, окупирани от Турция, включително Африн“, окупирани от Анкара по време на предишните военни операции „Ефратски щит“ и „Маслинова клонка“ през  2016-2018. \r\nТрябва да се отбележи, че сирийските власти не признават автономната администрация в Североизточна Сирия, която контролира територията източно от река Ефрат. \r\nНезависимо от това, в контекста на продължаващата турска офанзива, Дамаск и Сирийските демократични сили са принудени да действат като ситуационни съюзници. \r\nВ резултат на постигнатите споразумения от кюрдите и Дамаск, в понеделник сутринта сирийските правителствени войски влязоха в градовете Табка, Айн-Иса и Тел Тамр, където не бяха стъпвали от много години, а също така разшириха присъствието си в Хасеке и Камъшли, където малък контингентът сирийски войски е имало и преди. Сирийският телевизионен канал SANA показа кадри, в които ликуващите жители на тези градове карат автомобили с размахващите се национални знамена на Сирийската арабска република и излизат на улиците с портрети на президента Асад. \r\nМеждувременно новите споразумения между кюрдите и Дамаск, които позволиха на сирийската армия да започне настъплението си към турската армия, се оказаха неприятна изненада за Анкара. \r\n\"Ако сирийската армия, която досега не успя да победи терористичната организация \"Отрядите за народна самоотбрана\", която се стреми да раздели Сирия и да създаде сепаратистка държава, се готви да се бори с турската армия и е способна на това, тогава моля\", каза съветникът на турския президент Ясин Актай, като изясни, че Анкара е готова за всякакъв сценарий. \r\nИмайки предвид намеренията да влязат в градовете Кобани и Манбидж както силите на Анкара, така и на Дамаск, конфронтацията между страните изглежда влиза в решаваща фаза. \r\nНарастващата заплаха от пряк военен сблъсък между Турция и Сирия изненада ръководството на НАТО, защото Турция е член на Северноатлантическия алианс, а член Пети на Вашингтонския договор предвижда помощ за атакуван съюзник. \r\nПредставете си, че Сирия или нейните съюзници реагират и нападат Турция. Това е заплаха за сигурността на НАТО \", описа ситуацията министърът на външните работи на Люксембург Жан Аселборн в понеделник. \r\nОт своя страна, изказвайки се в понеделник на 65-ата сесия на Парламентарната асамблея на НАТО в Лондон, генералният секретар на НАТО Йенс Столтенберг призна, че продължаващата турска операция \"е изпълнена с риск от по-нататъшна регионална дестабилизация\". „Очаквам Турция да действа сдържано и в координация с други съюзници“, заяви Столтенберг. \r\nМеждувременно, колкото и парадоксално да изглежда, Москва, опитвайки се да посредничи между всички страни в конфликта, може да спаси НАТО от хипотетичен кошмарен сценарий, когато алиансът неволно може да бъде вкаран в конфликт със Сирия и съюзника й Русия. В същото време руската армия може да бъде единственият гарант за бъдещо споразумение, като се има предвид реалната ситуация на място. \r\nВ отговор на въпрос за риска от пряк военен конфликт между Русия и Турция в понеделник, Дмитрий Песков, говорител на руския президент Владимир Путин, категорично отхвърли тази възможност. \r\n„Ние дори не бихме искали да мислим за подобен вариант. Нямам какво повече да добавя. За това има комуникационни канали между нашите военни, които вече споменах “, каза Песков. Според него контактите между руските и турските власти не са прекъснати и те се осъществяват както по дипломатически, така и по военни канали. В понеделник турският министър на отбраната Хулуси Акар обяви, че е провел телефонни разговори с руския министър на отбраната Сергей Шойгу. \r\nПоследните изявления на враждуващите страни показват, че няма да има директен сблъсък между турската и сирийската армия: с посредничеството на Русия страните ще предпочетат да се споразумеят за разделянето на контролните зони в Северна Сирия. \r\nВсъщност самият турски лидер призна това в понеделник. „Ние поддържаме координация с Русия“, потвърди президентът Ердоган, като обяви турската офанзива върху Кобани и Манбидж. \r\nОчевидно Анкара и Дамаск може в крайна сметка да постигнат споразумение, което ще позволи на Анкара в една или друга степен да изпълни плана си за създаване на буферна зона на границата със Сирия, разделяща двата Кюрдистана - Турския и Сирийския. \r\nВ същото време Дамаск може неочаквано да получи „кралски подарък“, за който доскоро сирийските власти дори не можеха да мечтаят - възстановяване на контрола над кюрдските региони и неочаквана лоялност на последните съюзници на САЩ в международната коалиция в Сирия. \r\n*** \r\n \r\n Общоруският център за изследване на общественото мнение (ВЦИОМ) публикува данни от проучвания за това какво руснаците знаят за Република Сръбска (част от Босна и Херцеговина) и дали тя се счита за туристическа дестинация, пише руският вестник  “Российская газета“ . \r\nПрави впечатление, че според получените резултати един на всеки десет руснаци (11 процента) знае правилното местоположение на Република Сръбска (РС) на територията на Босна и Херцеговина. Като цяло повече от половината от анкетираните признават, че или не знаят точното местоположение на РС, или за първи път чуват за такава република. \r\nПо-голямата част от руските граждани никога не са се замисляли да прекарат ваканция в Република Сръбска (95 процента). И сред тези, които все още са мислили за това, жителите на Москва и Санкт Петербург са по-склонни да отидат там. В същото време 35 процента от руснаците биха искали да прекарат ваканциите си в тази република, ако е възможно. \r\n\"Тук всичко е много достъпно и евтино и най-важното е, че хората са приятелски настроени към нас, те са сърби, които винаги са били много добри с руснаците\", сподели впечатленията си Владимир Соловьов, председател на съюза на руските журналисти. \"Готов съм да кажа, че в тази страна има големи перспективи за руските туристи.“ \r\nИзданието припомня, че в Република Сръбска има ски и летен туристически курорт от международна класа - Яхорина (през 1984 г. тук се провеждат XIV зимни олимпийски игри). \r\nОсвен това в Република Сръбска в околностите на град Добой в село Ритешич е създаден Манастирският комплекс на Света Матрона от Москва и руско етническо село от 2009 г., а в Баня Лука е започнало строителството на руско-сръбска църква през 2018 година. В тази връзка вестникът цитира апела към руснаците на световноизвестния режисьор Емир Кустурица: „Пътувайте там, където сте обичани - в Република Сръбска!“.", "date": "2019.10.16", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/10/16/2708787/borislav-mihaylov-podade-ostavka-kato-predsedatel-na-bfs-obzor.html", "text": "Борислав Михайлов подаде оставка като председател на БФС. Това се случи след като правителството преустанови отношенията си с Футболния съюз до подаване на оставка на президента на БФС Борислав Михайлов. Новината съобщи министърът на спорта Красен Кралев в Министерски съвет.  \r\nПо-късно  министър-председателят Бойко Борисов  обясни, че расистките прояви са били причина за позицията на правителството спрямо БФС. \"Иначе всички падат\", каза Борисов за мача. Според него не е страшно“, каза той за мача България – Англия. Според него ревизия на БФС ще установи дали има злоупотреби. „Вижте със спортно-техническата част и това, което прави Футболният съюз ние не се произнасяме. Когато държавата ни е сложена на челни страници като расистка държава заради груба олигофрени или недоброто ръководене на футболния съюз и протестни действия към него. Резултатите са категорични, въпреки огромните пари, които ние през годините във вид на осветление, ремонти направихме. Не искам по никакъв начин правителството в лицето на спортно министерство да бъде ангажирано с този председател на Футболния съюз\", заяви още Борисов. \"Вижте страшно преекспонираха нещата. Няколко олигофрени действително, които дадоха хитлеристки знаци. Публиката си беше прекрасна, ние не коментираме изстъпленията на английските хулигани в София и не даваме оценка на Великобритания, че това е цветът на английската нация. Те да бъдат малко по-смирени в изказванията си, когато става въпрос за България. Виждате, че реакцията на държавата към тези, причинили всичко това, е мигновена. България е най-толерантната държава\", подчерта министър-председателят. Той посочи, че не се бърка на БФС, но може да забрани на правителството си да прекрати всякакви дейности.  \r\nПо разпореждане на министър-председателя Бойко Борисов вицепремиерът Екатерина Захариева е провела разговор с посланика на Обединеното кралство в България Ема Хопкинс. По-късно посланик Хопкинс е била извикана и на среща с и.д. генерален директор „Двустранни отношения“ в МВнР Христо Полендаков, който е повторил категоричната позиция, изразена от премиера Борисов, в която той осъжда недопустимите ксенофобски прояви на група български фенове по време на мача Англия България. Посланик Хопкинс е дала висока оценка за толератността, присъща на българския народ. Посланикът е изразила и своите добри впечатления и благодарности за бързата реакция на българското правителство по случая, които ще предаде на британското правителство. Междувременно вечерта стана ясно, че Спецпрокуратурата извършва действия по разследване в БФС. \r\nДеница КИТАНОВА", "date": "2019.10.16", "title": "Борислав Михайлов подаде оставка като председател на БФС (ОБЗОР)"}
{"url": "http://www.focus-news.net/news/2019/10/16/2708795/nezavisen-makedoniya-vanshnite-ministri-na-es-ne-podkrepiha-data-za-pregovori-za-makedoniya-i-albaniya.html", "text": "Външните министри на ЕС не подкрепиха дата за преговори за Македония и Албания, пише скопският вестник  “Независен“ . \r\nВидяхме познат сценарий в Брюксел тази вечер - след като Македония е на дневен ред да постигне значителен напредък, нечии интереси я блокират. А в понеделник на министерска среща в Люксембург, Франция, частично подкрепена от Холандия, се противопостави на решението за започване на преговори за присъединяване със Северна Македония и Албания. \r\nПариж остана твърдо на своята позиция, настоявайки първо да се промени методологията на преговори и след това да се вземе решение за тяхното започване, и въпреки че беше силно против преговорите с Албания, беше против и тя да бъде отделена от Македония. \r\nФинландският министър по европейските въпроси Тити Тупурайнен заяви на пресконференция след срещата, че няколко държави са се въздържали по отношение на препоръката на Европейската комисия за започване на преговори с Македония и Албания, докато една е била категорично против. Беше ясно, че става въпрос за Франция. \r\nКомисарят по разширяването Йоханес Хан заяви, че подобно решение ще навреди на доверието на ЕС в региона и че ще позволи на други страни да влязат в Западните Балкани. Хан заяви, че 25 държави подкрепят препоръките за датата за трети път от 16 месеца, но все пак се надява лидерите на предстоящия Европейски съвет да предприемат правилния ход за разширяването в четвъртък и петък. Хан добави, че Македония и Албания направиха толкова болезнени реформи през последните години, \"които в повечето от нашите страни са невъзможни\". \r\nТупурайнен заяви, че председателят на Европейския съвет Доналд Туск вече е обявил, че въпросът за датата за Македония и Албания ще бъде поставен в дневния ред на Съвета и че лидерите  могат да вземат положително решение, защото някои неща станаха ясни след вчерашната среща. \r\n\"Тези страни ще бъдат част от ЕС някой ден ... но сега е много рано да започне правен процес на разширяване\", каза френски служител в Париж пред местни медии. \r\nПреди срещата на министрите френският министър за Европа Амели де Моншалан заяви, че нейното правителство не се противопоставя на европейската перспектива на Западните Балкани, но смята, че процесът на преговори трябва първо да бъде реформиран, така че да носи увереност както в региона, така и в Европа. \r\nМоншалан заяви, че Париж по принцип не е против разширяването, но призова за реформи. На въпрос на журналист защо „Франция наложи вето“, Де Моншалан се защити, като обясни, че не е дошла да налага вето, а да обмени мнения. \r\n \r\n  Юлиян Марков", "date": "2019.10.16", "title": "„Независен“ (Македония): Външните министри на ЕС не подкрепиха дата за преговори за Македония и Албания"}
{"url": "http://www.focus-news.net/news/2019/10/16/2708796/24-vesti-makedoniya-nov-opit-za-razbiratelstvo-za-gotse-delchev.html", "text": "Въпросът за характера и делото на Гоце Делчев отново е поставен на масата между македонски и български историци, информира скопският телевизионен канал  “24 Вести“ . \r\nЧленовете на Съвместната комисия по историческите въпроси започнаха да обсъждат гледни точки по проблема, но и как да намерят общи препоръки за подобряване на учебниците по история на Средновековието. \r\nЗаседанието на комисиите в Охрид се провежда само дни след като България прие декларация, призоваваща за изключване на македонския език в рамките на ЕС и изключване на историческия факт за „българската фашистка окупация“ от македонските учебници.  Местните експерти смятат, че исканията на българската страна са прекалено максималистични и нереалистични и че трябва да се оттеглят по-голямата част от тях, за да се постигне споразумение. \r\n„Някои изисквания не са реалистични, разбира се, знаете, че във всяка държава има етнически декаденти и т. нар.  митологични твърдения, които нямат основание. Мисля, че те ще преразгледат и оттеглят тези искания. Ще се реши, че балканската история трябва да се разглежда като споделена история. Не само с България, но и със Сърбия с всички останали страни. Ние празнуваме общи светии, честваме общи победи и поражения. Сигурен съм, че този проблем ще бъде решен, всъщност Гоце Делчев ще бъде третиран като обща историческа фигура и няма да има проблем“, казва проф. Зоран Матевски. \r\nНауката работи с факти и ако разчитаме на нея, ще решаваме проблеми, в противен случай това ще бъде въпрос на политика, казва проф. Ратко Дуев, Декан от Философския факултет Скопие, който споделя мнението, че македонската страна вече е направила много отстъпки. \r\n„Всеки може да каже каквото иска, може да се напише марсианец в преброяването. Но с тази логика отново влизаме в лабиринт от миналия век, където трябва да пренебрегваме фактите и да разчитаме на митове и легенди, което е нереалистично.  Смятаме, че сме направили достатъчно отстъпки и сега другата страна ще трябва да ги направи,\" каза Ратко Дуев. \r\nТова е петото заседание на Комисията тази година и се планира още едно до края на годината. От предишните срещи пред правителствата на двете държави са препоръчани: съвместно честване на Св.Св. Кирил и Методий, Св. Климент, Св. Наум и цар Самуил, както и препоръки за подобряване на учебниците по история за шести клас в Република Северна Македония и пети клас в България, отнасящи се до Античността. \r\nЦелта на срещите, както казва Комисията, е да денационализира и деполитизира миналото. Комисията беше създадена на паритетен принцип за разрешаване на открити исторически и образователни въпроси в съответствие със Договора за добросъседство и сътрудничество. Тя е съставена от по седем члена от двете страни. Македонската страна се оглавява от проф.Драги Георгиев, а от българската от проф. Ангел Димитров - първият посланик на България в Скопие. \r\n \r\n  Юлиян Марков", "date": "2019.10.16", "title": "„24 Вести“ (Македония): Нов опит за разбирателство за Гоце Делчев"}
{"url": "http://www.focus-news.net/news/2019/10/16/2708799/kommersanta-rusiya-shte-tryabva-da-zavarshi-turskata-operatsiya.html", "text": "Русия ще трябва да завърши турската операция, пише руският вестник  “Коммерсантъ“ . \r\nТурската армия и лоялните на Анкара части на сирийската опозиция продължават настъплението на юг, разширявайки контрола над населените с кюрди гранични райони на Сирия. Сирийските правителствени войски се придвижват към тях, получавайки заповеди да отидат на границата и да отблъснат турската агресия. Съдейки по сигналите, идващи от Анкара, Дамаск и Москва, няма да има директен сблъсък между турската и сирийската армия. С посредничеството на Русия страните ще се опитат да постигнат съгласие за разделянето на контролните зони в Северна Сирия. \r\nЗапочнала на 9 октомври с въздушни удари по кюрдските сили, турската военна акция в Сирия продължава като сухопътна операция с участието на протурски групировки. Целта й е да разшири контролираната от Анкара зона върху граничните райони на съседна държава. Турската страна вече пое контрола върху градовете Рас ал Айн и Тел Абаяд и показва решителност да надгражда успеха. Турският президент Реджеп Тайип Ердоган в понеделник, 14 октомври, обеща, че в близко бъдеще сирийските опозиционни части, действащи като съюзници на турската армия, ще влязат в стратегически важните градове Манбиж и Кобани, контролирани от кюрдите. \r\nОт своя страна официалният представител на турския президент Ибрахим Калън потвърди, че Анкара няма намерение да прекратява операцията, докато военните не изпълнят своята мисия. \r\n„Тези, които игнорираха смъртта на хиляди цивилни по време на нападенията срещу Мосул, Ракка и Дейр ез-Зор, днес призовават за прекратяване на операцията „Извор на мира“ и заплашват Турция със санкции. Няма да спрем, докато не постигнем целите си “, написа Ибрахим Калън в социалната мрежа „Туитър“, като изясни, че Анкара няма да изостави целите си, въпреки все по-големия натиск от страна на САЩ и съюзниците от НАТО всеки ден с искане операцията да бъде прекратена. \r\nСпоред сирийския проправителствен телевизионен канал Al  Ihbaria в понеделник части от турската армия се опитаха да овладеят друг стратегически обект - магистрала по границата с Турция, свързваща Алепо с административния център Хасеке в североизточната част на страната. Битките на турската армия с кюрдските формирования се разгръщат в района на селищата Тувейгел и Ал-Ховеиш. \r\nМеждувременно нов фактор, който може да промени коренно целия ход на турската операция, стана споразумението, постигнато миналата неделя от кюрдите и сирийския президент Башар Асад, че Дамаск ще изпрати войските си на север, за да спре турската офанзива. След като взеха изключително трудно решение да говорят заедно с Дамаск, срещу което кюрдите преди това са се борили като част от коалиция, ръководена от САЩ, автономната администрация в североизточната част на страната заяви, че е постигнато споразумение със сирийското правителство, \"за защита на границите на Сирия и нейния суверенитет\". \r\n„Споразумението предполага, че сирийската армия ще влезе на територията, контролирана от администрацията, и ще бъде разположена на цялата граница на Сирия с Турция, за да помогне на Сирийските демократични сили (СДС)(кюрдските формирования -„ Коммерсантъ “) в отблъскването на това нападение и освобождаването на областите, заети от турската армията и нейните наемници “, се казва в изявлението на администрацията на североизточните региони, цитирано от РИА Новости. Според кюрдите, споразумението с Дамаск ще позволи „да бъдат освободени други сирийски градове, окупирани от Турция, включително Африн“, окупирани от Анкара по време на предишните военни операции „Ефратски щит“ и „Маслинова клонка“ през  2016-2018. \r\nТрябва да се отбележи, че сирийските власти не признават автономната администрация в Североизточна Сирия, която контролира територията източно от река Ефрат. \r\nНезависимо от това, в контекста на продължаващата турска офанзива, Дамаск и Сирийските демократични сили са принудени да действат като ситуационни съюзници. \r\nВ резултат на постигнатите споразумения от кюрдите и Дамаск, в понеделник сутринта сирийските правителствени войски влязоха в градовете Табка, Айн-Иса и Тел Тамр, където не бяха стъпвали от много години, а също така разшириха присъствието си в Хасеке и Камъшли, където малък контингентът сирийски войски е имало и преди. Сирийският телевизионен канал SANA показа кадри, в които ликуващите жители на тези градове карат автомобили с размахващите се национални знамена на Сирийската арабска република и излизат на улиците с портрети на президента Асад. \r\nМеждувременно новите споразумения между кюрдите и Дамаск, които позволиха на сирийската армия да започне настъплението си към турската армия, се оказаха неприятна изненада за Анкара. \r\n\"Ако сирийската армия, която досега не успя да победи терористичната организация \"Отрядите за народна самоотбрана\", която се стреми да раздели Сирия и да създаде сепаратистка държава, се готви да се бори с турската армия и е способна на това, тогава моля\", каза съветникът на турския президент Ясин Актай, като изясни, че Анкара е готова за всякакъв сценарий. \r\nИмайки предвид намеренията да влязат в градовете Кобани и Манбидж както силите на Анкара, така и на Дамаск, конфронтацията между страните изглежда влиза в решаваща фаза. \r\nНарастващата заплаха от пряк военен сблъсък между Турция и Сирия изненада ръководството на НАТО, защото Турция е член на Северноатлантическия алианс, а член Пети на Вашингтонския договор предвижда помощ за атакуван съюзник. \r\nПредставете си, че Сирия или нейните съюзници реагират и нападат Турция. Това е заплаха за сигурността на НАТО \", описа ситуацията министърът на външните работи на Люксембург Жан Аселборн в понеделник. \r\nОт своя страна, изказвайки се в понеделник на 65-ата сесия на Парламентарната асамблея на НАТО в Лондон, генералният секретар на НАТО Йенс Столтенберг призна, че продължаващата турска операция \"е изпълнена с риск от по-нататъшна регионална дестабилизация\". „Очаквам Турция да действа сдържано и в координация с други съюзници“, заяви Столтенберг. \r\nМеждувременно, колкото и парадоксално да изглежда, Москва, опитвайки се да посредничи между всички страни в конфликта, може да спаси НАТО от хипотетичен кошмарен сценарий, когато алиансът неволно може да бъде вкаран в конфликт със Сирия и съюзника й Русия. В същото време руската армия може да бъде единственият гарант за бъдещо споразумение, като се има предвид реалната ситуация на място. \r\nВ отговор на въпрос за риска от пряк военен конфликт между Русия и Турция в понеделник, Дмитрий Песков, говорител на руския президент Владимир Путин, категорично отхвърли тази възможност. \r\n„Ние дори не бихме искали да мислим за подобен вариант. Нямам какво повече да добавя. За това има комуникационни канали между нашите военни, които вече споменах “, каза Песков. Според него контактите между руските и турските власти не са прекъснати и те се осъществяват както по дипломатически, така и по военни канали. В понеделник турският министър на отбраната Хулуси Акар обяви, че е провел телефонни разговори с руския министър на отбраната Сергей Шойгу. \r\nПоследните изявления на враждуващите страни показват, че няма да има директен сблъсък между турската и сирийската армия: с посредничеството на Русия страните ще предпочетат да се споразумеят за разделянето на контролните зони в Северна Сирия. \r\nВсъщност самият турски лидер призна това в понеделник. „Ние поддържаме координация с Русия“, потвърди президентът Ердоган, като обяви турската офанзива върху Кобани и Манбидж. \r\nОчевидно Анкара и Дамаск може в крайна сметка да постигнат споразумение, което ще позволи на Анкара в една или друга степен да изпълни плана си за създаване на буферна зона на границата със Сирия, разделяща двата Кюрдистана - Турския и Сирийския. \r\nВ същото време Дамаск може неочаквано да получи „кралски подарък“, за който доскоро сирийските власти дори не можеха да мечтаят - възстановяване на контрола над кюрдските региони и неочаквана лоялност на последните съюзници на САЩ в международната коалиция в Сирия. \r\n \r\n  Юлиян Марков", "date": "2019.10.16", "title": "“Коммерсантъ“: Русия ще трябва да завърши турската операция"}
{"url": "http://www.focus-news.net/news/2019/10/16/2708802/pregled-na-mezhdunarodnite-novini-do-6-chasa-agentsiya-fokus.html", "text": "Франция остава ангажирана да реформира процеса на приемане на нови членове в Европейския съюз. Официален Париж смята, че преговорите сега се „разтеглят“, намалявайки доверието и на двете страни, информира македонският телевизионен канал  “Сител“ . \r\n„Не съм тук днес, за да защитавам вето. Ще говорим. Ще обсъдим две измерения, започването на преговори от страна на една подготвена Европа и реформата на процеса на преговори, който е дълъг и разочароващ процес за страната, която преговаря и се доверява. Така че това е чудесна възможност да се говори за това как Европа може да реформира целия процес на преговори и присъединяване \", заяви държавният секретар по европейските въпроси Амели Де Моншалан. \r\nЗа разлика от Моншалан, която говори по принцип за европейската перспектива на Западните Балкани, холандският външен министър смята, че за началото на преговорите е необходимо Македония да приеме Закон за Прокуратурата. \r\n\"Що се отнася до Северна Македония, ние смятаме, че една важна стъпка, която трябва да се направи, е законът за независима прокуратура и ако това условие бъде изпълнено, смятаме, че преговорите за присъединяване могат да започнат\", заяви холандският външен министър Стеф Блок. \r\nЗа Германия няма пречки Македония и Албания да получат дата за започване на преговори за присъединяване с Европейския съюз. Министърът за Европа Майкъл Рот напомни, че ЕС трябва да спази обещанието си, направено през юни. \r\n*** \r\n \r\n .Президентът на Румъния Клаус Йоханис номинира Людовик Орбан, лидер на Националната либерална партия (НЛП), за следващ премиер на страната, след като предишното ляво правителство загуби вот на недоверие, предава  AFP . \r\n56-годишният Орбан, бивш транспортен министър, сега трябва да получи подкрепа от раздробения парламент след падането на социалдемократическото правителство \r\nПрезидентът Клаус Йоханис се спря на Орбан - познато лице в политическия пейзаж на Румъния през последните две десетилетия,  след като проведе два кръга консултации с парламентарни групи. \r\nГоворейки заедно с Йоханис, Орбан обеща да \"спазва върховенството на закона и независимостта на съда\". \r\n\"Влагам целия си опит и моята енергия да работя за обществения интерес\", каза той. \r\nДепутатите миналата седмица гласуваха вот на недоверие срещу правителството на Социалдемократическата партия (СДП) на Виорика Данчила. \r\n*** \r\n \r\n Външните министри на ЕС не подкрепиха дата за преговори за Македония и Албания, пише скопският вестник  “Независен“ . \r\nВидяхме познат сценарий в Брюксел тази вечер - след като Македония е на дневен ред да постигне значителен напредък, нечии интереси я блокират. А в понеделник на министерска среща в Люксембург, Франция, частично подкрепена от Холандия, се противопостави на решението за започване на преговори за присъединяване със Северна Македония и Албания. \r\nПариж остана твърдо на своята позиция, настоявайки първо да се промени методологията на преговори и след това да се вземе решение за тяхното започване, и въпреки че беше силно против преговорите с Албания, беше против и тя да бъде отделена от Македония. \r\nФинландският министър по европейските въпроси Тити Тупурайнен заяви на пресконференция след срещата, че няколко държави са се въздържали по отношение на препоръката на Европейската комисия за започване на преговори с Македония и Албания, докато една е била категорично против. Беше ясно, че става въпрос за Франция. \r\nКомисарят по разширяването Йоханес Хан заяви, че подобно решение ще навреди на доверието на ЕС в региона и че ще позволи на други страни да влязат в Западните Балкани. Хан заяви, че 25 държави подкрепят препоръките за датата за трети път от 16 месеца, но все пак се надява лидерите на предстоящия Европейски съвет да предприемат правилния ход за разширяването в четвъртък и петък. Хан добави, че Македония и Албания направиха толкова болезнени реформи през последните години, \"които в повечето от нашите страни са невъзможни\". \r\nТупурайнен заяви, че председателят на Европейския съвет Доналд Туск вече е обявил, че въпросът за датата за Македония и Албания ще бъде поставен в дневния ред на Съвета и че лидерите  могат да вземат положително решение, защото някои неща станаха ясни след вчерашната среща. \r\n\"Тези страни ще бъдат част от ЕС някой ден ... но сега е много рано да започне правен процес на разширяване\", каза френски служител в Париж пред местни медии. \r\nПреди срещата на министрите френският министър за Европа Амели де Моншалан заяви, че нейното правителство не се противопоставя на европейската перспектива на Западните Балкани, но смята, че процесът на преговори трябва първо да бъде реформиран, така че да носи увереност както в региона, така и в Европа. \r\nМоншалан заяви, че Париж по принцип не е против разширяването, но призова за реформи. На въпрос на журналист защо „Франция наложи вето“, Де Моншалан се защити, като обясни, че не е дошла да налага вето, а да обмени мнения. \r\n*** \r\n \r\n На пресконференция след срещата на министрите на външните работи в Люксембург еврокомисарят по политиката на добросъседство и разширяването Йоханес Хан заяви, че това не е момент, с който Съюза трябва да се гордее, цитира думите му македонското електронно издание  “МКД“ . \r\n„Искам срещи, но като тази днес, без конкретни резултати. Всъщност това не е момент за гордост за Европа, но не искам да обвинявам никого. Сега от Европейският съвет зависи коригирането на днешния резултат, но бих искал да използвам тази възможност да благодаря на финландското председателство за усилията за постигане на споразумение. Това не беше възможно, но трябва да кажа, че по-голямата част от членовете подкрепиха препоръките на Европейската комисия, не за първи път, а за трети път в рамките на 16 месеца. Това не е нещо ново, но все още сме тук и наистина съжаляваме за това, защото това не е момент, с който трябва да се гордеем. \r\nИ няма съмнение, че всяко по-нататъшно забавяне ще навреди на доверието към нас в Западните Балкани и амбицията ни да станем по-силен световен играч. Тук говорим за нашата вътрешна територия, ако на нашата родна територия не можем да бъдем успешни, тогава как ще бъдем успешни навън”, каза Хан на пресконференция. \r\nТой каза също на скептичната общественост, че зелената светлина, която се очаква е за \"подготовка на преговори\". \r\n„Това, от което се нуждаем, е политически сигнал, който да даде зелена светлина за подготовка за преговори за присъединяване. Ако постигнем споразумение, трябва да започнем да подготвяме отварянето на първите глави, които са глави 23 и 24, които се занимават с върховенството на закона \", каза Хан. \r\nТой добави, че реформите, които се извършват в страните кандидатки, са \"болезнени\" и не изключи възможността за отрицателни последици, ако решението на срещата на върха на ЕС бъде отложено отново. \r\n\"Надявам се лидерите да поправят тази грешка. Не искам да спекулирам, но е важно да осъзнаем колко болезнени реформи са направили тези държави и те са политическата заслуга на тези, които са успели да направят това и ако има отрицателно решение, не мога да изключа това да причини вътрешна динамика, мога само спешно да призова всички да се съсредоточат и да не се отказват \", каза Хан. \r\nЕвропейският комисар повтори, че Франция е против всякакво разширяване и не може да гарантира, че до четвъртък френският президент Еманюел Макрон ще даде зелена светлина на процеса. \r\n*** \r\n \r\n Вицепрезидентът на САЩ Майк Пенс и държавният секретар Майк Помпео ще пътуват в сряда до Анкара, за да окажат натиск върху Турция да спре офанзивата си срещу сирийските кюрдски отряди, заяви президентът Доналд Тръмп, цитиран от  AFP . \r\n\"Заминават утре\", заяви Тръмп пред репортери в Белия дом, ден след като Пенс обяви пътуването, без да посочи график. \r\n\"Искаме прекратяване на огъня ... Ние ще наложим най-силните санкции, които можете да си представите.\" \r\n*** \r\n \r\n Общоруският център за изследване на общественото мнение (ВЦИОМ) публикува данни от проучвания за това какво руснаците знаят за Република Сръбска (част от Босна и Херцеговина) и дали тя се счита за туристическа дестинация, пише руският вестник  “Российская газета“ . \r\nПрави впечатление, че според получените резултати един на всеки десет руснаци (11 процента) знае правилното местоположение на Република Сръбска (РС) на територията на Босна и Херцеговина. Като цяло повече от половината от анкетираните признават, че или не знаят точното местоположение на РС, или за първи път чуват за такава република. \r\nПо-голямата част от руските граждани никога не са се замисляли да прекарат ваканция в Република Сръбска (95 процента). И сред тези, които все още са мислили за това, жителите на Москва и Санкт Петербург са по-склонни да отидат там. В същото време 35 процента от руснаците биха искали да прекарат ваканциите си в тази република, ако е възможно. \r\n\"Тук всичко е много достъпно и евтино и най-важното е, че хората са приятелски настроени към нас, те са сърби, които винаги са били много добри с руснаците\", сподели впечатленията си Владимир Соловьов, председател на съюза на руските журналисти. \"Готов съм да кажа, че в тази страна има големи перспективи за руските туристи.“ \r\nИзданието припомня, че в Република Сръбска има ски и летен туристически курорт от международна класа - Яхорина (през 1984 г. тук се провеждат XIV зимни олимпийски игри). \r\nОсвен това в Република Сръбска в околностите на град Добой в село Ритешич е създаден Манастирският комплекс на Света Матрона от Москва и руско етническо село от 2009 г., а в Баня Лука е започнало строителството на руско-сръбска църква през 2018 година. В тази връзка вестникът цитира апела към руснаците на световноизвестния режисьор Емир Кустурица: „Пътувайте там, където сте обичани - в Република Сръбска!“. \r\n*** \r\n \r\n Въпросът за характера и делото на Гоце Делчев отново е поставен на масата между македонски и български историци, информира скопският телевизионен канал  “24 Вести“ . \r\nЧленовете на Съвместната комисия по историческите въпроси започнаха да обсъждат гледни точки по проблема, но и как да намерят общи препоръки за подобряване на учебниците по история на Средновековието. \r\nЗаседанието на комисиите в Охрид се провежда само дни след като България прие декларация, призоваваща за изключване на македонския език в рамките на ЕС и изключване на историческия факт за „българската фашистка окупация“ от македонските учебници.  Местните експерти смятат, че исканията на българската страна са прекалено максималистични и нереалистични и че трябва да се оттеглят по-голямата част от тях, за да се постигне споразумение. \r\n„Някои изисквания не са реалистични, разбира се, знаете, че във всяка държава има етнически декаденти и т. нар.  митологични твърдения, които нямат основание. Мисля, че те ще преразгледат и оттеглят тези искания. Ще се реши, че балканската история трябва да се разглежда като споделена история. Не само с България, но и със Сърбия с всички останали страни. Ние празнуваме общи светии, честваме общи победи и поражения. Сигурен съм, че този проблем ще бъде решен, всъщност Гоце Делчев ще бъде третиран като обща историческа фигура и няма да има проблем“, казва проф. Зоран Матевски. \r\nНауката работи с факти и ако разчитаме на нея, ще решаваме проблеми, в противен случай това ще бъде въпрос на политика, казва проф. Ратко Дуев, Декан от Философския факултет Скопие, който споделя мнението, че македонската страна вече е направила много отстъпки. \r\n„Всеки може да каже каквото иска, може да се напише марсианец в преброяването. Но с тази логика отново влизаме в лабиринт от миналия век, където трябва да пренебрегваме фактите и да разчитаме на митове и легенди, което е нереалистично.  Смятаме, че сме направили достатъчно отстъпки и сега другата страна ще трябва да ги направи,\" каза Ратко Дуев. \r\nТова е петото заседание на Комисията тази година и се планира още едно до края на годината. От предишните срещи пред правителствата на двете държави са препоръчани: съвместно честване на Св.Св. Кирил и Методий, Св. Климент, Св. Наум и цар Самуил, както и препоръки за подобряване на учебниците по история за шести клас в Република Северна Македония и пети клас в България, отнасящи се до Античността. \r\nЦелта на срещите, както казва Комисията, е да денационализира и деполитизира миналото. Комисията беше създадена на паритетен принцип за разрешаване на открити исторически и образователни въпроси в съответствие със Договора за добросъседство и сътрудничество. Тя е съставена от по седем члена от двете страни. Македонската страна се оглавява от проф.Драги Георгиев, а от българската от проф. Ангел Димитров - първият посланик на България в Скопие.", "date": "2019.10.16", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/16/2708800/the-guardian-boris-dzhonsan-e-na-praga-na-sporazumenie-sled-otstapki-za-irlandskata-granitsa.html", "text": "Борис Джонсън е на ръба да постигне сделка за Брекзит, след като направи големи отстъпки на исканията на ЕС за ирландската граница, пише британският вестник  The Guardian . \r\nПроектният текст на споразумението може да бъде публикуван в сряда, ако Даунинг Стрийт даде окончателната зелена светлина, според високопоставени източници от ЕС и Великобритания. \r\nОт предварителните информации става ясно, че преговарящите екипи по принцип са се договорили, че ще има митническа граница в Ирландско море. Подобна уговорка беше отхвърлена от Тереза Мей като сделка, която никой британски премиер не би могъл да приеме. \r\nДжонсън все още ще трябва да спечели парламента - включително Демократичната юнионистка партия (ДЮП) и твърдолинейните „брекзитиъри“ от Европейската изследователска група въз основа на това, че съгласно сделката Северна Ирландия все още законово ще бъде в рамките на митническите граници на Обединеното кралство територия. \r\nЕдин източник от лагера на евроскептиците, близък до двата лагера, посочи, че подобно споразумение ще бъде „изключително трудно за ДЮП“, но нито ДЮП, нито групата на евроскептиците публично отправят критики към усилията на Джонсън. \r\nПремиерът ще информира кабинета си за ситуацията в 16 часа (18 часа българско време)в сряда. \r\nСтив Бейкър, лидерът на групата на евроскептиците, излезе от офиса на премиера, заявявайки, че е „оптимист, че е възможно да се постигне поносима сделка, за която съм в състояние да гласувам“ и по-късно каза на колегите си от групата да „се доверят на“ премиера. \r\nСпоред предложенията премиерът ще може да се похвали, че Обединеното кралство „цяло и неделимо“ е напуснало Европейския съюз. „Северна Ирландия де юре би била на митническата територия на Обединеното кралство, но фактически в рамките на Европейския съюз“, заяви един дипломатически източник за предварителното споразумение. \r\nИзточници в Брюксел заявиха, че са уверени, че Комисията и преговарящият екип на Обединеното кралство ще постигнат сделката за една нощ. Но докато продължават преговорите, в Париж и Берлин възникна нервност от бързината да се намери споразумение преди срещата на върха на Европейския съвет в Брюксел в четвъртък. \r\nГоворейки в Париж, високопоставен френски служител посъветва за „изключително благоразумие“ относно шансовете за сключване на сделка, която да задоволи столиците на ЕС. \r\n„Ирландците не са тези, които ще сключат сделката“, заяви официалният представител. „Да, има по-добра атмосфера, но важното е съдържанието и все още не сме видели нищо. Каквото и да е, ще искаме да го разгледаме много сериозно.“ \r\nГерманските правителствени служители заявиха, че постигането на сделка тази седмица е амбициозна цел и че постигането на съгласие по техническите въпроси може да изисква още два месеца разговори, освен ако Великобритания не направи достатъчно значителни отстъпки. \r\n \r\n  Юлиян Марков", "date": "2019.10.16", "title": "The Guardian: Борис Джонсън е на прага на споразумение след отстъпки за ирландската граница"}
{"url": "http://www.focus-news.net/news/2019/10/16/2708791/71-pochetni-konsuli-predstavlyavashti-stranata-ni-v-45-darzhavi-uchastvat-v-dvudneven-forum-v-sofiya-obzor.html", "text": "Министерството на външните работи организира Конференция на почетните консули на Република България в София. Във форума участват 71 от общо 75 почетни консули, представляващи страната ни в 45 държави. Целта на конференцията е да бъде направен преглед на дейността на българските почетни консули зад граница, да бъдат обменени полезен опит и практики, както и да бъдат представени актуалните тенденции във външната политика, икономиката, търговията, туризма и инвестиционните възможности на България. За последните 20 г. са организирани само две конференции на почетните консули като последната е била през 2014 г. \r\n Вицепремиерът и министър на външните работи Екатерина Захариева  представи пред почетните консули на България приоритетите във външната ни политика и ги призова да използват двудневния форум в София, за да опознаят допълнително възможностите на страната ни.“Радвам се, че след 5-годишна пауза успяхме да се съберем точно в тази година, когато българската дипломатическа служба празнува 140-годишен юбилей”, заяви министър Захариева, „Вашата дейност много допринася за образа на България по света, въпреки, че не сте професионални дипломати. Благодаря ви, че винаги откликвате, когато имаме нужда от съдействие”. Вицепремиерът подчерта помощта, която почетните консули оказват на българските граждани по света и даде за пример случая с операцията по издирването на алпиниста Боян Петров, която не би могла да се случи без почетния ни консул в Непал Бхола Биграм Тхапа. Вицепремиерът запозна почетните консули и с предимствата на българската икономика – постоянен ръст на БВП, ниска безработица, растеж в чуждестранните инвестиции. Екатерина Захариева лично даде указания почетните консули да бъдат редовно информирани чрез каналите на МВнР за развитието на страната ни, за да имат по-голям достъп до информация и по-голяма възможност да популяризират образа на България по света.  \r\n Държавният глава Румен Радев  отправи приветствие към почетните консули на България зад граница. Президентът Румен Радев подчерта, че България е особено признателна на почетните си консули за тяхната ангажираност към тази високо благородна мисия, която изпълняват в момента. „България цени високо вашия принос за пълноценното присъствие на международната сцена и развитието на нашите отношения със страните, от които сте. Вашият принос за развитието на нашия икономически, инвестиционни и търговски връзка, за нашите връзки в сферата на образованието, културата, науката и туризма са от особен интерес“, допълни Радев. Президентът каза още, че подкрепата на правата и инициативите на българските граждани и общности зад граница са от особена важност за мен като държавен глава. „В момента около 2 милиона българи живеят зад граница. Те полагат усилия да се интегрират в обществените структури на държавите, които представляват. В същото време за тях е от особена важност да запазят културните и духовни измерения на своята българска национална идентичност“, каза той. Радев посочи още, че високо се цени помощта на консулите за българските детски градини, училища, църковни настоятелства и за всички инициативи на нашите сънародници зад граница. Президентът допълни, че България е страна отворена към света и за нас е най-важно вие да продължите да разгръщате Вашата дейност както досега – с ум, с желание и със сърце. \r\nРадев подчерта, че почетните консули винаги можете да разчитат на подкрепата на МвнР и на президентската институция. На събитието присъства и вицепрезидентът Илияна Йотова. \r\nТеодора ПАТРОНОВА", "date": "2019.10.16", "title": "71 почетни консули, представляващи страната ни в 45 държави, участват в двудневен форум в София (ОБЗОР)"}
{"url": "http://www.focus-news.net/news/2019/10/16/2708801/vzglyad-svadata-mezhdu-erdogan-i-nato-raboti-v-polza-na-rusiya.html", "text": "Свадата между турският президент Реджеп Тайип Ердоган и НАТО работи в полза на Русия, пише руският вестник  “Взгляд“ . \r\nСАЩ наложиха тежки санкции срещу най-големия си военен съюзник, Турция, поради военната операция в Северна Сирия. Всички държави от Европейския съюз и повечето страни членки на НАТО подкрепиха Вашингтон. Нарастващият спор в рамките на Алианса може да засегне и разположените в Турция ядрени оръжия. \r\nДоналд Тръмп във вторник разреши въвеждането на санкции срещу редица министерства и висши турски служители. Според държавния секретар на САЩ Майк Помпео, Вашингтон по този начин упражнява натиск върху правителството да прекрати турската офанзива в Североизточна Сирия. По-късно Министерството на финансите на САЩ заяви, че турското министерство на отбраната и енергетиката, както и министърът на отбраната Хулуси Анкар, министърът на вътрешните работи Сюлейман Сойлу и министърът на енергетиката Фатих Дьонмез са също в списъците на санкциите. \r\nОт своя страна вицепрезидентът на САЩ Майк Пенс заяви, че новообявените санкции ще останат в сила или ще се \"засилят\", докато Анкара  \"не започне незабавно прекратяване на огъня, прекрати насилието и се съгласи да договори дългосрочно уреждане на въпросите по границата\" със Сирия , съобщава Интерфакс.  \r\nНатискът върху Анкара не се ограничава до това. Изпълнявайки обещанието си за „унищожаване на турската икономика“, Тръмп обяви увеличение на  митата за стоманата до 50% и прекратяване на по-нататъшните преговори с турците за сключване на търговска сделка на стойност 100 милиарда долара. Трябва да се отбележи, че през 2018 г. Тръмп вече увеличи митата върху турската стомана и алуминий, но през май 2019 г. САЩ намалиха митата върху вноса на стомана от Турция до 25%. \r\nРъководителят на Пентагона Марк Еспър, който планира през следващата седмица да посети централата на НАТО в Брюксел, където възнамерява да \"упражни натиск\" върху съюзниците на САЩ, за да предприемат колективни мерки срещу Турция, не остана настрана. \r\nВ същото време Белият дом сериозно обмисля възможността за извеждане на ядрено оръжие от базата „Инджирлик“ в Турция. Според The New York Times през уикенда \"Държавният департамент и Министерството на енергетиката тихо обмислят плановете за извеждане на около 50 тактически ядрени оръжия под американския контрол от „Инджирлик“. Това според източниците на изданието ще означава \"край на съюза между Турция и САЩ\". \r\nВ същото време Анкара е притискана и от Европа. Външните министри на страните-членки на ЕС единодушно осъдиха действията на Ердоган срещу кюрдите. „Ние вярваме, че това, което прави Турция, е погрешно“,заяви Федерика Могерини пред Deutsche welle. Освен това, според германския външен министър Хайко Маас, страните от ЕС са обещали да спрат износа на оръжие за Турция. \r\nСпоред ориенталиста Станислав Тарасов настоящата криза в отношенията между евроатлантическите страни и Турция \"показва разпад на НАТО отвътре\", а турската операция \"Извор на мира\" само ускорява този процес, но не е основната му причина. \r\n \r\n„В крайна сметка конфликтът започна, след като Анкара реши да закупи руски системи за противовъздушна отбрана С-400 от Москва. И това противоречи на военно-техническите и икономическите интереси на страните, участващи в НАТО “, каза Тарасов пред вестник „Взгляд“ \r\n„В същото време не се говори за разпадането на НАТО: Устава на Алианса не предвижда прогонване на един от членовете, докато той самият не го пожелае. И докато Турция не прояви такова желание, тя ще остане в НАТО, без значение колко другите държави я критикуват “, каза експертът. \r\nПодобна гледна точка споделя и доцентът по политически науки във Финансовия университет при правителството на Руската федерация Геворг Мирзаян. Според него отношенията между Турция и САЩ вече не могат да бъдат наречени съюзнически, но те все още не са успели да станат противници. Следователно кризата в отношенията между Вашингтон и Анкара „все още няма да засегне външната политика на НАТО“. \r\n„Но самият Ердоган не може да не реагира на агресивния натиск на Запада. Ако мълчи и търпи - собствените му избиратели няма да го разберат. Следователно той ще заплаши да напусне НАТО, ще каже, че ще изгони американците от базата „Инджирлик“, но няма да превърне думите в действия, докато Западът не пресече  червените линии \", заяви Мирзаян пред изданието. \r\nСпоред него, въпреки заплахите, САЩ също няма да започнат да изнасят ядрени оръжия от „Инджирлик“, надявайки се, че след Ердоган ще дойдат на власт в Турция \"разумни хора, с които да преговарят\". В същото време Тарасов смята, че Белият дом умишлено пуска слухове за премахването на ядрените оръжия от „Инджирлик“, използвайки тази тема като елемент на изнудване и натиск. \r\n„Проблемът е също, че американската военновъздушна база „Инджирлик“бързо губи стратегическото си значение. Според неограничения отбранителен план, подписан от Помпео, САЩ укрепват базата си в Гърция в случай, че трябва да напуснат Турция. Съществува и Кипър, като алтернатива на „Инджирлик“. Следователно американците имат място за маневри “, обясни Тарасов. \r\nСледователно, според експертите, Ердоган е принуден да маневрира и да се възползва от противоречията в НАТО, като същевременно укрепва отношенията с Русия. \r\n„Турците намаляват своите политически възможности в западна посока и стават все по-зависими от нормалните отношения с Русия. В този случай трябва да се запасяваме с пуканки и да гледаме, без да се намесваме,“ обясни Мирзаян. \r\nТой отбеляза, че „след като Тръмп се кара с Турция, това означава, че няма да може да го използва за никакви антируски цели“. „За нас това е полезно. Освен това виждаме, че турската операция позволи на Башар  Асад да си върне контрола над кюрдите. Дали това беше направено със съгласието на Турция или тя е била изиграна е друг въпрос. Но засега всичко, което се случва, е изцяло в интерес на Русия “, заключи Мирзаян. \r\n \r\n  Юлиян Марков", "date": "2019.10.16", "title": "„Взгляд“: Свадата между Ердоган и НАТО работи в полза на Русия"}
{"url": "http://www.focus-news.net/news/2019/10/16/2708806/predstoyashti-mezhdunarodni-sabitiya-za-16-oktomvri-agentsiya-fokus.html", "text": "*** \r\n  Втори ден на работата на Съвместната българо-македонска комисия по историческите въпроси \r\n \r\n*** \r\n  Съвместно заседание на правителствата на Франция и Германия \r\n \r\n*** \r\n  Борис Джиосън трябва да уведоми министрите дали е постигнато споразумение с ЕС \r\n \r\n*** \r\n  Визита на украинския президент Владимир Зеленски \r\n \r\n*** \r\n  Пресконференция на Доналд Туск в навечерието на Европейския съвет \r\n \r\n*** \r\n  Нидерландските фермери ще блокират парламента заради спорен екологичен закон", "date": "2019.10.16", "title": "Предстоящи международни събития за 16 октомври  (Агенция \"Фокус\")"}
{"url": "http://www.focus-news.net/news/2019/10/16/2708803/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния на ГКПП „Дунав мост“ и ГКПП „Дунав мост 2“ трафикът е интензивен на изход за товарни автомобили. На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален. На границата с Република Сърбия и Република Гърция трафикът е нормален на всички гранични контролно-пропускателни пунктове.", "date": "2019.10.16", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/16/2708807/nimh-dnes-shte-bade-toplo-s-maksimalni-temperaturi-mezhdu-22-i-27.html", "text": "Днес ще бъде топло с максимални температури между 22° и 27°. Това съобщи за  Агенция „Фокус “ дежурният синоптик Христо Христов от  Националния институт по метеорология и хидрология.  Отново ще бъде слънчево и почти тихо. Преди обяд на много места в Източна България ще има ниска облачност или мъгла. Ще  остане топло с максимални температури между 22° и 27°, в София - около 25°. \r\nНад Черноморието преди обяд ще има ниска слоеста облачност или мъгла. След обяд ще бъде слънчево. Ще духа слаб вятър от изток-югоизток. Максималните температури ще бъдат между 19° и 21°. Температурата на морската вода е 19-20°. Вълнението на морето ще бъде 1-2 бала. \r\nВ планините ще бъде слънчево. Ще духа слаб вятър от юг-югозапад. Максималната температура на височина 1200 метра ще е около 20°, на 2000 метра - около 12°. \r\n Атмосферното налягане е близко до средното за месеца, през деня ще се задържи почти без промяна.", "date": "2019.10.16", "title": "НИМХ: Днес ще бъде топло с максимални температури между 22° и 27°"}
{"url": "http://www.focus-news.net/news/2019/10/16/2708805/predstoyashti-sabitiya-v-stranata-za-16-oktomvri-agentsiya-fokus.html", "text": "*** \r\n \r\nОт 10.00 часа пред Паметника на българския летец до сградата на Народното събрание президентът Румен Радев ще приеме почетния караул по случай Празника на авиацията и Българските военновъздушни сили.  \r\n \r\n \r\n*** \r\n \r\nОт 15.00 часа в сградата на Президентството на бул. „Дондуков“ 2 президентът Румен Радев ще се срещне с премиера на Камбоджа Хун Сен.  \r\n \r\n \r\n*** \r\n \r\nОт 10.00 часа ще се проведе заседание на Министерски съвет. \r\n \r\n \r\n*** \r\n \r\nВ 12.00 часа в сградата на Министерски съвет министър-председателят Бойко Борисов и премиера на Кралство Камбоджа Хун Сен ще дадат съвместна пресконференция. \r\n \r\n \r\n*** \r\n \r\nОт 13.30 часа в Зала „Сердика“ на Гранд Хотел „София“ на ул. „Гурко“ 1 ще се проведе пресконференция за старта на Националната седмица на достъпа до добра храна 2019 г. Инициативата е под патронажа на госпожа Десислава Танева – министър на земеделието, храните и горите.  \r\n \r\n \r\n*** \r\n \r\nОт 11.30 часа в Министерство на здравеопазването министър Кирил Ананиев ще се срещне с протестиращите медицински специалисти.  \r\n \r\n \r\n*** \r\n \r\nОт 18.30 часа в „Мултивак България Продакшън“ ЕООД (ул. „Валери Петров\" 10, 2227 Божурище) Представителството на Бавария в България ще връчи за девети път своята награда. \r\nОт 19.00 часа е официалното откриване, на което ще присъства Лъчезар Борисов – заместник-министър на икономиката на Република България. \r\n \r\n \r\n*** \r\n \r\nОт 11.00 часа на площадката пред Моста на влюбените (от страната на НДК) ще бъдат пуснати 1200 розови балона в памет на жените, които всяка година губят битката с рака на гърдата. В събитието ще участват г-жа Йорданка Фандъкова - кмет на Столична община, д-р Гергана Коларова - изпълнителен директор на Първа САГБАЛ „Света София“, Нана Гладуиш - основател на Фондация „Една от 8“, Зоя Паунова - изпълнителен директор на АстраЗенека България, Георги Руйчев - изпълнителен директор на Български форум на бизнес лидерите  и други представители на партньорите на кампанията. \r\n \r\n \r\n*** \r\n \r\nОт 10.00 часа военнослужещи от ВВС ще поднесат венци и цветя пред Паметника на летеца пред Народното събрание. \r\nВ 11.30 часа в театър „Българска армия“ ще бъде представена изложба с фотографии на служители от ВВС. \r\nОт 12.00 часа в театър „Българска армия“ ще започне тържествено събрание-концерт, посветено на празника на ВВС. \r\n \r\n \r\n*** \r\n \r\nОт 09.00 часа в Интер Експо център зала „Витоша“ ще се проведе Втора международна конференция за индустриални имоти. \r\n \r\n \r\n*** \r\n \r\nОт 11.00 часа в Зала София на Гранд Хотел София ще бъде представен брой 19 на Юридически барометър. \r\n \r\n \r\n*** \r\n \r\nОт 09.30 часа VI състав на Специализирания наказателен съд ще гледа делото срещу Станислав Ч., Дойчин Д., Петър Б., за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 10 състав на Специализирания наказателен съд ще гледа дело срещу Цветомир М., Бойко Г., Емил Н., Желязко Н., Кирил К, Янчо Я., Янко Н., Янчо Х., Людмил Р. за контрабанда. \r\n \r\n \r\n*** \r\n \r\nОт 10.00 часа VIII състав на Специализирания наказателен съд ще гледа дело срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С., Славияна В., за организиране и ръководене на организирана престъпна група.  \r\n \r\n \r\n*** \r\n \r\nОт 10.00 часа Специализирания наказателен съд ще гледа дело срещу Никола Г., Първан С., Манчо К., Неда Б. за организиране и ръководене на организирана престъпна група. \r\n \r\n \r\n*** \r\n \r\nОт 11.00 часа XVI състав на Специализирания наказателен съд ще гледа дело срещу Крум К., Мирослав Е., Свилен Г., за организиране и ръководене на организирана престъпна група.  \r\n \r\n \r\n*** \r\n \r\nОт 14.00 часа VI състав на Специализирания наказателен съд ще гледа дело срещу  Петко С., Иван Й., Кристиян Д., Габриел Б., Борислав Й., Димитър Б., Вергил С., Ангел А., Калчо С., Борислав А., Валери В., Васил И., Васил С., Илия У., Красимир П., Петър С., Сотир П., Стефан Г., за образуване и ръководене на организирана престъпна група.  \r\n \r\n \r\n*** \r\n \r\nОт 10.30 часа 34-ти състав на Софийския градски съд ще гледа делото срещу Лазар Л., Дончо А. и Илиана З. за безстопанственост в особено големи размери. \r\n \r\n \r\n*** \r\n \r\nОт 10.00 часа в кабинет № 218 в Клиниката по дерматология на ВМА ще се консултират безплатно пациенти, страдащи от акне. \r\n \r\n \r\n \r\nОт 10.00 часа в НДК ще бъде открито специализираното изложение „Стройко 2000“. \r\nОт 18.30 часа в литературен клуб „Перото“  ще се проведе индиго среща с Хосе Оливер и Белослава Димитрова. \r\n \r\n \r\n*** \r\n \r\nОт 18.00 часа в Унгарския културен институт ще бъде открита фотодокументална изложба „Унгарски следи в Шумен“. \r\n \r\n \r\n*** \r\n \r\nОт 18.00 часа в Националния археологически институт с музей към БАН ще бъдат открити 30-ите Дни на японската култура в България с археологическа изложба „Яйои“. \r\n \r\n \r\n*** \r\n \r\nОт 16.00 часа в Изпълнителната агенция за насърчаване на малките и средни предприятия ще се проведе първият онлайн семинар от серията  SMEs Webinars под надслов „Изкуството на продажбите“. \r\n \r\n \r\n*** \r\n \r\nОт 18.30 часа в Камерна зала „Академик“ на Националния студентски дом ще бъде представен сборникът „Времето е наше?“, посветен на 30-годишнина от 1989 г. и българския преход. \r\n \r\n \r\n*** \r\n \r\nОт 19.30 часа от площад „Ал. Невски“ ще отпътува отпътува „Double Decker Bus\" с бранд „TOURFORMANCE\". \r\n \r\n \r\n*** \r\n \r\nОт 19.00 часа в НДК ще се проведе клавирен рецитал на Антонина Бонева и пианиста Теодор Пазов. \r\n \r\n \r\n*** \r\n \r\nОт 19.00 часа в зала „Надежда“ на столичната библиотека ще бъде представена стихосбирката „Приятелят, когото нямам“ от Мартин Спасов. \r\n \r\n \r\n*** \r\n \r\nОт 19.00 часа в Espace PORT A център на ул. „Триадица“ 5 Гражданската инициатива за обществен и релсов транспорт ще проведе събитието „Софийски жп/релсови възможности и транспортни решения“. \r\n \r\n \r\n*** \r\n \r\nОт 19.00 часа в Мултимедийния център на БТА – бул. „Цариградско шосе“ 49 световно известният музикант Теодосий Спасов ще връчи най-високите сертификати на Университета Кеймбридж за владеене на английски език на ученици от „Училища за Европа“. \r\n \r\n \r\n*** \r\n \r\nОт 19.30 часа в Аулата на Ректората ще се проведе концертът „Шалюмо – изгубената любов“. \r\n \r\n \r\n*** \r\n \r\nОт 13.00 часа в Централата на ЮНЕСКО ще бъде открита изложба по повод 150-та годишнина на БАН.  \r\n \r\n \r\n*** \r\n \r\nОт 09.30 часа в зала №1 на Районен съд Асеновград ще се гледа дело срещу Никола Х. за присвояване на чужди движими вещи. \r\n \r\n \r\n*** \r\n   \r\nВ 08.45 часа на пешеходната пътека, свързваща ул. „Христо Ботев\" и ул. „Фердинандова\" (тази откъм Лафка) ще се проведе кампания „Пазители на пешеходците“. \r\n \r\n \r\n*** \r\n    \r\nВ 18.00 часа в Градска художествена галерия „Дечко Стоев” в Поморие ще бъде открита изложбата живопис „Откровения“ с творби на Георги Скумов.  \r\n \r\n \r\n*** \r\n \r\nОт 10.00 часа в Голяма зала на Общината Териториална организация на Съюза на слепите – Велико Търново ще отбележи своята 40-годишнина с празничен концерт. \r\n \r\n \r\n*** \r\n \r\nОт 11.00 часа в ДГ „Пролет“ ще се проведе Читателски клуб на тема „Есента дойде“. \r\n \r\n \r\n*** \r\n \r\nОт 18.00 часа в РБ „Захарий Княжески“ журналистът Анатоли Петров представя новата си книга „Владимир Висоцки и България“. \r\nОт 19.00 часа в Кукления театър ще се проведе концерт на НУМСИ „Христина Морфова. \r\n \r\n \r\n*** \r\n \r\nОт 12.30 часа в Спортен комплекс „Никола Петров“ ще бъде открита обновената зала по бокс.  \r\n \r\n \r\n*** \r\n \r\nОт 18.30 часа в НЧ „Напредък-1869“ ДКТ „Васил Друмев“ - Шумен представя спектакъла „Бихте ли слезли от жена ми“ от Андрей Калудов. Постановката е с участието на Мая Бежанска, Васил Драганов и др. \r\n \r\n \r\n*** \r\n \r\nОт 19.00 часа в Дома на културата ще бъде представена театралната постановка „Мемоарите на един Въргал“. \r\n \r\n \r\n*** \r\n \r\nОт 10.00 часа в Регионална библиотека „Дора Габе“ ще се проведе Европейска седмица на програмирането. \r\nОт 19.00 часа в Драматичен театър „Йордан Йовков“ ще бъде представен спектакълът „Вампир“. \r\nОт 19.00 часа в Концертна зала „Добрич“ ще бъде представен мюзикъл „Мене ме, мамо, змей люби“. \r\n \r\n \r\n*** \r\n \r\nОт 13.30 часа ще се проведе проверка в района на 21-ви км на АМ „Хемус“ във връзка с операция на ТИСПОЛ. На място ще има представител на „Пътна полиция“. \r\n \r\n \r\n*** \r\n \r\nОт 17.00 часа в библиотека „Искра“ ще бъде реализирана проявата „Представяне на Тунис“ в рамките на проекта „Взаимопомощ“. \r\n \r\n \r\n*** \r\n \r\nОт 09.00 часа Музеят в Крумово – Филиал на Националния военноисторическия музей ще работи с вход свободен по случай Празника на авиацията и Военновъздушните сили на Република България. \r\n \r\n \r\n*** \r\n \r\nОт 17.30 часа  в Художествената галерия ще бъде открита изложбата „Десталинизацията – дилемата на едно противоречиво десетилетие (1953-1964) с помощта на Държавна агенция „Архиви“ и Националния музей на българското изобразително изкуство“. \r\n \r\n \r\n*** \r\n \r\nОт 19.00 часа в зала „Арена Асарел“ Националният музикален театър ще гостува с оперетата „Българи от старо време“. \r\n \r\n \r\n*** \r\n \r\nОт 19.00 часа в Драматично-куклен театър „Иван Радоев“ ще се състои премиерата на спектакъл „Серьожа е много тъп“ от Дмитрий Данаилов. \r\n \r\n \r\n*** \r\n \r\nОт 09.30 часа в Зала № 1 на Пловдивския районен съд ще се гледа делото срещу Росен Ж. за нанасяне на средна телесна повреда.  \r\n \r\n \r\n*** \r\n \r\nОт 09.30 часа в Зала № 10 ще се гледа дело срещу Йордан С., Марин П., Александър К. и Александър Д. за отнемане на чужди вещи на обща стойност 457 352 лева. \r\n \r\n \r\n*** \r\n \r\nОт 11.30 часа в Пивоварница „Каменица“ на бул. „Източен“ 69 ще може да бъде разгледана Пивоварницата – инициативата е част от Националната бирена академия. \r\n \r\n \r\n*** \r\n \r\nОт 18.00 часа в Регионалния етнографски музей ще се проведе музикално-поетична вечер и премиера на книгата „Танц върху жарава“ на Мариана Ангелова. \r\n \r\n \r\n*** \r\n \r\nОт 18.00 часа в Градска художествена галерия „Дечко Стоев“ ще бъде представена изложбата „Откровения“ на Георги Скумов. \r\n \r\n \r\n*** \r\n \r\nОт 11.00 часа в двора на Флотската кула на ул. „Тодор Минков“ 12 ще се проведе военен ритуал по случай откриването на паметна плоча на първия командващ Българския военен флот и основател на Морското училище капитан-лейтенант Александър Конкевич. \r\n \r\n \r\n*** \r\n \r\nОт 18.00 часа в Историческия музей ще бъде открита представителна експозиция от Художествения фонд на Министерство на външните работи „Дипломация и изкуство“. \r\n \r\n \r\n*** \r\n \r\nОт 16.00 часа в Регионална библиотека „Николай Вранчев“ ще бъде открита фотографска изложба на Вени Огнянов „Природен свят“. \r\nОт 18.00 часа в Народно читалище „Кирил Маджаров – 1866“ ще се проведе честване на 100 години от рождението на Димитър Димов. \r\nОт 19.00 часа в Родопски драматичен театър „Николай Хайтов“ ще бъде представен спектакълът „Дванадесетата нощ“. \r\n \r\n \r\n*** \r\n \r\nОт 16.00 часа в парк „Артилерийски“ в близост до ул. „Одринска епопея“ ще бъде направена първата копка на скейтпарка. \r\n \r\n \r\n*** \r\n \r\nОт 18.00 часа в Западната зала на Художествената галерия ще бъде представена изложбата „Васил Маринов 1879-1943 г.“ \r\n \r\n \r\n*** \r\n \r\nОт 10.30 часа на площада на Стражица ще бъде открит VIII-я Фестивал на житената питка. \r\n \r\n \r\n*** \r\n \r\nОт 11.00 часа в залата на втория етаж на Община Хасково ще се проведе пресконференция на тема „Музикални дни – проф. Недялка Симеонова.“ \r\n \r\n \r\n*** \r\n \r\nОт 13.00 часа в Музея на бойната слава ще бъде открита експозиция, посветена в памет на майор Георги Атанасов.", "date": "2019.10.16", "title": "Предстоящи събития в страната за 16 октомври (Агенция „Фокус“)"}
{"url": "http://www.focus-news.net/news/2019/10/16/2708798/pregled-na-osnovnite-temi-v-britanskiya-pechat-agentsiya-fokus.html", "text": "Реалните шансове за постигане на споразумение за Брекзит на фона на почти сигурното му отлагане и расисткият скандал, възникнал на мача България – Англия са сред основните теми на британския печат.  \r\n*** \r\n \r\n Германия предупреди, че Брекзит ще трябва да бъде отложен до следващата година, дори ако преговарящите от Европейския съюз и Великобритания постигнат споразумение за нова сделка през следващите 12 часа, пише британският вестник  The Times . \r\nОптимизмът от европейска страна нарасна, след като се заговори, че Борис Джонсън ще внесе ново предложение до полунощ, проправяйки пътя за пробив на срещата на върха на ЕС в четвъртък. \r\nПремиерът обаче беше казал, че изглаждането на подробности от сложния му план за Северна Ирландия ще отнеме \"още два месеца\". Той създава сценарий, при който той ще трябва да се откаже от обещанието си да изведе Великобритания от ЕС  на всяка цена на 31 октомври и да приеме удължаване на член 50. \r\nКабинетът ще бъде информиран утре в 16 часа (18 часа българско време) за напредък по дадена сделка - в същото време Европейската комисия ще информира посланиците на ЕС. \r\nБританските източници призовават за предпазливост, че споразумението може да бъде готово до края на днешния ден, предполагайки, че оптимизмът е още един ход за натиск върху Лондон да направи повече компромиси. \r\nВисокопоставен германски правителствен служител заяви, че политическото споразумение за сделката тази вечер няма да бъде достатъчно „за решаване на технически проблеми“, което ще наложи Брекзит да бъде отложен за трети път до 1 януари. \r\n„Без сделка тази седмица, Великобритания ще се нуждае от удължаване. Със сделка тази седмица Великобритания ще се нуждае от удължаване “, заяви висш дипломатически източник на ЕС. \r\nВъпросът за „техническо удължаване“, за да се позволи изясняване на детайлите на споразумението за Брекзит и прилагането му, беше повдигнат от президента Макрон по време на телефонен разговор с Джонсън тази сутрин.  \r\nИзточници от ЕС заявиха, че и двете страни се опитват да затворят „зоната за кацане“, което означава, че Северна Ирландия ще остане „де юре“ на митническата територия на Великобритания, докато всички проверки на ЕС в търговията ще се извършват около границата в Ирландско море. \r\n„Северна Ирландия ще бъде де-юре в митническия съюз на Обединеното кралство, но фактически в ЕС“, заяви един дипломат. \r\n„Като се има предвид, че Великобритания вече не желае предпазния механизъм, който е мост към бъдещ митнически съюз и иска минимално споразумение за свободна търговия, тогава това трябва да бъде нещо, което е окончателното решение и само за Северна Ирландия “, заяви британски високопоставен дипломат. \r\n*** \r\n \r\n Борис Джонсън е на ръба да постигне сделка за Брекзит, след като направи големи отстъпки на исканията на ЕС за ирландската граница, пише британският вестник  The Guardian . \r\nПроектният текст на споразумението може да бъде публикуван в сряда, ако Даунинг Стрийт даде окончателната зелена светлина, според високопоставени източници от ЕС и Великобритания. \r\nОт предварителните информации става ясно, че преговарящите екипи по принцип са се договорили, че ще има митническа граница в Ирландско море. Подобна уговорка беше отхвърлена от Тереза Мей като сделка, която никой британски премиер не би могъл да приеме. \r\nДжонсън все още ще трябва да спечели парламента - включително Демократичната юнионистка партия (ДЮП) и твърдолинейните „брекзитиъри“ от Европейската изследователска група въз основа на това, че съгласно сделката Северна Ирландия все още законово ще бъде в рамките на митническите граници на Обединеното кралство територия. \r\nЕдин източник от лагера на евроскептиците, близък до двата лагера, посочи, че подобно споразумение ще бъде „изключително трудно за ДЮП“, но нито ДЮП, нито групата на евроскептиците публично отправят критики към усилията на Джонсън. \r\nПремиерът ще информира кабинета си за ситуацията в 16 часа (18 часа българско време)в сряда. \r\nСтив Бейкър, лидерът на групата на евроскептиците, излезе от офиса на премиера, заявявайки, че е „оптимист, че е възможно да се постигне поносима сделка, за която съм в състояние да гласувам“ и по-късно каза на колегите си от групата да „се доверят на“ премиера. \r\nСпоред предложенията премиерът ще може да се похвали, че Обединеното кралство „цяло и неделимо“ е напуснало Европейския съюз. „Северна Ирландия де юре би била на митническата територия на Обединеното кралство, но фактически в рамките на Европейския съюз“, заяви един дипломатически източник за предварителното споразумение. \r\nИзточници в Брюксел заявиха, че са уверени, че Комисията и преговарящият екип на Обединеното кралство ще постигнат сделката за една нощ. Но докато продължават преговорите, в Париж и Берлин възникна нервност от бързината да се намери споразумение преди срещата на върха на Европейския съвет в Брюксел в четвъртък. \r\nГоворейки в Париж, високопоставен френски служител посъветва за „изключително благоразумие“ относно шансовете за сключване на сделка, която да задоволи столиците на ЕС. \r\n„Ирландците не са тези, които ще сключат сделката“, заяви официалният представител. „Да, има по-добра атмосфера, но важното е съдържанието и все още не сме видели нищо. Каквото и да е, ще искаме да го разгледаме много сериозно.“ \r\nГерманските правителствени служители заявиха, че постигането на сделка тази седмица е амбициозна цел и че постигането на съгласие по техническите въпроси може да изисква още два месеца разговори, освен ако Великобритания не направи достатъчно значителни отстъпки. \r\n*** \r\n \r\n The Independent: Брошура на Консервативната партия намеква, че Борис Джонсън знае, че Брекзит ще бъде отложен \r\nКонсервативната партия изготви листовки, показващи, че британският премиер Борис Джонсън е приел , че Брекзит , може да бъде забавен след 31 октомври, пише британският вестник  The Independent . \r\nБрошурите, предоставени на активистите миналата седмица, предупреждават избирателите, че подкрепянето на Брекзит партията ще означава \"повече забавяне\", защото партията \"не може да достави Брекзит\". \r\nФормулировката предполага, че торите очакват Брекзит да не се е случил при разпространението на листовките, въпреки че Джонсън многократно се е заричал да изведе Великобритания от ЕС до края на октомври. \r\nЛистовките гласиха: \"Брекзит-партията  = повече закъснение, повече объркване, повече нерешителност ... Найджъл Фараж не може да достави Брекзит, но все още може да го блокира. Брекзит-партията не може да спечели мнозинство на следващите избори. Нещо, което те биха осигурили, е блокиран парламент и повече забавяне и объркване\". \r\n\"Гласуването за Брекзит-партията прави по-голяма вероятност да се промъкне кандидат на привържениците на оставането в ЕС. И това може да означава, че партия застъпваща се за оставането в ЕС ще получи мнозинство. Без силно мнозинство, ние не можем да осигурим Брекзит. И това би навредило на икономиката ни и Вие и Вашето семейство ще платите цената.\" \r\nПредупрежденията отразяват опасенията сред високопоставените консерватори, че партията на Найджъл Фараж би струвала на консерваторите мнозинството, ако има избори преди Великобритания да напусне ЕС. \r\nПремиерът Борис Джонсън отчаяно желае да финализира споразумение с ЕС тази седмица, за да не се налага да иска от Брюксел забавяне на Брекзит, но според очакванията е възможно дори и при постигане на сделка, да е нужно техническо отлагане на Брекзит. \r\n*** \r\n \r\n Президентът на Българския футболен съюз  подаде оставка от позицията си, след като футболисти на Англия бяха подложени на шокиращи расистки скандирания и маймунски звуци  в София в понеделник вечерта, пише английския вестник  Daily Mail \r\nНовините дойдоха само часове, след като премиерът на България поиска ръководителят на БФС да се оттегли, като обяви, че правителството ще замрази всички отношения с БФС, включително ще им откаже каквото и да е финансиране, докато Борислав Михайлов не си отиде. \r\nМеждувременно офисите на БФС бяха щурмувани от 30 униформени полицейски служители. Целта на операцията тепърва ще бъде оповестена, въпреки че източници, запознати със случая, казват, че служителите са търсили документи, свързани с някои български рефери. \r\nТова развитие идва часове, след като Борис Джонсън осъди расизма и призова УЕФА да проведе бързо разследване. \r\nПрезидентът на УЕФА Александър Чеферин също се изказа във вторник, като призова „футболното семейство“ да „води война срещу расистите“ след обидите, понесени от Рахим Стерлинг и Маркъс Рашфорд в понеделник. \r\nСтана ясно кои са феновете, участвали в срамните расистки сцени. Това е Армията на Лаута - радикалната групировка свързана с публиката на пловдивския клуб Локомотив. \r\nОблечени в черно, членовете на групировката обиждаха черните футболисти на Англия и бяха заснети да отправят нацистките поздрави по време на квалификацията за Евро 2020.", "date": "2019.10.16", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/10/16/2708810/ministar-predsedatelyat-boyko-borisov-shte-se-sreshtne-s-premiera-na-kralstvo-kambodzha-hun-sen.html", "text": "Министър-председателят Бойко Борисов ще се срещне с премиера на Кралство Камбоджа Хун Сен, който е на официално посещение у нас. Това съобщиха от  правителствената информационна служба . Във фокуса на разговора им ще са традиционно добрите и приятелски двустранни отношения, както и възможностите за тяхното активизиране в сферата на икономическото, научното и техническото сътрудничество, в областта на културата, на вътрешните работи и в други сектори от взаимен интерес. \r\nВизитата на министър-председателя на Камбоджа Хун Сен у нас е първата по рода си за последните близо 40 години. Тя е част от неговата обиколка в Европа, включваща също Чехия и Унгария. Хун Сен е посещавал България през 1981 г. в качеството му на заместник министър-председател и министър на външните работи на Народна република Кампучия (преименувана на Камбоджа от 1989 г.). \r\nОсвен среща на четири очи между премиера Борисов и неговия колега Хун Сен, ще се проведат и пленарни разговори между делегациите, водени от двамата министър-председатели. Ще бъдат подписани двустранни документи, след което министър-председателят Бойко Борисов и премиерът на Камбоджа Хун Сен ще дадат изявления за медиите.", "date": "2019.10.16", "title": "Министър-председателят Бойко Борисов ще се срещне с премиера на Кралство Камбоджа Хун Сен"}
{"url": "http://www.focus-news.net/news/2019/10/16/2708812/vavezhda-se-vremenna-organizatsiya-na-dvizhenieto-v-tunel-trayanovi-vrata-na-avtomagistrala-trakiya-v-posoka-burgas-poradi-remontni-deynosti.html", "text": "Въвежда се временна организация на движението в тунел „Траянови врата“ на автомагистрала „Тракия“ в посока Бургас поради ремонтни дейности. Това съобщиха от  Агенция „Пътна инфраструктура“ . Шофьорите да карат с повишено внимание в тунел „Траянови врата“. \r\nОт 10.00 часа до 15.30 часа се ограничава движението в активната лента в тунел „Траянови врата“ на АМ „Тракия“ в посока Бургас поради ремонт на пожароизвестителната система и светофарната уредба. Трафикът ще се осъществява в изпреварващата лента. \r\nАгенция „Пътна инфраструктура“ съветва шофьорите да карат със съобразена скорост и повишено внимание, както и да спазват правилата за безопасност и движение по пътищата.", "date": "2019.10.16", "title": "Въвежда се временна организация на движението в тунел „Траянови врата“ на автомагистрала „Тракия“ в посока Бургас поради ремонтни дейности"}
{"url": "http://www.focus-news.net/news/2019/10/16/2708809/sport-ispaniya-se-klasira-za-evro-2020.html", "text": "Отборът на Испания си подсигури участие на Евро 2020 след равенство 1:1 при гостуването си на Швеция в евроквалификационен мач от група F. Маркус Берг реализира в 50-ата минута на двубоя, а резевата Родриго Морено изравни след 90-ата. Иберийците са начело в потока с 20 точки, а шведите остават на второ място с 15.", "date": "2019.10.16", "title": "Спорт: Испания се класира за Евро 2020"}
{"url": "http://www.focus-news.net/news/2019/10/16/2708811/prezidentat-rumen-radev-shte-se-sreshtne-s-premiera-na-kambodzha-hun-sen.html", "text": "От 15.00 часа президентът Румен Радев ще се срещне на „Дондуков“ 2 с министър-председателя на Кралство Камбоджа Хун Сен. Това съобщиха от  прессекретариата на държавния глава .", "date": "2019.10.16", "title": "Президентът Румен Радев ще се срещне с премиера на Камбоджа Хун Сен"}
{"url": "http://www.focus-news.net/news/2019/10/16/2708808/prezidentat-rumen-radev-shte-uchastva-v-otbelyazvaneto-na-praznika-na-aviatsiyata-i-balgarskite-voennovazdushni-sili.html", "text": "От 10.00 часа пред Паметника на българския летец до сградата на Народното събрание държавният глава и върховен главнокомандващ Румен Радев ще приеме почетния караул по случай Празника на авиацията и Българските военновъздушни сили. Това съобщиха от  прессекретариата на държавния глава . Президентът ще поднесе венци пред Паметника на българския летец.", "date": "2019.10.16", "title": "Президентът Румен Радев ще участва в отбелязването на Празника на авиацията и Българските военновъздушни сили"}
{"url": "http://www.focus-news.net/news/2019/10/16/2708814/ministerskiyat-savet-shte-razgleda-proekt-na-postanovlenie-za-nasarchavane-na-investitsiite.html", "text": "Министерският съвет ще разгледа проект на постановление за изменение и допълнение на правилника за прилагане на Закона за насърчаване на инвестициите. Това предвижда  дневният ред на днешното правителствено заседание. Министрите ще разгледат още проект на решение за предприемане на действия за получаване от НИМХ на статут на пълноправен член на WELMEC E. V. за разпускането на европейското сътрудничество в законовата метрология. На вниманието на правителството ще попадне и разглеждането на проект на постановление за одобряване на вътрешнокомпенсирани промени на утвърдените разходи по области на политики и бюджетни програми по бюджета на Министерство на финансите за 2019 год. В дневния ред е включено и разглеждането на проект на постановление за одобряване на допълнителни трансфери за 2019 год. За изплащане на минимални диференцирани размери на паричните средства за физическо възпитание и спорт. Министрите ще разгледат и проект а решение за възлагане на НАП да извърши продажба на имущество, отнето в полза на държавата. На заседанието ще бъде разгледан и доклад за одобряване на резултатите и взетите решения на неформалното заседание на Съвета на ЕС по земеделие и рибарство, проведено от 22 до 24 септември 2019 год. В Хелзинки.", "date": "2019.10.16", "title": "Министерският съвет ще разгледа проект на постановление за насърчаване на инвестициите"}
{"url": "http://www.focus-news.net/news/2019/10/16/2708804/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПрез нощта над Западна България ще бъде ясно, след полунощ над Източна – с ниска облачност или мъгла, от които в отделни райони ще преръмява. Ще бъде почти тихо. Минималните температури ще бъдат между 8° и 13°, в София - около 8°. На 16.10.2019 г. над по-голямата част от страната ще бъде слънчево и почти тихо. До обяд на много места в Източна България ще има ниска слоеста облачност или мъгла. Ще остане топло с максимални температури между 22° и 27°, в София - около 25°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; \r\nДвижението в тунел „Траянови врата“ посока Бургас се осъществява в една лента поради ремонт на пожароизвестителната система и светофарната уредба. Затворена е активната лента, като движението се извършва в изпреварващата. Срок от 10:00 до 15:30 часа на 16.10.2019 г. \r\nОПУ Пазарджик: \r\nДвижението в участъка от км 59+600 до км 60+000 посока Бургас се осъществява в една лента една лента поради ремонтни дейности на асфалтовата настилка. Ограничено е движението в изпреварващата лента, като движението се осъществява в активната лента. Участъкът е сигнализиран с пътни знаци. Срок до 16.10.2019 г.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г; \r\nДвижението при км 192 в посока София се осъществява в една лента поради подмяна на мантинели в средна разделителната ивица. Ограничава се движението в изпреварващата лента като движението се осъществява в активната лента. Участъкът е сигнализиран с пътни знаци 18.10.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението в участъка от км 2+300 до км 3+000 посока Варна се осъществява в една лента поради ремонт на асфалтовата настилка. Ограничено е движението в активната лента, като движението се осъществява в изпреварващата лента. Срок до 16.10.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 17.10.2019 г.; \r\nДвижението в участъка Варна – Игнатиево от км 420+000 до км 416+000 посока София се осъществява в една лента поради ремонтни дейности на асфалтовата настилка. Ограничено е движението в изпреварващата и активна лента, като движението се осъществява в аварийна лента. Участъкът е сигнализиран с пътни знаци. Срок до 17.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Видин – Димово от км 4+060 до км 4+140 при км 4+100 се осъществява в една лента поради оборудване на автоматични устройства записващи пътния трафик. Участъкът е сигнализиран с пътни знаци. Срок до 17.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково  Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nДвижението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г.; \r\nДвижението в участъка п.в. „Даскалово“ – Владая от км 282+000 до км 287+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 18.10.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижението в участъка Търговище – Белокопитово от км 228+600 до км 258+827 се ограничава поради взривни дейности свързани с изграждането на АМ „Хемус“. Срок от 16:00 ч. до 17:00 ч. на 16.10.2019 г. \r\nОбходен маршрут: път II-49 Търговище – Трапище – път II-51 Трапище – Лозница – Пресяк – път I-2 Разград – Шумен. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътя. Срок до 31.12.2019 г. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-99: Движението по път II-99 Граматиково – Сливарово от км 96+000 до км 103+000 осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10.2019 г.  \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: няма. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.06.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът III-867: Движението по път III-867 Здравчец – Дедец в с. Добромирци  от км 42+200 до км 42+880 се осъществява в една лента поради изграждане на изкуствени неравности. Срок до 29.10.2019 г. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 16.10.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява поетапно в лява и дясна ленти за движение поради частични ремонтни дейности. Срок 18.10.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 18.10.2019 г.; \r\nПът ІІІ-118: Движението по път III-118 Гулянци – Долна Митрополия в участъка Победа – Подем от км 0+000 до км 14+000 се осъществява в една лента поради ремонтни дейности с частично асфалтиране. Срок до 17.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.11.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът II-66: Движението по път II-66 Нова Загора – Стара Загора от км 53+130 до км 58+700 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.16", "title": "Актуална пътна обстановка"}
{"url": "http://www.focus-news.net/news/2019/10/16/2708816/voennovazdushnite-sili-otbelyazvat-svoya-boen-praznik.html", "text": "Навършват се 107 години от първия боен полет на българската военна авиация. Военновъздушните сили отбелязват своя боен празник с поредица от събития, кулминацията от които ще бъдат в София. Това съобщиха от пресцентъра на  Министерство на отбраната . В 10.00 часа военнослужещите от ВВС ще почетат паметта на загиналите летци във военно и в мирно време с ритуали по поднасяне на венци и цветя пред Паметника на летеца (пред Народното събрание), в Алеята на летците (в Централните софийски гробища) и пред Паметника на загиналите летци (в кв. „Иван Вазов“). В 11.30 ч. в театър „Българска армия“ ще бъде представена благотворителна изложба с фотографии на служители от ВВС и фотоизложба, посветена на празника на военната авиация с автор Вилхелм Йоцов. В 12.00 ч. в театър „Българска армия“ ще започне тържественото събрание – концерт, посветено на празника. Заместник-министърът на отбраната Анатолий Величков и заместник-началникът на отбраната генерал-лейтенант Димитър Илиев ще поздравят личния състав на ВВС от името на ръководството на Министерството на отбраната и Българската армия. Те ще наградят военнослужещи и цивилни служители, отличени със заповеди на министъра на отбраната и началника на отбраната. \r\n \r\n Преди 107 години, на 16 октомври 1912 г., пилотът поручик Радул Милков и наблюдателят поручик Продан Таракчиев със своя самолет „Албатрос” изпълняват разузнавателен полет над Одринската крепост и успяват да хвърлят две ръчни гранати над гара Караагач. Това е бойното кръщение на младата тогава българска военна авиация. Датата на първия боен полет в историята не само на нашата, но и на Европейската авиация - 16 октомври, е приета за официален празник на Военновъздушните сили на Република България.", "date": "2019.10.16", "title": "Военновъздушните сили отбелязват своя боен празник"}
{"url": "http://www.focus-news.net/news/2019/10/16/2709093/prevzeti-ot-trotinetki-i-velosipedi-trotoari-prechat-na-nezryashtite-vav-varna-da-se-pridvizhvat-bezopasno.html", "text": "За намиране на механизми за отделяне на придвижващите се с велосипеди и тротинетки от пешеходците настояват от Съюза на слепите във Варна. Все повече незрящи хора в морския град изпитват трудности да вървят по тротоарите в града. Това коментира в интервю за  Радио „Фокус“ – Варна  Христо Шипанов, председател на местната структура на Съюза на слепите. Според него, един от проблемите с новите тротинетки е, че са безшумни, а каращите ги много често развиват и доста висока скорост. „От гледна точка на хората със зрителни увреждания, велоалеите, които бяха изградени през последните години, не са много добре проектирани. По време на тяхното строителство бяха нарушени даже тротоарите за пешеходци. Бяха намалени като широчина, а тежките машини нарушиха и самите плочки. Вече става почти невъзможно да се движим по тротоарите поради тази причина. Получи се така, че улиците за колите се оправиха, велоалеите се оправиха, а тротоарите за хората се нарушиха. Има места, на които велоалеите са едно и също с тротоара“, коментира още Христо Шипанов. Той отчете като проблем и това, че на много места, да са минат през подлез, незрящите трябва да пресекат през алеята за колоездачи. Такъв проблем в страна като Германия например, не съществува, обясни той. Според представителя на организацията на слепите у нас, немските власти са намерили решение като са изнесли алеите извън тротоарите и пътищата, а редом с това и самите граждани не си позволяват да нарушават правилата да движение. \r\n \r\nДиана СТОЕВА", "date": "2019.10.16", "title": "Превзети от тротинетки и велосипеди тротоари пречат на незрящите във Варна да се придвижват безопасно"}
{"url": "http://www.focus-news.net/news/2019/10/16/2708818/denyat-16-oktomvri-v-balgarskata-istoriya.html", "text": "На 16 октомври 1885 г. Великите сили в колективна нота искат от българското правителство да се откаже от Съединението на Южна България, изкуствено наречена Източна Румелия, с княжество България и да възстанови положението, каквото е било преди това. \r\nВ послание до цар Борис III през 1940 г. Бенито Мусолини предлага България да участва в бъдещата италианска военна операция (от 28 октомври) срещу Гърция, като в замяна й предлага Западна Тракия. В писмо от 19 октомври българският цар му отказва. \r\nС телеграма-послание от 1940 г. Йоахим Рибентроп настоява до 19 октомври България да се присъедини към Тристранния пакт (създаден на 27 септември 1940 г.), но България отказва с писмо на цар Борис III до Хитлер от 22-ри същия месец.  \r\nС решение на Конституционния съд ДПС се пререгистрира като политическа партия през 1994 г. \r\nПърви тур от местните избори, в който участват 96 партии и коалиции се провежда на този ден през 1999 г. Още на първия тур са избрани кметове от СДС: на София (Стефан Софиянски), Пловдив (д-р Иван Чомаков), Монтана и Видин. От БСП са избрани кметовете на Враца, Ловеч, Благоевград, Севлиево, а независими са кметовете на Русе, Бургас, Стара Загора.  \r\nВ България се отбелязва Ден на българските военновъздушни сили. \r\n \r\n \r\n \r\n2009 г. \r\nПрезидентът присъжда Орден „Стара планина” на: \r\n1. Джордж Абела президент на Република Малта - лента за изключително големите му заслуги за развитието на българо-малтийските отношения \r\n2. Маргарет Абела съпруга на президента на Република Малта – първа степен за изключително големите ѝ заслуги за развитието на българо-малтийските отношения \r\n3. Винсент Де Гаетано председател на Върховния съд на Република Малта – първа степен за изключително големите му заслуги за развитието на българо-малтийските отношения \r\n4. Луис Галеа председател на Парламента на Република Малта – първа степен за изключително големите му заслуги за развитието на българо-малтийските отношения \r\n \r\n \r\n2008 г. \r\nНа Тодор Батков се присъжда се Орден „Стара планина” – първа степен за изключително големите му заслуги към Република България, активната му обществена дейност като меценат и спомоществовател в различни културни проекти, в строителството на духовни средища и на инициативи, свързани с българската култура, изкуство и спорта и по повод 50 години от рождението му. \r\n \r\n \r\n2006 г. \r\nДепозира се ратифицираният от Ирландия Договор за присъединяване на България и Румъния към Европейския съюз при италианското правителство. \r\n \r\nЗакрит е увеселителният парк „София Ленд”.  \r\n \r\n \r\n2002 г. \r\nВ периода 14–16 октомври в София се провежда четвъртият инвестиционен форум за Югоизточна Европа в рамките на Пакта за стабилност, на който се обсъждат перспективите за финансиране на страните от региона и влиянието на еврото. \r\nПактът за стабилност на Балканите е институция, създадена на 10 юни 1999 г. от ЕС и Г-8 с цел да се възстановят балканските държави след края на войната в Косово. Проектите в региона са подкрепяни от НАТО, ОССЕ и Световната банка. В обсега на действията е включена и бивша Югославия (октомври 2000 г.). Координаторът се избира от външните министри на страните от ЕС с мандат от 4 години: в периода 1999 – 2002 г. координатор е Бодо Хомбах, а от 2002 г. – Ерхард Бузек. \r\n \r\n \r\n1999 г. \r\nПровежда се първи тур от местните избори, в който участват 96 партии и коалиции. Още на първия тур са избрани кметове от СДС: на София (Стефан Софиянски), Пловдив (д-р Иван Чомаков), Монтана и Видин. От БСП са избрани кметовете на Враца, Ловеч, Благоевград, Севлиево, а независими са кметовете на Русе, Бургас, Стара Загора. \r\n \r\n \r\n1996 г. \r\nПостоянният представител на програмата ПРООН за България Антонио Виджиланте отчита, че България е на 62-о място в света по условия за живот. \r\nПрограмата на ООН за развитие (ПРООН) е орган на ООН, създаден през 1965 г. с основна цел оказване на съдействие за ускоряване на икономическото и социалното развитие на развиващите се страни чрез предоставяне на техническа помощ, изследване на природните ресурси и въвеждане на нови технологии. \r\n \r\n \r\n1995 г. \r\nВ периода 10 – 16 октомври Българският патриарх Максим е на посещение в Белград и Босилеград. \r\nПатриарх Максим (светско име: Марин Найденов Минков) е български патриарх и софийски митрополит (от 1971 г.). Роден е на 29 октомври 1914 г. в с. Орешак. Представител е на Българската православна църква в Московската патриаршия (1950-1955 г.), главен секретар на Светия Синод (1955-1960 г.). Ловчански митрополит (1960-1971 г.). Почетен член на международната комисия при световния съвет на църквите в Женева. \r\n \r\n \r\n1994 г. \r\nС решение на Конституционния съд ДПС се пререгистрира като политическа партия. \r\nДвижението за права и свободи е политическа партия в България, създадена през 1990 г. за защита правата и свободите на българските турци. Парламентарно представена е в VII ВНС, XXXVI, XXXVII, XXXVIII, ХХХIХ и XL НС. Председател на ДПС от 1990 г. е Ахмед Доган. \r\n \r\n \r\n1989 г. \r\nВ периода 16 октомври – 3 ноември в София се провежда международен Екофорум в рамките на Съвещанието за сигурност и сътрудничество в Европа. \r\nОрганизацията за сигурност и сътрудничество в Европа (ОССЕ) в началото на своето съществуване е Съвещание за сигурност и сътрудничество в Европа, в което участват САЩ и Канада. Първият етап на съвещанията на министрите на външните работи на 33 европейски държави се провежда в Хелзинки (ноември 1972 г. – юни 1973 г.); вторият - в Женева (септември 1973 г. – юли 1975 г.), с участието на 35 държави. На третия етап в Хелзинки (30 юли - 1 август 1975 г.) е подписан Заключителният акт на съвещанието, в който се определят най-важните договорености: организацията е длъжна да разгръща своята компетентност и ефективност \"в превенция на конфликтите, мирно уреждане на споровете и управлението на кризите\". Той се превръща и в дългосрочна програма за сътрудничество между страните участнички. Дейността на съвещанието продължава и на срещите между държавите в Белград (1977-1978 г.), в Мадрид (1980-1983 г.), във Виена (1986-1989 г.). На сесията си през 1995 г. взема решение да се преименува в ОССЕ (с участието на 53 държави). \r\n \r\n \r\n1981 г. \r\nУчредени са орден \"13 века България\" и юбилеен медал \"1300 години България\". \r\n \r\nВ Толбухин (днес Добрич) и Исперих се откриват паметници на хан Аспарух. \r\n \r\nЗа първи път се чества Международният ден на прехраната. Той се отбелязва по решение на Организацията на ООН по прехрана и земеделие (ФАО) в деня на създаването й (16 октомври 1945 г.). \r\n \r\n \r\n1967 г. \r\nВ периода 13 – 16 октомври на официално посещение в България е министър-председателят на Индия - Индира Ганди. \r\nИндира Ганди е индийска общественичка и държавник. Родена е на 19 ноември 1917 г. в Илахабад, дъщеря е на Джавахарлал Неру. Индира Ганди получава образованието си в Швейцария, Англия и Индия. Член е на партията Индийски национален конгрес и е един от лидерите й (1938 г.). Участничка е в национално-освободителното движение. От 1964 г. заема различни министерски постове, министър-председател на Индия е в периода 1967-1977 г. и 1980-1989 г. Жертва на атентат, организиран от политическите й противници, като е застреляна от неин охранител на 31 октомври 1984 г. в Делхи. \r\n \r\n \r\n1947 г. \r\nПриет е нов Закон за адвокатурата. \r\n \r\n \r\n1945 г.  \r\n\"Лоялната опозиция\" – БЗНС “Никола Петков” и БРСДП (о), се отказва от участие в изборите за XXVI-то ОНС и призовава избирателите си да ги бойкотират. Демократическата партия и Радикалната партия (о) също отказват да участват в изборите. \r\n \r\n \r\n1944 г. \r\nБРП (к) създава свое издателство - \"Партиздат\". \r\n \r\nПриети са Наредби-закони за изравняване правата на двата пола; за отмяна на някои закони (за защита на държавата, за разтуряне на партиите, за избиране на народни представители, за печата, за жандармерията, за организиране на българската младеж, антиеврейските закони). \r\n \r\n \r\n1940 г. \r\nВ послание до цар Борис III Бенито Мусолини предлага България да участва в бъдещата италианска военна операция (от 28 октомври) срещу Гърция, като в замяна й предлага Западна Тракия. В писмо от 19 октомври българският цар му отказва. \r\n \r\nС телеграма-послание Йоахим Рибентроп настоява до 19 октомври България да се присъедини към Тристранния пакт (създаден на 27 септември 1940 г.), но България отказва с писмо на цар Борис III до Хитлер от 22-ри същия месец. \r\nТристранният пакт е договор, сключен на 27 септември 1940 г. (за срок от 10 години) между Германия, Италия и Япония. Предвижда разделяне на света на зони на влияние. Държавите подписали Тристранния пакт се задължават да си оказват подкрепа с всякакви политически, икономически и военни средства, ако някоя от страните бъде нападната от друга държава, която “в днешно време не участва в европейската война и в китайско-японския конфликт”. Договорът не засяга политическото положение, “съществуващо в днешно време между всяка от трите договарящи се страни и Съветска Русия”. Към пакта се присъединяват Унгария (20 ноември 1940 г.), Румъния (23 ноември), Словакия (24 ноември), България (1 март 1941 г.), Финландия, Испания, Тайланд, Хърватска, Манчжоу-Го, китайското правителство на Ван Цзинвей. \r\n \r\n \r\n1912 г. \r\nНад Одрин е извършен първият боен полет от нашата авиация от летците Радул Милков и Продан Таракчиев. \r\nПрез Балканската война се полагат основите на българските BBC. За нуждите на Българската армия са закупени 29 самолета, сформират се три аеропланни отделения към инженерните войски. Списъчният състав на летците наброява 26 души, които във войната срещу Турция извършват 70 бойни полета. \r\n \r\n \r\n1904 г. \r\nВ периода 14 – 16 октомври в София се провежда първият редовен събор на Народната партия. \r\nНародна Партия (Народняшка партия) е създадена през лятото на 1894 г. след падането на първия стамболовистки режим като политическа опора на заместилия го кабинет на д-р Константин Стоилов. Нейното основно ядро образуват привържениците на бившата Консервативна партия в Княжество България и Народната партия (Съединистка) в Източна Румелия. За лидер на партията е определен д-р К. Стоилов, а след неговата смърт той е заместен от Ив. Ев. Гешов (през 1901 г.). Народната партия изразява интересите на едрия банков и търговско-промишлен капитал. По времето на своето самостоятелно управление (1894-1899 г.) тя прокарва редица закони за стимулиране на икономическото развитие на страната. Във външната си политика Народната партия е за сближение с Русия, без да бъдат нарушавани приятелските връзки на България с останалите велики сили. В началото на февруари 1896 г. Народната партия възстановява дипломатическите отношения с Русия, прекъснати през ноември 1886 г. Спрямо балканските страни провежда курс на добросъседски отношения. През 1911-1913 г. Народната партия, съвместно с Прогресивнолибералната партия, застава отново начело на управлението на страната и със сервилната си политика спрямо цар Фердинанд I става един от главните виновници за първата национална катастрофа, сполетяла България след Междусъюзническата война от 1913 г. След въвличането на страната в Първата световна война 1914-1918 г. Народната партия заема политика на негласна подкрепа на монарха и правителството на д-р В. Радославов. За трети път Народната партия става управляваща сила през октомври 1918 г., когато неин представител влиза в кабинета на Ал. Малинов, просъществувал до края на ноември с. г., когато той е заместен от ново правителство начело с Т. Теодоров - втората фигура в Народната партия след лидера й. Народната партия се задържа в управлението на страната и след правителствената промяна през октомври 1919 г., когато е съставено ново коалиционно правителство, възглавено от Ал. Стамболийски. Като самостоятелна политическа формация Народната партия съществува до 1920 г., когато се обединява с Прогресивнолибералната партия и образува Обединената народнопрогресивна партия. Печатен орган на Народната партия е в. \"Мир\". \r\n \r\n \r\n1885 г. \r\nВеликите сили в колективна нота искат от българското правителство да се откаже от Съединението на Южна България, изкуствено наречена Източна Румелия, с княжество България и да възстанови положението, каквото е било преди това. Княжеското правителство отказва. То моли силите вместо да искат унищожаване на  Съединението, да станат посредници между българския княз и турския султан и да убедят последния да признае извършеното, за да се заздрави мира на Балканите. Свиква се конференция по предложение на Високата порта в Цариград, за разрешаване на спорните въпроси, възникнали във връзка със Съединението. Сръбският крал Милан Обренович не желае да изчака нейните решения. Подтикван тайно от Австро-Унгария, той реагира крайно рязко на Съединението, което нарушавало \"равновесието\" на полуострова в полза на България. В началото на ноември Сърбия напада България (Сръбско–българска война 1885 г.). С военната си победа над Сърбия България утвърждава завинаги делото на Съединението. С подписването на Българо-турската спогодба 1886 г. окончателно се слага край на конфликта на Балканите и Съединението получава международно признание. \r\n \r\n \r\n  На тази дата са родени:    \r\n \r\n1937 г. \r\nРоден е Константин Илиев Илиев – български драматург, писател. Завършва средното училище за чужди езици в Ловеч и немска филология в СУ “Св. Климент Охридски” (1961 г.). Специализира театрознание в Германия. Защитава дисертация върху драматургията на Фр. Дюренмат в университета \"Хумболт\" в Берлин (1972 г.). Работи като драматург в драматичния театър в Благоевград (1973 г.), драматичен театър \"София\" (1978 г.), НТ \"Ив. Вазов\" (от 1984 г.). Като немски възпитаник внася в българската драматургия Брехтовата традиция. Автор е на романа \"Френско магаре\" (1989 г.). Пиеси: \"През октомври без теб\" (1968 г.), \"Цар Шушумига\" (1968 г.), \"Музика от Шатровец\" (1972 г.), \"Прозорецът\" (1977 г.), \"Босилек за Драгинко\" (1978 г.) и \"Великденско вино, или Обвинения срещу свещенодякон Игнатий Левски и ловешките труженици, отправени от Кръстьо Тотев Никифоров в долнокрайската черква “Св. Богородица\" (1980 г., текст за моно спектакъл), \"Одисей пътува за Итака\" (1980 г.), \"Червено вино за сбогом\" (1989 г.), \"Нирвана\" (1982 г.). \r\n \r\n \r\n1927 г. \r\nРоден е Гюнтер Грас – германски писател, скулптор в Данциг (дн. Гданск, Полша). Автор е на гротескно-сатиричните романи \"Тенекиеният барабан\" (1959 г.), \"Кучешки години\" (1963 г.), \"Местна анестезия\" (1969 г.); романът-притча \"Камбала\" (1977 г.), историко-фантастичната повест \"Среща в Телгт\" (1979 г.), повестта \"Котка и мишка\" (1961 г.), пиеси, стихотворения, критика и публицистика. Нобелова награда за литература за 1999 г. \r\n \r\n \r\n1914 г. \r\nУмира Пейо Крачолов Яворов (псевдоним на Пейо Тотев Крачолов) – известен български поет. Яворов е роден на 1 януари 1878 г. в Чирпан. Завършва основно училище в Пловдив (1893 г.). Същата година започва работа в Чирпанската телеграфо-пощенска станция, а през юни 1894 г. е преместен в Старозагорската телеграфо-пощенска станция. През 1898 г. Пейо Яворов е назначен за началник на телеграфо-пощенската станция в Стралджа, а от септември е телеграфист в Анхиало (дн. Поморие). От 1 май 1902 г. е назначен за завеждащ Четвърти телеграфо-пощенски клон в София. Включва се във ВМОРО. През 1900 г. иска да бъде назначен за учител в Македония, но Екзархията му отказва поради липса на място. През 1901 г. Яворов е главен редактор на вестник “Дело” - независим македоно-одрински лист. Заминава за Македония (1902 г.) и се включва в четата на М. Чанков. На 13 февруари 1902 г. е пленен в с. Драгобраща от върховистката чета на капитан С. Стоянов. На 15 февруари е освободен и отива в София. На 6 януари  1903 г.  заминава отново за Македония, където престоява четири месеца и редактира в-к “Свобода или смърт”. Яворов се включва в четата на Я. Сандански, но поради разногласия с него застава начело на драмската чета, която е разбита при с. Баница след смъртта на Г. Делчев. След като се връща в София (7 юли), участва в списването на в-к “Автономия”, а след Илинденското въстание е в редакцията на в-к “Илинден”. Избран е за член на задграничното представителство на ВМОРО. През юли 1909 г. посещава Женева, Виена и Париж. Участва в кръга “Мисъл” на д-р Кръстев и е един от редакторите на сп. “Мисъл”. През 1906-1907 г. е командирован за “усъвършенстване по литература” в Нанси. От август 1908 г. е драматург в Народния театър. През юли 1910 г. е командирован в Париж, за да се запознае с театралното дело във Франция. През 1912 г. се жени за Лора Каравелова. Два дни след сватбата заминава  с чета за Македония. На 25 юни 1913 г. заминава за фронта. На 15 юли се връща в София. На 29 ноември 1913 г. Лора Каравелова се застрелва. Яворов прави несполучлив опит за самоубийство и остава почти сляп. След смъртта на Лора се носят слухове, че Яворов е убил съпругата си. Водят се  съдебните разследвания. На 16 октомври 1914 г. Яворов взема голяма доза отрова и се застрелва.  \r\nПървото си стихотворение - “Напред”, публикува през 1895 г. във в-к “Глас македонски”. След него излизат “Пред тъмничния зид” и “Пролетната жалба на орача”, където за пръв път се подписва с псевдонима П. К. Яворов, даден му от Пенчо Славейков. В “Мисъл” публикува (1900 г.) стихотворенията “Арменци”, “Калиопа” и “Градушка”. През 1901 г. Яворов издава първата си книга “Стихотворения”, която е посрещната с възторг. Следват книгите “Гоце Делчев” (1904 г.), “Безсъници” (1907 г.), “Хайдушки копнения” (1909 г.), “Подир сенките на облаците” (1910 г.), “В полите на Витоша” (драма, 1911 г.), “Когато гръм удари, как ехото заглъхва” (драма, 1912 г.). Превежда “Ромео и Жулиета” (1914 г.) и “Укротяване на опърничавата” (1915 г., посмъртно). \r\n \r\n \r\n1902 г. \r\nРодена е Фани Добрева Попова-Мутафова – българска белетристка. Учи консерватория (пиано) в Германия (1922-1925 г.). Съпруга е на Ч. Мутафов. Член е на СБП и на Клуба на българските писателки.  \r\nНейни произведения са: \"Жената с небесната рокля\" (разкази, 1927 г.), \"Жената на приятеля ми\" (разкази, 1929 г.), \"Солунският чудотворец\" (историческа хроника, I том, 1929 г.; II том, 1930 г.), \"Недялка Стаматова\" (повест, 1933 г.), \"Велики сенки\", (разкази, 1935 г.), \"Дъщерята на Калояна\" (роман, 1936 г.), \"Иван Асен II\" (роман, 1937 г.), \"Боянският майстор\" (роман, 1937 г.), \"Йоан Асен\" (роман, 1938 г.), \"Последният Асеневец\" (роман, 1939 г.), \"Д-р П. Берон\" (1972 г.) и др. Авторка е на много произведения за деца и юноши. Умира на 9 юли 1977 г. в София. \r\n \r\n \r\n1883 г. \r\nРоден е Христо Димов Калфов – български офицер и политически деец. Завършва Военното училище в София и военна академия в Италия. Дълги години служи в двореца като офицер. Един от организаторите на преврата през 1923 г. Министър е на външните работи (1923-1924 г.). Един от лидерите на Демократическия сговор. Името му е свързано с протокола “Калфов - Политис”, сключен в Женева през 1924 г., с който е учреден специален режим за българското малцинство в Гърция; отхвърлен по-късно от Гръцкия парламент. През февруари 1945 г. е осъден на смърт от т. нар. Народен съд. С Решение 243 от 12 април 1996 г. на Върховния съд присъдата се отменя. Умира на 1 февруари 1945 г. \r\n \r\n \r\n1869 г. \r\nРоден е Цанко Церковски (псевдоним на Ц. Генов Бакалов) – поет, белетрист, драматург, публицист, обществен и държавен деец. Родом е от с. Бяла черква, Търновско. Учи в различни градове – Търново, Пловдив, Казанлък и Силистра. Работи като учител в Разградско и Ловешко, в Полски Тръмбеш и Батак. От 1897 г. до 1900 г. се връща в родното си място, където открива книжарница. Става основател на местно туристическо дружество и на просветно дружество \"Младежки труд\". През 1899 г. помества във в. \"Селски вестник\" \"Възвание към българските земледелци\", с което ги призовава да свикат земеделски конгрес и създадат своя организация. Така Цанко Церковски се явява един от инициаторите за образуването на Българския земеделски народен съюз (БЗНС). Активно се включва в дейността на съюза. Участва в редактирането на в. \"Земледелско знаме\" (от 1902 г.) и сп. \"Земледелска мисъл\" (1910–1933 г. с прекъсване), издава сп. \"Селска пробуда\" (1903–1905 г.). В края на Първата световна война 1914–1918 г. взема участие в управлението на държавата. В правителството на Ал. Малинов е министър на обществените сгради, пътищата и благоустройството (17 октомври–28 ноември 1918 г.). В правителството на Т. Теодоров е управляващ Министерството на обществените сгради, пътищата и благоустройството (28 ноември 1918 г.–7 май 1919 г.), министър на железниците, пощите и телеграфите (8 май–6 октомври 1919 г.). По време на самостоятелното управление на БЗНС е министър на народното просвещение (7 октомври 1919 г.–22 май 1920 г.), министър на обществените сгради, пътищата и благоустройството (22 май 1920 г.–16 март 1923 г.) и управляващ Министерството на железниците, пощите и телеграфите (9 февруари–14 март 1923 г.). Два пъти попада в затвора – след държавния преврат на 9 юни 1923 г. и след априлския атентат 1925 г.. Издава стихосбирките \"Печални гласове\", \"Полски песни\", сборници със стихотворения за деца – \"Детска раздумка\" и \"Росни капки\", кн. \"Разсънки. Жални песни\", \"Тъжби. Политически песни и припеви\", пиесите \"Луди-млади\", \"Под старото небе\" и др. Цанко Церковски написва сценария на филма \"Под старото небе\" и става първият български кинодраматург. \r\n \r\n \r\n \r\n \r\n  На тази дата умират:  \r\n \r\n2004 г. \r\nУмира Йосиф Петров. \r\nТой е български поет и политик. Завършва школата за запасни офицери, след което следва „Консулство и дипломация“ в Свободния университет в София, но по семейни причини не се дипломира. Хумболтов стипендиант е в Германия през 1941–1943 г. От 1956 до 1959 г. прекарва в концлагера на остров Персин, край с. Белене. Открива 7-то велико народно събрание. \r\n \r\n \r\n1988 г. \r\nУмира Надя (Надежда) Димитрова Кехлибарева – българска поетеса. Родена е на 22 ноември 1933 г. във Варна. Завършва френска филология в СУ “Св. Климент Охридски” (1954 г.). Работи като учителка по руски език във Варна, преподавателка по френски и немски език в Министерството на външните работи (1956-1959 г.). Редактор е на издание “Народна младеж” (1959-1967 г.), редактор и завеждащ-отдел “Поезия” в издателство “Български писател” (1968-1988 г.). Дебютира със стихове във в-к “Литературен фронт” през 1956 г. Сътрудничи на централния литературен печат и на детски издания. Съчинения: “Моето море” (1960 г.), “Деца от брега” (1962 г.), “Остани любов” (1965 г.), “Планината на силните” (1965 г.), “Цветни стъкълца” (1966 г.), “Момчето и слънцето” (1967 г.), “Глобусът на приказките” (1969 г.), “Ветрове над залива” (1970 г.), “Тревогите живеят дълго” (1970 г.), “Има навсякъде хубост” (1971 г.), “Момчето и нощта” (1971 г.), “И няма тишина” (1972 г.), “Кръгла година” (1974 г.), “Поема за Девня” (1974 г.), “Паунови порти” (1975 г.), “Синьо пристанище” (1976 г.), “Усмивката на Евридика” (1977 г.), “Отражения” (1978 г.), “Бряг на очакването” (1979 г.), “Катеринчето, бате Стамо и другите” (1979 г.), “Красотата върви през делника” (1980 г.), “Танц на чудесата” (1981 г.), “Повест за българката” (1981 г.), “Женски светове” (1982 г.), “Цвете на хълма” (избрани стихотворения, 1983 г.), “Любовта е близко” (1983 г.), “Моряшка земя” (1984 г.), “Приказки за моряшкия куфар” (1984 г.), “С твоята усмивка” (1985 г.), “Светлината на миговете” (1985 г.), “Птиче с качулка” (1985 г.), “Интимен свят” (1986 г.), “Захарни петлета” (1986 г.), “Потомки на хубава Яна” (1987 г.), “Един живот не стига” (1988 г.), “Какво разказват ръцете” (1989 г.), “Целувката” (1990 г.), “Гостенче с бодли” (1992 г.) и др. \r\n \r\n  \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.16", "title": "Денят 16 октомври в българската история"}
{"url": "http://www.focus-news.net/news/2019/10/16/2708822/mestni-izbori-2019-eva-mitova-gerb-mnogofunktsionalna-sportna-zala-i-kulturen-tsentar-sa-aktsentite-v-sledvashtiya-kmetski-mandat-v-stolichniya-rayon-poduyane.html", "text": "Многофункционална спортна зала и културен център са акцентите в следващия кметски мандат в столичния район „Подуяне“. Това каза в сутрешния блок  „Добро утро, България“  на  Радио „Фокус“  Ева Митова, кандидат за кмет от ГЕРБ в район „Подуяне“. Тя посочи, че се работи и по социални проекти за хора с лични асистенти и обществена трапезария. „Ще продължим с работата по третия лъч на метрото. Създаване на спортни игрища, фитнеси на открито, занимания по проекти, курсове за първа помощ. Подобни проекти увличат младите хора, чиято роля е огромна и  контактът с тях е особено важен за развитието на района“, обясни още Митова. По думите й ще бъдат продължени и промените в облекчаване на административното обслужване на хората. В сегашния си мандат като кмет на района Митова изтъкна инфраструктурните проекти. „Реализираните проекти са много. Основните са ремонти на булевардите „Владимир Вазов“ и „Ботевградско шосе“, както и улица „Резбарска“. Санирани са и 10 детски градини. Създадени са 80 нови детски площадки и много междублокови пространства бяха облагородени. Премахнати са и много от незаконните гаражи“, уточни още Ева Митова. \r\nЕлеонора ЧОЛАКОВА", "date": "2019.10.16", "title": "Местни избори 2019: Ева Митова, ГЕРБ: Многофункционална спортна зала и културен център са акцентите в следващия кметски мандат в столичния район „Подуяне“"}
{"url": "http://www.focus-news.net/news/2019/10/16/2709101/ogranicheno-e-dvizhenieto-po-tretoklasen-pat-109-avtomagistrala-struma-lozenitsa-do-10-km-poradi-rehabilitatsiya-na-patya.html", "text": "Движението по третокласен път – 109 автомагистрала „Струма“ – Лозеница от км 0+000 до км 10+754 е ограничено за всички моторни превозни средства поради рехабилитация на пътя. Това съобщиха за  Радио „Фокус“ – Пирин  от Областно пътно управление – Благоевград. До 31 декември преминаването ще се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. Към този час трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През деня не са регистрирани тежки пътни инциденти. Повишена опасност от падащи камъни има в Кресненското дефиле, също и в района на проходите Предел и Папаз Чаир. \r\n \r\nЛивия НИНОВА", "date": "2019.10.16", "title": "Ограничено е движението по третокласен път – 109 автомагистрала „Струма“ – Лозеница до 10 км, поради рехабилитация на пътя"}
{"url": "http://www.focus-news.net/news/2019/10/16/2708819/vavezhda-se-vremenna-organizatsiya-za-prestoy-i-parkirane-v-sofiya-za-praznika-na-aviatsiyata.html", "text": "Въвежда се временна организация за престой и паркиране в София за Празника на авиацията. Това съобщиха от пресцентъра на  Столична община . Във връзка с честването на Празника на авиацията от 08.00 часа до приключване на мероприятието в същия ден ще бъде въведено ограничение. Забранява се престоят и паркирането на превозни средства на паркинга на северозападната дъга на пл. „Св. Александър Невски” между ул. „Оборище” и ул. „11-ти август”, като ще се осигури място за паркирането на 4 броя автобуси.", "date": "2019.10.16", "title": "Въвежда се временна организация за престой и паркиране в София за Празника на авиацията"}
{"url": "http://www.focus-news.net/news/2019/10/16/2708820/politico-evropeyskite-ministri-otnovo-ne-postignaha-saglasie-za-makedoniya-i-albaniya.html", "text": "За трети път в рамките на 16 месеца европейските министри не постигнаха съгласие дали да се започнат преговори за присъединяване на Албания и Македония към Европоейския съюз – главно заради Франция, пише европейската редакция на  Politico . \r\n„За съжаление днес Съветът не взе единодушно решение. Съжалявам за това“, каза в края на министерска среща в Люксембург Тити Туппурайнен, финландският министър по въпросите на ЕС, добавяйки, че въпросът сега ще бъде обсъден на среща на лидерите на ЕС тази седмица. \r\n„Огромното мнозинство от държавите-членки подкрепиха„ откриването на преговори за достъп и за двете страни“, заяви Тупурайнен и добави, че е уверена, че лидерите на ЕС ще вземат положително решение. \r\nКомисарят по разширяването на ЕС Йоханес Хан заяви, че не иска да обвинява никого за провала, но няколко пъти подчерта, че „това не е момент на слава за Европа“, добавяйки, че всяко по-нататъшно отлагане може да навреди на доверието към Съюза на Балканите. Хан отбеляза също, че положителното решение на срещата на върха на лидерите на ЕС просто ще означава зелена светлина за започване на преговори за присъединяване, които отнемат години. \r\nКомисията два пъти препоръчва започване на разговори с двете балкански страни. За привържениците на разширяването това е процес, който може да осигури стабилност в региона, като същевременно сдържа разпространяването на влиянието на Русия, Китай и Турция. \r\nВъпреки че по-голямата част от страните от ЕС - включително Германия и Италия - са за разширяването, съществуват дълбоки различия. Франция се противопоставя на започването на преговори с двете страни, докато целият процес на присъединяване не бъде реформиран, а група държави, ръководени от Холандия, са само за преговори със Северна Македония. „Франция беше единствената страна, която се противопоставя ... за Северна Македония“, заяви дипломат. Друг обвини Париж, че „се държи вече така, сякаш сме в света след Брекзит, където смятат, че могат да взимат всички решения“. \r\nСлед като се опита да постигне споразумение, финландското председателство на Съвета на ЕС представи документ от срещата, видян от POLITICO, в който се казва, че министрите ще се „върнат към въпроса след Европейския съвет“. \r\nВъпреки това според двама дипломати Париж е отхвърлил текста, който сега ще бъде изпратен на председателя на Съвета Доналд Туск. Според някои дипломати Франция ще отстъпи, когато стане ясно какво може да получи в замяна по други досиета. \r\n„Много сме разочаровани, че очевидно няма да успеем да изпълним това, което сме обещали вече няколко пъти, което е началото на преговорите за присъединяване със Северна Македония и Албания“, каза германският министър за ЕС Майкъл Рот пред репортерите на път към срещата. \r\nЕдин опит за компромис, с посредничеството на Хелзинки, предложение за „разделяне“ на двете балкански държави в процеса, се е провалил, съобщават още дипломатите. \r\nНапрежението нараства след петък, когато на среща на посланиците на ЕС Франция направи ясни своите намерения. \r\nСлужител в Елисейския дворец заяви, чев те не искат да изпращат „лош сигнал към региона“, но „ние трябва да имаме повече реформи в тези две страни“. \r\nТова, което Париж иска, е да преразгледа „самия процес на разширяване ... преди да го отвори, тъй като процесът на преговори е много легален и бюрократичен, ние отваряме и затваряме глави една по една, без реална видимост“, добави официалният представител. \r\nДруги възприемат различно мнение. Северна Македония и Албания „представиха доказателства по време на миграционната криза и други въпроси [че] те са част от това семейство и отново са изпълнили всички условия. Ето защо днес трябва да дадем зелена светлина“, заяви австрийският министър за ЕС Александър Шаленберг пред репортери. \r\nШаленберг каза на своите колеги министри, че ЕС не трябва да използва „счетоводен” подход към разширяването, тъй като в противен случай много държави от ЕС никога не биха успели да се присъединят към блока. От другата страна на аргумента холандският външен министър Стеф Блок заяви, че борбата срещу корупцията в Албания трябва да се засили, разкриха двама дипломати. \r\nМнозина в ЕС са ядосани, че балканските страни не получават възнаграждение за упорития си труд. Северна Македония например изигра важна роля за спиране на потока от търсещи убежище, пресичащи Балканите по време на миграционната криза през 2015 г. и успя да постигне споразумение с Гърция за промяна на името. \r\n \r\nПревод и редакция:", "date": "2019.10.16", "title": "Politico: Европейските министри отново не постигнаха съгласие за Македония и Албания"}
{"url": "http://www.focus-news.net/news/2019/10/16/2708815/peter-siyarto-v-natsionalniya-interes-na-ungariya-e-turtsiya-da-razreshi-siriyskiya-migratsionen-vapros.html", "text": "В националния интерес на Унгария е Турция да разреши миграционния въпрос още в Сирия, а не в Европа, заяви първият дипломат на Будапеща Петер Сиярто, цитиран от електронното издание  Hungary Today . \r\nВъншният министър е част от делегация, оглавявана от премиера Виктор Орбан, участваща на среща на върха на Тюркския съвет в Баку. \r\nСлед преговорите с турския си колега Мевлют Чавушоглу, Сиярто заяви, че единственото съображение на Унгария по отношение на действията на Турция в Сирия е продиктувано от унгарския национален интерес и това означава да се заобиколи възможността „стотици хиляди или дори милиони нелегални мигранти“ да се появят на южната граница на Унгария и да бъдат „насилствено задържани“ там. \r\nМинистърът отбеляза изявлението на турския президент Реджеп Тайип Ердоган, че ако сирийските мигранти не бъдат репатрирани, тогава той ще „отвори вратите към Европа“. \r\nСиярто потвърди позицията на унгарското правителство по отношение на миграцията, а именно, че това не е основно човешко право. \r\nТой каза, че Унгария „с удоволствие ще работи с Турция“, за да гарантира, че семействата, принудени да напуснат родината си, могат да бъдат настанени в безопасна зона в Сирия. \r\nСиярто отбеляза, че Турция досега е изразходвала 40 милиарда щатски долара за четирите милиона мигранти, пребиваващи в страната. Сега той е отговорен на общественото мнение относно това колко време да удължи ситуацията, посочи първият дипломат на Будапеща и добави, че по тази причина Ердоган е решил да репатрира сирийските мигранти в безопасна зона. \r\n \r\nПревод и редакция:", "date": "2019.10.16", "title": "Петер Сиярто: В националния интерес на Унгария е Турция да разреши сирийския миграционен въпрос"}
{"url": "http://www.focus-news.net/news/2019/10/16/2708813/new-europe-es-predlozhi-sanktsii-sreshtu-turtsiya-zaradi-sondazhite-v-iztochnoto-sredizemnomorie.html", "text": "Съветът на Европейския съюз се подготви да наложи санкции срещу Турция в отговор на дейностите й по сондаж на газ край бреговете на Кипър, които блокът счита за незаконни, пише базираното в Брюксел издание  New Europe . \r\n„В светлината на продължаващите незаконни сондажни дейности на Турция в Източното Средиземноморие Съветът потвърждава пълната си солидарност с Кипър по отношение на зачитането на суверенитета и суверенните му права в съответствие с международното право. Той припомня своите заключения от 15 юли 2019 г. във всичките им части, и по-специално, че делимитацията на изключителните икономически зони и континенталния шелф трябва да се извършва чрез диалог и преговори добросъвестно, при пълно спазване на международното право и в съответствие с принципа на добросъседстките отношения“, заяви Съветът. \r\nВъншните министри на ЕС поканиха ръководителя на Съюза по външната политика Федерика Могерини да „представи бързо“ предложения за ограничителни мерки, насочени към лица, участващи в сондажните дейности. Санкциите могат да включват забрани за пътуване в ЕС и замразяване на активи. \r\n \r\nПревод и редакция:", "date": "2019.10.16", "title": "New Europe: ЕС предложи санкции срещу Турция заради сондажите в Източното Средиземноморие"}
{"url": "http://www.focus-news.net/news/2019/10/16/2708826/vavezhda-se-vremenna-organizatsiya-za-prestoy-i-parkirane-v-sofiya-za-zasnemaneto-na-filmova-produktsiya.html", "text": "Въвежда се временна организация за престой и паркиране в София за заснемането на филмова продукция. Това съобщиха от пресцентъра на  Столична община . От 06.00 до 22.00 часа във връзка със заснемането на продукция ще бъде забранен престоят и паркирането на превозни средства, както следва: \r\n- на ул. „6-ти септември“ между ул. „13-ти март“ и ул. „Любен Каравелов“ – 10 паркоместа; \r\n- на ул. „13-ти март“ между ул. „6-ти септември“ и ул. „Любен Каравелов“– 10 паркоместа; \r\n- на ул. „Ангел Кънчев“ между ул. „Петър Парчевич“ и ул. „Уилям Гладстон“ – 7 паркоместа; \r\n- на ул. „Уилям Гладстон“ между ул. „Ангел Кънчев“ и ул. „Рачо Димчев“ – 7 паркоместа.", "date": "2019.10.16", "title": "Въвежда се временна организация за престой и паркиране в София за заснемането на филмова продукция"}
{"url": "http://www.focus-news.net/news/2019/10/16/2708823/izlozhbata-polet-v-bezkraya-shte-bade-predstavena-v-yambol-v-pamet-na-mayor-georgi-anastasov.html", "text": "Музеят на бойната слава в Ямбол ще отбележи 107 години от първия боен полет в света, извършен от българския пилот поручик Радул Милков, служил в 29-и пехотен Ямболски полк и наблюдателя поручик Продан Таракчиев. Откриването е от 13.00 часа в залата за временни изложби. Това съобщиха от пресцентъра на  Община Ямбол . Експозицията е посветена в памет на майор Георги Анастасов, загинал на 9 юни 2017 г. при изпълнение на задача по време на тактическо учение „Черно море - 2017“. Благодарение на действията на този достоен български офицер, отдал живота си на българските военновъздушни и военноморски сили, е спасен животът на двамата му колеги от екипажа.  \r\nМайор Георги Анастасов е роден на 4 октомври 1978 година в Ямбол. Завършва средното си образование в МГ „Атанас Радев“ в родния си град, след което постъпва в авиационния факултет на НВУ „Васил Левски“ в Долна Митрополия в специалността летец-пилот за военновъздушни сили. Майор Анастасов сбъдва своята детска мечта да лети и става летец първи клас с над 600 летателни часове на самолети L-13 Blanik, Zlin 526F, L-29 Delphin, L-39 Albatros и вертолети МИ-14 ПЛ, МИ-17. Той е първият обучен пилот на вертолета Panther AS565. В своята военна кариера е преминал множество обучения и многократно е награждаван с грамоти, предметни награди и със знак „За отлична служба“ ІІ степен от Министъра на отбраната на Република България. Изложбата „Полет в безкрая“ е осъществена благодарение на любезното съдействие на семейството, съученици, приятели и колеги на майор Георги Анастасов.  \r\nПосетителите ще могат да се запознаят отблизо с неговата личност чрез богатия документален и снимков материал, предоставени от неговите родители, както и личния му летателен костюм и екипировка, парадна и лятна униформа. Могат да се видят също така и противопретоварващ и вентилационен костюм, херметичен шлем и кислородна маска, които бяха дарени на музея от колеги на майор Анастасов от 3-та авиационна база в Граф Игнатиево, със съдействието на бригаден генерал Димитър Петров.", "date": "2019.10.16", "title": "Изложбата „Полет в безкрая“ ще бъде представена в Ямбол в памет на майор Георги Анастасов"}
{"url": "http://www.focus-news.net/news/2019/10/16/2708821/nyama-povtorno-konstatirani-sluchai-na-afrikanska-chuma-po-svinete-v-oblast-pernik.html", "text": "Няма повторно констатирани случаи на африканска чума по свинете в област Перник. Това съобщиха от  областната администрация . Повечето от пробите от отстреляни диви прасета в региона са с отрицателен резултат за АЧС и трихинелоза.Няма повторно констатирани случаи на Африканска чума по свинете и промяна в епизоотичната обстановка в Пернишка област. Това стана ясно на седмичното заседание на Постоянна областна епизоотична комисия, водено от областния управител Ирена Соколова. \r\nНа автомагистрала \"Струма\" в района на Старо село (Община Радомир) диво прасе е блъснато от лек автомобил. За случая е уведомена Областната дирекция по безопасност на храните. Предприети са незабавни действия, като мястото е почистено и обработен с дезинфектант, а органи от животното, заедно с кръв, са изпратени за изследване за наличие на геном на вируса. Очаква се резултатите да излязат утре. \r\nНа заседанието беше докладвано, че голяма част от изпратени проби от отстреляни прасета, преминали през лабораторен анализ за АЧС и трихинелоза в сертифицираните лаборатории в София и Благоевград, са отрицателни. \r\nДържавните горски стопанства в областта потвърдиха, че продължава контролът от страна на служителите им по стриктното изпълнение на всички набелязани мерки за биосигурност в горските територии. Остава режимът на контрол и ангажиментът от страна на ловците да следят и подават своевременни сигнали, в случай на откриване на трупове на диви свине. Техен ангажимент е и надлежният начин на обработка на отстреляния дивеч. \r\nПредставители на ловните среди обсъдиха заедно с областния управител възможността и нуждите от изграждането на регионална лаборатория за АЧС и трихинелоза в Перник. Соколова увери, че предложението ще бъде адресирано до Министерство на земеделието, храните и горите, както и до Българската агенция по безопасност на храните. \r\nСледващото заседание на Областната епизоотична комисия е на 22 октомври.", "date": "2019.10.16", "title": "Няма повторно констатирани случаи на африканска чума по свинете в област Перник"}
{"url": "http://www.focus-news.net/news/2019/10/16/2708828/dvizhenieto-se-osashtestvyava-v-edna-lenta-poradi-remontni-deynosti-po-patya-karatepe-sarnitsa-v-oblast-pazardzhik-ot-km-40-do-km-45.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя Каратепе – Сърница от км 40 до км 45 се осъществява поетапно в лява и дясна ленти за движение поради частични ремонтни дейности. Трафикът по пътя  Златица – Панагюрски колони от км 60 до км 66 се осъществява в една лента поради ремонти дейности на асфалтовата настилка. Участъкът е сигнализиран с пътни знаци. Движението са контролира с пътни знаци. Трафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.10.16", "title": "Движението се осъществява в една лента поради ремонтни дейности по пътя Каратепе – Сърница в област Пазарджик от км 40 до км 45"}
{"url": "http://www.focus-news.net/news/2019/10/16/2708824/vavezhda-se-vremenna-organizatsiya-za-prestoy-i-parkirane-v-sofiya-poradi-remontni-deynosti.html", "text": "Въвежда се временна организация за престой и паркиране в София поради ремонтни дейности. Това съобщиха от пресцентъра на  Столична община . От днес до 3 ноември 2019 г. ще бъде забранен престоят и паркирането на превозни средства на ул. „Княз Борис I“ в участъка от бул. „Патриарх Евтимий“ до бул. „Ген. Скобелев“. Причината за временната забрана е ремонт на тротоарите на ул. „Княз Борис I“ в участъка от бул. „Патриарх Евтимий“ до бул. „Ген. Скобелев“.", "date": "2019.10.16", "title": "Въвежда се временна организация за престой и паркиране в София поради ремонтни дейности"}
{"url": "http://www.focus-news.net/news/2019/10/16/2708829/vavezhda-se-vremenna-organizatsiya-v-dvizhenieto-na-nyakolko-avtobusni-linii-v-sofiya.html", "text": "Въвежда се временна организация в движението на няколко автобусни линии в София. Това съобщиха от пресцентъра на  Столична община . От 09.00 часа до 17.00 часа ще се изпълни изместване на автобусна спирка с код 1015 „ж.к. Дървеница“ от локалното пътно платно на бул. „Св. Климент Охридски” с 50 метра назад в централното пътно платно на булеварда. Ще бъдат променени и маршрутите на автобусни линии № 69, 70, 88 и 123 от локалното пътно платно на бул. „Св. Климент Охридски“ по централното пътно платно на булеварда, в участъка от бул. „Андрей Ляпчев“ до ул. „Канарче“ в посока бул. „Д-р Г. М. Димитров“.", "date": "2019.10.16", "title": "Въвежда се временна организация в движението на няколко автобусни линии в София"}
{"url": "http://www.focus-news.net/news/2019/10/16/2708817/tass-putin-e-pokanil-erdogan-v-rusiya.html", "text": "Президентът на Русия Владимир Путин е поканил турския си колега Реджеп Таийп Ердоган да посети Русия с работна визита и поканата е била приета, съобщиха от пресслужбата на Кремъл, предава  ТАСС. \r\n„Владимир Путин покани Таийп Ердоган да посети Русия с работна визита в близките дни. Поканата е приета“, се отбелязва в съобщението. \r\nОсвен това в него се казва, че лидерите на двете страни са се изказали за продължаване на процеса по политическо разрешаване на конфликта в Сирия и са изразили намерението си да способстват за свикването на Конституционен комитет под егидата на ООН в края на октомври в Женева. Също така президентите са потвърдили ангажираността си в крайна сметка да обезпечат териториалната цялост на Сирия, съобщават от Кремъл. \r\n \r\nПревод и редакция:", "date": "2019.10.16", "title": "ТАСС: Путин е поканил Ердоган в Русия"}
{"url": "http://www.focus-news.net/news/2019/10/16/2708832/sport-shveytsariya-pobedi-eyre-s-20-i-se-priblizhi-do-evro-2020.html", "text": "Швейцария победи с 2:0 Ейре и значително увеличи шансовете си за класиране на Евро 2020. Харис Сеферович откри резултата преди почивката, а в края на двубоя Шейн Дъфи си вкара автогол. Ирландия остана на върха в група \"D\" с 12 точки, колкото има и Дания, а швейцарците са трети с 11. Ирландците обаче имат само един мач до края на квалификациите - домакинство на \"червения динамит\", докато съперниците им имат по още два мача.", "date": "2019.10.16", "title": "Спорт: Швейцария победи Ейре с 2:0 и се приближи до Евро 2020"}
{"url": "http://www.focus-news.net/news/2019/10/16/2708830/reuters-turtsiya-veche-e-poluchila-alternativni-predlozheniya-za-zamyana-na-f-35.html", "text": "Турция вече има готови алтернативи за замяна на американските изтребители от пето поколение F-35 и „предложенията пристигат“, заяви президентът на страната Реджеп Таийп Ердоган, цитиран от  Reuters . \r\nАнкара и Вашингтон се сблъскаха за закупуването от Турция на руски зенитни-ракетни системи С-400, за които САЩ твърдят, че не са съвместими със системите на НАТО и представляват заплаха за изтребителите F-35 на Lockheed Martin Corp. \r\nВашингтон отстрани Турция от съвместната програма за самолетите, след като тя прие руските системи през юли. Анкара, купувач и производител на самолетите, заяви, че може да потърси другаде. Най-вероятната алтернатива на американските изтребители са руските Су-35. \r\n \r\nПревод и редакция:", "date": "2019.10.16", "title": "Reuters: Турция вече е получила алтернативни предложения за замяна на F-35"}
{"url": "http://www.focus-news.net/news/2019/10/16/2708831/v-stara-zagora-shte-bade-predstavena-izlozhba-s-40-tvorbi-na-vasil-marinov.html", "text": "От 18.00 часа в западната зала на Художествена галерия - Стара Загора ще бъде представена изложбата „Васил Маринов 1879 - 1943“. Тя е посветена на 140-годишнината от рождението на художника. В експозицията са включени 40 негови живописни платна и рисунки от различни периоди. Това съобщиха от пресцентъра на  Община Стара Загора . \r\nСъс своето творчество и организационни умения Васил Маринов е основна фигура в художествения живот на Стара Загора през първите четири десетилетия на 20-ти век. Той е обединителният център на почти всички дейности, свързани с изобразителното изкуство. Заедно с Антон Митов, Георги Евстатиев и Атанас Михов слагат началото на бъдещата градска картинна галерия. Под негово влияние започват творческия си път редица от бъдещите известни художници от региона. И ако за творческата активност на града по онова време се говори и пише много, то в основата е Васил Маринов. За разлика от редица свои съвременници и колеги, които са родени в Стара Загора и търсят признание в столицата, той остава тук и е основен организатор на всички прояви. Творчеството му е богато и органично свързано с проявите на Дружеството на южнобългарските художници. Ранните му произведения са посветени на сюжети от войните, а тези след 1917 г. - на битовия жанр и пейзажа. \r\nВ творческата биография на Васил Маринов има десетки участия в колективни изложби в Стара Загора, Пловдив, София и т.н. Организирал е седем самостоятелни експозиции. През пролетта на 1943 г. подрежда най-представителната си персонална изложба в София. Няколко месеца по-късно, бягайки от бомбардировките на столицата, заминава за Пирдоп, където на 2 август внезапно умира.", "date": "2019.10.16", "title": "В Стара Загора ще бъде представена изложба с 40 творби на Васил Маринов"}
{"url": "http://www.focus-news.net/news/2019/10/16/2708827/london-evening-standardsdelkata-za-brekzit-e-blizo-sled-pregovori-prodalzhili-do-kasno-prez-noshtta.html", "text": "Британският премиер Борис Джонсън се приближи до възможна сделка за Брекзит, след като преговарящите от двете страни работиха до късно през нощта, за да се опитат да постигнат споразумение преди срещата на върха на ЕС в четвъртък, пише британското издание  London Evening Standard . \r\nНадеждите се увеличиха, след като се появи информация, че тази сутрин може да бъде публикуван проектодоговор, но от Даунинг стрийт настояха, че „има още работа“. \r\nПредположенията, че може да бъде постигната сделка дойдоха, след като от канцеларията на британския премиер отказаха да признаят крайния срок, който във вторник бе определен от главния преговарящ от страна на ЕС Мишел Барние. \r\nПоследните разговори между Великобритания и ЕС продължиха до късно през нощта. Официалният говорител на Джонсън каза: „Работим усилено. Премиерът е наясно с ограниченията във времето, пред които сме поставени“. \r\nМинистър-председателят и неговият екип от преговарящи работят за постигане на споразумение преди решаващата среща на върха на ЕС, която започва утре в Брюксел. \r\nИзточници от двете страни на масата за преговори казаха, че споразумението вече е „достъпно“. \r\nСпоред The Guardian, високопоставени източници са казали, че проектоспоразумението може да бъде публикувано в сряда, след като Обединеното кралство е дало принципно съгласие за създаване на митническа граница в Ирландско море. \r\nНо ирландският премиер Лео Варадкар продължава да се съмнява, че сделката ще е готова навреме за срещата на върха. . „Първоначалните индикации (от ЕС) са, че постигаме напредък, преговорите се движат в правилната посока“, каза той пред репортери. „Но дали ще успеем да сключим ревизирано споразумение за оттегляне, което е международен договор, навреме за срещата, това е засега не е ясно“. \r\nВарадкар разкри също, че Джонсън му е казал по време на срещата им миналата седмица, че е „уверен“, че ще може да направи това, което Тереза Мей три пъти не успя, като постигне сделка чрез Камарата на общините. \r\nЛидерът на Демократичната юнионистка партия (ДЮП) Арлин Фостър отхвърли спекулациите за предпазна мярка само за Северна Ирландия. Очакваше се тя да се срещне с господин Джонсън снощи. \r\nОбединеното кралство предложи план, според който Северна Ирландия да остане на митническата територия на Обединеното кралство, но да прилага правилата и процедурите на ЕС относно тарифите. \r\nРазлични членове на Европейската изследователска група на привържениците на Брекзит от Консервативната партия присъстваха на среща в Даунинг Стрийт вчера следобед. Председателят Стив Бейкър си е тръгнал с „оптимистични чувства“ че може да се постигне „поносима сделка“. \r\n \r\nЖан-Клод Юнкер, президент на Европейската комисия, преди това заяви, че блокът няма да откаже продължаване на процеса по Брекзит, ако не бъде постигнато споразумение преди крайния срок на 31 октомври. \r\nСъгласно условията на Закона на Бен, ако министър-председателят не може да осигури сделка до събота, той трябва да пише до Брюксел, за да поиска отлагането на Брекзит след края на месеца. \r\nГ-н Джонсън обаче настоява Великобритания да напусне ЕС на 31 октомври, независимо дали е сключена сделка или не. \r\n \r\nПревод и редакция:", "date": "2019.10.16", "title": "London Evening Standard:Сделката за Брекзит е близо след преговори, продължили до късно през нощта"}
{"url": "http://www.focus-news.net/news/2019/10/16/2708835/normalno-se-osashtestvyava-dvizhenieto-po-patishtata-v-oblast-burgas.html", "text": "Нормално се осъществява движението по пътищата в областта. Това съобщиха за  Радио „Фокус“ – Бургас  от Областно пътно управление. Пътищата са сухи и нормално проходими. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nМария КУРТЕВА", "date": "2019.10.16", "title": "Нормално се осъществява движението по пътищата в област Бургас"}
{"url": "http://www.focus-news.net/news/2019/10/16/2708833/izlozhbata-otkroveniya-s-tvorbi-na-georgi-skumov-shte-bade-predstavena-v-pomorie.html", "text": "Сдружение за изкуство и култура в Поморие и Градска художествена галерия „Дечко Стоев” организират изложбата живопис „Откровения“ с творби на Георги Скумов. Това съобщиха от пресцентъра на  Община Поморие . Откриването ще се проведе от 18.00 часа.", "date": "2019.10.16", "title": "Изложбата „Откровения“ с творби на Георги Скумов ще бъде представена в Поморие"}
{"url": "http://www.focus-news.net/news/2019/10/16/2708837/vecherne-novosti-sarbiya-spetsialnite-sluzhbi-na-prishtina-sa-vlezli-v-severno-kosovo-s-25-bronirani-dzhipa.html", "text": "В около 06:50 тази сутрин повече от 100 служители на специалните служби на Косово (РОСУ) са влезли в населената предимно със сърби северна част на страната с 25 бронирани автомобила, пише електронното издание на белградския ежедневник  „Вечерне новости“ . \r\nКакто съобщава ТАНЮГ, причината за навлизането на полицейските части не е известна. \r\n \r\nОчакват се подробности. \r\n \r\nПревод и редакция:", "date": "2019.10.16", "title": "„Вечерне новости“ (Сърбия): Специалните служби на Прищина са влезли в Северно Косово с 25 бронирани джипа"}
{"url": "http://www.focus-news.net/news/2019/10/16/2708841/dvizhenieto-po-patya-plovdiv-kuklen-ot-km-6-do-km-7-e-ogranicheno-poradi-remont.html", "text": "Натоварено е движението по основните направления в Пловдивска област към този час. Това съобщиха за  Радио „Фокус“ – Пловдив  от Областното пътно управление. Най-засилено е автомобилното движение по направленията Пловдив - Асеновград - Смолян, Пловдив - Карлово и Пловдив - Пазарджик, както и по пловдивския участък на АМ „Тракия“. До 1 ноември движението по пътя Пловдив - Куклен в участъка от км 6 до км 7, ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е и преминаването на моторни превозни средства над 12 тона по пътя Поповица - Болярци, поради намален габарит на пътното платно на мост. Обходният маршрут за водачите е по път Поповица - Садово - Кочево - Болярци. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани. \r\nТрафикът на територията на град Пловдив се извършва без затруднения. Засилено е автомобилното движение по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Пътните настилки в града са сухи и нормално проходими. \r\nТони МИХАЙЛОВ", "date": "2019.10.16", "title": "Движението по пътя Пловдив - Куклен от км 6 до км 7 е ограничено поради ремонт"}
{"url": "http://www.focus-news.net/news/2019/10/16/2708825/denyat-16-oktomvri-v-svetovnata-istoriya.html", "text": "През 1795 г. 26-годишният Наполеон Бонапарт е произведен в чин дивизионен генерал. Нова Зеландия е обявена за Британска колония на този ден през 1840 г. През 1847 г. за първи път е публикуван романът на Шарлот Бронте “ Джейн Еър” \r\nОсманската империя обявява война на Русия на 16 октомври 1853 г.  \r\nВ европейската история тази война остава под името Кримска, тъй като след като Англия и Франция застават на страната на Османската империя, бойните действия се пренасят в района на Кримския полуостров. \r\nВ Ню Йорк през 1916 г. Маргарет Сенджър открива първата в света клиника за контрол върху раждаемостта. Уолт Дисни създава през 1923 г. своята филмова компания. Кардинал Карол Войтила, по произход поляк, е избран за 264-ти Римски папа под името папа Йоан-Павел II на 16 октомври 1978 г. Коронясан е на 22 октомври 1978 г. Денят е национален празник на Ватикана.  \r\nНа 16 октомври 1981 г. за първи път се чества Международният ден на прехраната. Той се отбелязва по решение на Организацията на ООН по прехрана и земеделие (ФАО) в деня на създаването й (16 октомври 1945 г.). \r\n1964 г. \r\nПрез 1964 г. Китай произвежда първия си ядрен взрив и така става петата ядрена сила в света.  \r\nНа този ден са родени: Албрехт Халер - швейцарски медик, естествоизпитател и поет,  1708 г., Оскар Уайлд – английски писател и критик от ирландски произход, 1854 г., сър Джоузеф Остин Чембърлейн – английски общественик, политик и държавник, 1863 г. Цанко Церковски - поет, белетрист, драматург, публицист, обществен и държавен деец, 1869 г., Дейвид Бен-Гурион – първи министър-председател на Израел, 1886 г., Фани Добрева Попова-Мутафова - българска белетристка, 1902 г., Гюнтер Грас - германски писател, скулптор, 1927 г. \r\nНа 16 октомври умират: Франсоа Малерб - френски писател, създател на поезията на френския класицизъм, 1628 г., екзекутирана е Мария-Антоанета – френска кралица, съпруга на крал Луи ХVI, 1793 г.   \r\n \r\n \r\n \r\n2016 г. \r\nУмира Кигели V (80 г.) - последен крал на Руанда (1959-1961 г.). \r\n \r\n \r\n2015 г. \r\nС поддръжката на Русия сирийската армия започва настъпление при Алепо. \r\n \r\n \r\n2014 г. \r\nАмериканската компания Lockheed Martin съобщава за пробив в термоядрената технология, позволяващ да се строят 100 мегаватови термоядрени реактори с големината на камион. До този момент най-малките експериментални установки са 10 пъти по-големи. Опитният образец ще тръгне след година, а пълноценен прототип след пет години. Очаква се масова експлоатация на тази технология да започне след 10 години. В тази област компанията работи в закрит режим през последните 60 години.[3] Руските учени в областта оценяват съобщението като рекламно. Lockheed Martin разработва и новият космически кораб на НАСА „Орион“. С щат от 113 хиляди човека през 2013 г. компанията изразходва над 45 милиарда долара. \r\n \r\n \r\n2013 г. \r\nНамерен е най-големият къс от метеорита паднал в Челябинск с маса от 590 килограма. \r\n \r\n \r\n2012 г. \r\nИзраелският кнесет е разпуснат предсрочно и е решено да се проведат предсрочни парламентарни избори на 22 януари 2013 г. \r\n \r\nОт музея „Кюнстхал“ в Ротердам са откраднати платна на Пикасо, Моне, Матис и Гоген. Похитителите на картините предлагат да върнат 5 от 7-те платна, за да не бъдат съдени в родната им държава – Румъния. \r\n \r\n \r\n1998 г. \r\nВ Лондон е арестуван Аугусто Пиночет, глава на военното правителство управлявало Чили между 1973 и 1990.  \r\n \r\n \r\n1981 г. \r\nЗа първи път се чества Международният ден на прехраната. Той се отбелязва по решение на Организацията на ООН по прехрана и земеделие (ФАО) в деня на създаването й (16 октомври 1945 г.). \r\n \r\n \r\n1978 г. \r\nКардинал Карол Войтила, по произход поляк, е избран за 264-ти Римски папа под името папа Йоан-Павел II. Той е първият папа не италианец от 456 години насам. Коронясан е на 22 октомври 1978 г. Денят е национален празник на Ватикана.  \r\nКарол Войтила, е роден на 18 май 1920 г. във Вадовице, край Краков. Баща му е бивш военен, майка му се е занимава с възпитанието на децата. Има брат Едмунд по-голям от него с 14 години. Значително рано губи и двамата поради здравословни проблеми. През 1938 г. Карол завършва гимназия и след това е приет полска филология във Факултета по философия на Ягелонския университет в Краков. Пренася се с баща си в Краков. През ноември 1939 г. Гестапо арестува полските професори и Карол Войтила е принуден да прекъсне следването си. Работи като работник в каменоломна и във Фабриката за сода “Солвай”, като се спасява по този начин от изпращане за принудителна работа в Германия. През октомври 1942 г. постъпва в тайната Семинария Краковска епархия и тайния Богословски факултет на Ягелонския университет. На 1 октомври 1946 г. е ръкоположен за свещеник. През 1948 г. Карол Войтила става викарий в малката енория Негович. През март 1949 г. Войтила е пренасочен в Краков в енорията Св. Флориан. В Краков Карол Войтила получава титлата доктор по богословие, като  в периода 1951 г. – 1953 г.  започва да пише хабилитационния си труд. През 1956 г. оглавява Катедрата по Етика на Католическия университет в Люблин. На 28 септември 1958 г. в Катедралата на Вавел e издигнат в епископ. Тогава се появяват и най-известните му трудове-“Любов и отговорност” (1960 г.) и “Личност и акт” (1969 г.) През 1962 и 1963 г. той участва във I и II заседание на Втория Ватикански събор. През 1964 г. папа Павел VI  го номинира за Краковски митрополит, а през октомври участва в третото заседание на Ватиканския събор. На 29 декември 1978 г. след тридесет и три дни управление, умира наследникът на Павел VI, Йоан Павел I. На 13 октомври във Ватикана се събира конклавът, състоящ се от 111 кардинали, чиято задача е да се избере нов папа. След тридневни заседания на 16 октомври 1978 г. Карол Войтила е провъзгласен за папа, първият папа, не италианец от 400 години. Йоан Павел II започва диалог с евреите. Провел е над 200 международни пътувания. На 13 май 1981 г. Карол Войтила е тежко ранен при атентат на площад Св. Петър. Посещава България през 2002 г. Умира на 2 април 2005 г. след продължително боледуване. \r\n \r\n \r\n1973 г. \r\nПо време на втората война между Израел и арабските държави израелският генерал Ариел Шарон преминава в контранастъпление и пресича Суецкия канал, войната трае 16-дни и е прекъсната след намесата Съвета за сигурност на ООН. \r\n \r\nНобелова награда за мир е присъдена на Хенри Кисинджър и на виетнамския политик Ле Дък Тхо за „Виетнамските мирни споразумения”от Париж. Тхо отказва да получи наградата с мотива, че във Виетнам мирът още не е наложен.  \r\n \r\n \r\n1964 г. \r\nКитай произвежда първият си ядрен взрив и така става петата ядрена сила в света. \r\n \r\n \r\n1944 г. \r\nВойските на Втора армия преследват разгромената 7-а СС дивизия „Принц Ойген\" и освобождават Прокупле (Югославия). \r\n \r\n \r\n1941 г. \r\nПо време на Втората световна война, румънски войски навлизат в Одеса. Отбраната на Одеса продължава от 5 август до 16 октомври 1941 г. \r\n \r\n \r\n1940 г. \r\nСъстои се премиерата на филма “Великия диктатор” на Чарли Чаплин. \r\n \r\n \r\n1925 г. \r\nВ Локарно е подписан договор, гарантиращ европейските граници след първата световна война. \r\n \r\n \r\n1923 г. \r\nУолт Дисни създава своята филмова компания. \r\nУолт Дисни (псевдоним на Уолтър Елиас) е роден през 1901 г. Той е американски режисьор и аниматор. Негови филми са: \"Параходът Уили\" (1928 г.), \"Трите прасенца\" (1933 г.), \"Снежанка и седемте джуджета\" (1937 г.), \"Пинокио\" (1939 г.), \"Фантазия\" (1940 г.), \"Бамби\" (1942 г.), \"Спящата красавица\" (1958 г.), \"Сто и един далматинци\" (1961 г.). Дисни е носител на 29 награди \"Оскар\". Умира през 1966 г. \r\n \r\nДжон Харлууд патентова самонавиващ се часовник. \r\n \r\n \r\n1916 г. \r\nНю Йорк Маргарет Сенджър открива първата в света клиника за контрол върху раждаемостта. Маргарет Сенджър е основател на Лигата за контрола върху раждаемостта в Америка. \r\n \r\n \r\n1912 г. \r\nЗапочва Люлебургаз - Бунархисарската операция на 1-ва и 3-а армия. \r\n \r\nНад Одрин е извършен първият боен полет от нашата авиация от летците Радул Милков и Продан Таракчиев. \r\n \r\n \r\n1859 г. \r\nДжон Браун, американски борец против робство, повежда  неголям отряд от 20 души (в който участват и петима чернокожи) и завземат арсенала на редовните войски в град Харпърс Фери в щата Вирджиния. Групата е обкръжена и разбита от правителствените войски. Джон Браун е обесен в Чарлстън. Името му става символ на борбата на негрите за освобождение от робството. \r\n \r\n \r\n1853 г. \r\nОсманската империя обявява война на Русия. В европейската история тази война остава под името Кримска, тъй като след като Англия и Франция застават на страната на Османската империя, бойните действия се пренасят в района на Кримския полуостров. Войната завършва с пълен разгром над Русия, която през март 1856 г. е принудена да подпише Парижкия мирен договор. \r\nПричините за Кримската война са породени от стремежа на двете воюващи групировки за надмощие в Близкия изток и Балканите. Повод за големия военен сблъсък служи отказът на Османската империя да признае правото на Русия да покровителства многобройното християнско население, живеещо в европейските предели на империята. Насърчавана от западноевропейските си съюзници, Османската империя не само не приема искането на Русия, но на 16 октомври 1853 г. й обявява война. Военните действия между двете държави се водят на два фронта: Кавказки и Балкански. Първоначалните неуспехи на османската армия ускоряват намесата на западноевропейските държави във войната. Първи се намесват Англия и Франция, като изпращат свои флоти в Черно море. В отговор следва нахлуване на руски войски в дунавските княжества и окупирането на Силистра. Поради враждебното отношение на Австрия, обсадата на града бързо е вдигната и Русия изтегля войските си отвъд р. Дунав. Следва стоварване на англо-френски войски във Варна, за да бъдат отправени срещу главната руска крепост на Кримския полуостров - Севастопол. През септември 1854 г. градът е обсаден откъм морето. В продължение на 11 месеца жителите му отблъскват атаките на интервентите и не им позволяват неговото завладяване. Спасяването на града довежда и до спасяването на руския черноморски флот. Военните действия между воюващите не стихват. През януари 1855 г. във войната се намесва и Сардинското кралство. Изправена пред многократно превишаващия я противник, Русия е принудена да поиска примирие, а след това и мир. Мирният договор е подписан в началото на следващата 1856 г. Равносметката от войната е изтласкването на Русия от Черноморския басейн и загубата на част от Бесарабия. От българския народ избухването на Кримската война се посреща с надежда за освобождение от османското иго. В помощ на руската армия се отправят редица доброволчески отряди. Сформиран е доброволчески корпус от 4000 души. Много българи участват в героичната отбрана на Севастопол. Войната подтиква и националноосвободителното движение в самите български земи. Неуспехът на Русия във войната довежда до отслабване на нейното влияние на Балканите, което обаче тя съумява да преодолее в началото на 70-те години на XIX в., възползвайки се умело от обстановката, създадена след поражението на един от главните й противници - Франция, във войната й срещу Прусия през 1870 г. \r\n \r\n \r\n1847 г. \r\nЗа първи път е публикуван романът на Шарлот Бронте “ Джейн Еър” \r\nШарлот Бронте  (21 юни 1816 г. – 31 март 1855 г.) е английска писателка. През 1837 г. изпраща стиховете си на поета Роберт Саути. През 1846 г. излиза сб. \"Стихотворенията на Кърер, Алис и Ектън Бел\" (псевд. на Ш., Емили и Ан). През същата година приключва работа върху романа \"Учителят\", към който нито едно издателство не проявява интерес. През август 1847 г. тя изпраща в издателство \"Смит и Адлер\" ръкописа на романа \"Джейн Еър\" и през октомври  той е отпечатан. През октомври 1849 г. излиза романът на Ш. \"Шърли\"; през 1853 г.  - \"Вийет\", в който тя заимства много от темите в \"Учителят\". През 1857 г. излиза романът \"Учителят\" заедно с книгата \"Животът на Шарлот Бронте\", написана от Елизабет Гаскел по молба на бащата на писателката. \r\n \r\n \r\n1846 г. \r\nПровежда се първата публична демоснтрация на подаване на наркоза при операция. Във връзка с това събитие този ден е обявен за Международен ден на анестезиолога. \r\n \r\n \r\n1840 г. \r\nНова Зеландия е обявена за Британска колония.  \r\nНова Зеландия е държава в югозападната част на Тихия океан, на два големи острова - Северен (113.7 хил. кв. км) и Южен (151.7 хил. кв. км), разделени от пролива на Кук, както и на редица малки съседни острови (Стюард, Чатъм, Кермадек, Кембъл и др.). На Нова Зеландия принадлежат и островите на Кук, Токелау и Ниеу в централната част на Тихия океан. Общата площ на Нова Зеландия е 268 700 кв. км. Населението е  3 320 000 жители. Столицата е Уелингтън. Глава на държавата е кралицата на Великобритания, представена от ген.-губернатор. Законодателният орган на Нова Зеландия е еднокамарен парламент (палата на представителите). \r\n \r\n \r\n1759 г. \r\n26-годишният Наполеон Бонапарт е произведен в чин дивизионен генерал.  \r\nПрез своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административната и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи, като потегля обратно за Франция. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. Умира на 5 май 1821 г. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\n \r\n \r\n1311 г. \r\nСвикан е 15-ти Вселенски събор във Виена. Съборът е признат само от Католическата църква. \r\n \r\n \r\n \r\n На тази дата са родени:  \r\n \r\n1958 г. \r\nРоден е Тим Робинс – американски актьор и режисьор. Дебютира в киното с малки роли във филмите \"Голямата афера\" (1984 г.), \"Братска ваканция\" (1985 г.), \"Нещо сигурно\" (1985 г.), \"Патокът Хауърд\" (1986 г.). След роля в касовия хит \"Топ Гън\" (1986 г.) получава множество покани за участие. Привлича вниманието на критиците с изпълнението си в \"Пет ъгъла\" (1988 г.) и \"Бул Дюръм\" (1988 г.). През 1992 г. постига успех с ролята си в \"Играчът\" на режисьора Р. Олтман. За нея Тим Робинс печели Наградата за най-добър актьор на фестивала в Кан. Режисьорският му дебют е през 1992 г. с филма \"Боб Робъртс\". Като режисьор постига голям успех с \"Осъденият на смърт идва\" в който участват Шон Пен и С. Сарандън. Запомняща се е ролята му на затворник в \"Изкуплението Шоушенк\" 1994 г.  \r\nФилмография: \"Преки пътища\" (1993 г.), \"Коефициент на интелигентност\" (1994 г.), \"Паника на \"Арлингтън Роуд\" (1999 г.), \"Cradle Will Rock\" (1999 г.; режисьор), \"High Fidelity\" (2000 г.), \"Антитръст\" (2001 г.), \"Истината за Чарли\" (2002 г.). \r\n \r\n \r\n1921 г. \r\nРоден е Анджей Мунк – полски режисьор, създател (заедно с А. Вайда) на полската школа в киното. Завършва операторския и режисьорския отдел на Висшата театрална и филмова школа в Лодз. Мунк създава документални филми. Загива на 21 септември 1961 г. при автомобилна катастрофа по време на снимките на филма “Пасажерката”. \r\n \r\n \r\n1927 г. \r\nРоден е Гюнтер Грас – германски писател, скулптор в Данциг (дн. Гданск, Полша). Автор е на гротескно-сатиричните романи \"Тенекиеният барабан\" (1959 г.), \"Кучешки години\" (1963 г.), \"Местна анестезия\" (1969 г.); романът-притча \"Камбала\" (1977 г.), историко-фантастичната повест \"Среща в Телгт\" (1979 г.), повестта \"Котка и мишка\" (1961 г.), пиеси, стихотворения, критика и публицистика. Нобелова награда за литература за 1999 г. \r\n \r\n \r\n1908 г. \r\nРоден е Енвер Ходжа – албански държавник и политически деец. Завършва лицей в гр. Корча (1930 г.), след което учи в университета в Монпелие (Франция). През 1941 г. влиза в Комунистическата партия на Албания (КПА), от 1943 г. е неин генерален секретар. От 1948 г. е член на Албанската партия на труда (АПТ), член на ЦК на АПТ. През 1942-1945 г. е член на Президиума, председател е на Национално освободителния фронт на Албания (от август 1945 г. - Демократически фронт на Албания, ДФА). През 1944-1954 г. главнокомандващ на Национално-освободителната армия (от 1945 г. - Албанска народна армия). През 1944-1946  г. оглавява Временното правителство; министър на националната отбрана (1944-1953 г.). Председател е на Министерския съвет (1946-1954 г.), министър на външните работи (1946-1953 г.), генерален секретар на ЦК на АПТ (1948-1954 г.), първи секретар на ЦК на АПТ (от 1954 г.). Председател е на генералния съвет на ДФА (от 1945 г.), член на Президиума на НС (от 1954 г.), главнокомандващ въоръжените сили и председател на Съвета за отбрана (от 1976 г.). Умира през 1985 г. в Тирана. \r\n \r\n \r\n1890 г. \r\nРоден е Майкъл Колинс – лидер на ирландската организация Шин Фейн, водач на ирландците в преговорите им с Великобритания през 1921 г. убит от засада през 1922 година. \r\n \r\n \r\n1888 г. \r\nРоден е Юджийн Гладстън О’Нийл – американски драматург от ирландски произход. През 1906 г. постъпва в Принстънския университет, но не го завършва. Дебютира със сборник \"Жажда и други едноактни пиеси\" (1914 г.). Пиеси: \"На изток, към Кардиф\" (1916 г.), \"Отвъд хоризонта\" (1920 г.), \"Косматата маймуна\" (1922 г.), \"Всички деца на Господа са с крила\" (1924 г.), \"Лазар се смее\" (1927 г.), \"Странна интермедия\" (1928 г.), \"Динамо\" (1929 г.), трилогията \"Траур - участта на Електра\" (1931 г.), \"Дни без край\" (1934 г.) и др. От 1934 г. работи над историко-драматическия епос \"История за собствениците, окрали себе си\" (от замислени 11 пиеси написва 6, а са запазени 2). Лауреат е на Нобелова награда за литература (1936 г.). Умира на 27 ноември 1953 г. в Бостън. \r\n \r\n \r\n1886 г. \r\nРоден е Дейвид Бен-Гурион – първи министър-председател на Израел. \r\n \r\n \r\n1880 г. \r\nРоден е Раймон Тиберж – френски музикален педагог и професор. Завършва Националния институт за слепи в Париж, където учи нотопис по системата на Л. Брайл. Работи като органист в църквата в гр. Шатийон на Сена. Преподавайки пиано в местната консерватория, много добре, благодарение на дарбата си, достига до Висшето музикално училище в Париж, където макар и сляп, от 1921 г. е единственият професор по музикална педагогика, получил световна известност. Негови ученици са 3-ма българи - Л. Пипков, Др. Прокопиев и К. Попдимитров. През 1926 г. със знаменития Тиберх се среща и Д. Христов. Умира на 12 декември 1968 г. в Париж. \r\n \r\n \r\n1863 г. \r\nРоден е сър Джоузеф Остин Чембърлейн – английски общественик, политик и държавник. Син на Дж. Чембърлейн. Завършва елитарно училище в Ръгби и Кеймбриджкия университет. Член е на Парламента (от 1892 г.). Джоузеф Чембърлейн заема постовете: министър на пощите (1902 г.), министър на финансите (1903-1905 г., 1919-1921 г.), министър по въпросите на Индия (1915-1917 г.), Министър без портфейл (1921-1922 г.), министър на външните работи (1924-1929 г.). Води борба за утвърждаване ръководната роля на Великобритания в Европа, стреми се към икономическо и политическо укрепване на Германия, за да балансира положението в Европа против Франция и да служи като бариера срещу Съветска Русия. Значителен успех на тази политика е сключването на Локарнските договори (1925 г.). В последните години от живота си изказва тревога в Парламента от агресивните стремежи на Германия. Носител е на Нобеловата награда за мир от 1925 г. Умира на 16 март 1937 г. в Лондон. \r\n \r\n \r\n1854 г. \r\nРоден е Карл Йоханес Кауцки - един от теоретиците на германската социалдемокрация и на II-рия интернационал. Ученик е на К. Маркс. След германската революция през 1918 г. обнародва германски дипломатически документи около произхода на войната. Привърженик е на центризма в социалдемократическото движение, автор е на теорията за ултраимпериализма. Посреща враждебно Октомврийския преврат в Русия през 1917 г. По-важни съчинения: “Икономическото учение на К. Маркс” (1895 г.), “Аграрният въпрос” (1899 г.), “Произход на християнството” (1908 г.), “Пътят към властта” (1909 г.) и др. Умира на 17 октомври 1938 г. в Амстердам. \r\n \r\nРоден е Оскар Уайлд – английски писател и критик от ирландски произход. През 1874 г. постъпва в Модлин Колидж, Оксфорд. През 1881 г. излиза и първият му сборник “Стихотворения”. В периода 1882 – 1891 г. чете лекции в САЩ и Англия, пътува във Франция, работи като редактор в сп. “Женски свят”, прави първите си драматически опити, издава три сборника с разкази, литературно-критическите есета “Идеи”, романът “Портретът на Дориан Грей” (1891 г.) и др. Сериозно внимание от този период заслужават приказките на Уайлд от “Щастливият принц” и “Гранатовият дом”. След 1891 г. започва третият и последен период от творчеството му. Уайлд възкресява “комедията на нравите”. До 1899 г. създава и четири комедии - “Ветрилото на лейди Уиндърмиър”, “Жена без значение”, “Идеалният съпруг” и “Колко е важно да бъдеш сериозен”. На 15 май 1895 г. е осъден на две години каторжен труд за непристойно поведение. След излизането си от затвора се установява в Париж, където умира на 30 ноември 1900 г. Погребан е в парижкото гробище “Пер Лашез”. \r\n \r\n \r\n1758 г. \r\nРоден е Ноа Уебстър – американски лексикограф, съставил първия пълен речник на американския английски. \r\n \r\n \r\n1708 г. \r\nРоден е Албрехт Халер – швейцарски медик, естествоизпитател и поет. Получава образование в Тюбингенския и Лайденския университет. През 1727 г. е доктор по медицина.  В периода 1736-1753 г. е професор в Гьотингенския университет, където създава театър и ботаническа градина. През 1751 г.  основава в Гьотинген Кралското научно дружество и е избран за негов първи президент. Предлага систематизация на растенията, основана на строежа на плода и външния вид на растението. Изучавайки ембриогенезата на птиците, се опитва да обоснове теорията на преформацията. В областта на физиологията експериментално установява свойствата на мускулните влакна. Внася редица допълнения към учението на У. Харви, уточнява връзката между различните звена от системата на кръвообращението. В поетичното си творчество Албрехт Халер е типичен представител на ранното Просвещение. Поемата му “Алпи” (1729 г., изд. 1732 г.) е написана в жанра на описателно-дидактичната пейзажна поезия. Издава сборник: “Швейцарски стихове” (1732 г.), романите “Узонг” (1771 г.), “Алфред, крал на англосаксите” (1773 г.), “Фабий и Катон” (1774 г.), философска поема “За произхода на злото” (1734 г.). \r\nУмира на 12 декември 1777 г. в Берн. \r\n \r\n \r\n \r\n На тзаи дата умират:  \r\n \r\n \r\n2001 г. \r\nУмира Юрий Николаевич Озеров – руски режисьор. Роден е на 26 януари 1921 г. През 1951 г. завършва ВГИК. От 1949 г. работи в \"Мосфилм\". През 50-60-те години на ХХ век експериментира в различни жанрове и кино форми - \"В Никитската ботаническа градина\" (1952 г.), \"Арена на смелите\" (1953 г.), \"Син\" (1956 г.), \"Кочубей\" (1958 г.), \"Фортуна\" (1959 г.), \"Денят на младия човек\" (1961 г.), \"Голямата пътека\" (1963 г.). През 70 и 80-те години на ХХ век създава  \"Освобождение\" (1970-1972 г., 5 с.), \"Войници на свободата\" (1974 г., 4 с.), \"Битката за Берлин\" (1985, 2 с.), \"Сталинград\" (1989 г., 2 с.), \"Битката за Москва\" (1985 г.), \"Сталинград\" (1989 г.). Озеров снима и филми, посветени на Мюнхенската (1972 г.) и Московската (1980 г.) олимпиада - \"През погледа на осемте\" (1973 г.) и \"Балада за спорта\" (1980 г.), \"Олимпийски празник\" (1980 г.), \"Прощаване с олимпиадите\" (1980 г.), \"О, спорт, ти си мир!\" (1981 г., заедно с Б. Ричков и Ф. Хитрук); \"Ангели на смъртта\" (1993 г.), \"Великият пълководец Жуков\" (1995 г.). \r\n \r\n \r\n1963 г. \r\nУмира Владимир Матвеевич Бахметиев – руски писател. Роден е на 14 август 1885 г. в Землянск, Воронежка губерния. Най-значителният му роман за Гражданската война е \"Престъплението на Мартин\" (1928 г.). На Гражданската война в Сибир е посветен романът \"Настъпление\" (1933-1940 г., преработено издание от 1957 г. със заглавие \"На прага\"). \r\n \r\n \r\n1959 г. \r\nУмира Джордж Кетлет Маршал – американски държавник и политик, армейски генерал. Роден е на 31 декември 1880 г. в Юнионтаун, Пенсилвания. Завършва военния колеж във Вирджиния. Участва в Първата световна война. От 1939 г. е началник на генералния щаб на САЩ и един от авторите на стратегическите планове на САЩ и Великобритания през Втората световна война. През 1945 г. до 1949  г. е държавен секретар на САЩ и автор на “Плана Маршал”, за възстановяване на следвоенна Европа. През 1950-1951 г. министър на отбраната, един от инициаторите за създаване на отбранителния съюз НАТО. През 1953 г. получава Нобелова награда за мир за заслугите му за изграждането на следвоенна Европа. Той е първият военен деец - нобелист. \r\n \r\n1946 г. \r\nУмира Алфред Розенберг – германски общественик и политик. Розенберг е роден на 12 януари 1893 г. в Талин. От 1923 г. е главен редактор на централния орган на Националсоциалистическата партия \"Фьолкишер беобахтер\". В книгата си \"Митът на ХХ столетие\" (1930 г.) прави опит да обоснове и защити расистките възгледи и завоевателната външнополитическа програма на германския фашизъм. През 1933 г. оглавява външнополитическия отдел на Националсоциалистическата партия. От юли 1941 г. е министър на окупираните източни територии. Розенберг в един от главните организатори на масовите убийства и грабежите на немската администрация по време на нахлуването на нацистките войски в Полша, СССР и други страни. Осъден е на смърт на Нюрнбергския процес като един от главните военнопрестъпници на нацистка Германия. \r\n \r\nУмира Йоахим Рибентроп – германски политик и дипломат. Рибентроп е роден на 30 април 1893 г. във Везел. Работи като агент по продажбата на шампански вина. През 1930 г. става член на Националсоциалистическата партия на Германия и скоро се превръща в близък помощник на А. Хитлер. След идването на националсоциалистите на власт през 1933 г. той оглавява бюро за изпълнение на специални задачи на нацистката върхушка, свързани с външната политика. В периода 1936-1938 г. е посланик в Лондон; министър на външните работи (февруари 1938-1945 г.) на Третия райх. Ръководи дипломатическата подготовка на най-важните актове на хитлеристката агресия. Рибентроп сключва пакта Молотов-Рибентроп преди нахлуването на германските войски в Русия. Осъден е на смърт на Нюрнбергския процес като военен престъпник. \r\n \r\n \r\n1925 г. \r\nУмира Кристиан Крог – норвежки живописец. Роден е на 13 август 1852 г. във Вестре-Акер, близо до Кристиания, днешно Осло. Негови произведения  са “Болна девойка”(1882 г.), “Ляво на борд!” (1879 г.), “Социалистическа демонстрация”(1891 г.) и др. \r\n \r\n \r\n1909 г. \r\nУмира Якуб Чишински (псевдоним на Якуб Барт) – лужишко-сръбски поет, духовник. Автор е на лирически сборници: “Книга сонети” (1884 г., “Форми” (1888 г.), “Природа и сърце” (1889 г.), “Сръбски звуци” (1897 г.), “Из живота” (1899 г.), “С патриотично ликуване” (1904 г.) и др., сборник балади и романси “Кръв и край” (1901 г.), идиличната поема “Жених” (1878-1879 г.), историческа драма “На стража” (1880 г.). \r\n \r\n \r\n1793 г. \r\nУмира Мария-Антоанета – френска кралица, съпруга на крал Луи ХVI (от 1770 г.). Мария-Антоанета е родена на 2 ноември 1755 г. във Виена. Дъщеря е на австрийския император Франц I и императрица Мария Терезия. Обявява се против крайните радикални мерки, наложени от якобинската диктатура, с което си спечелва омразата на народа. След свалянето на монархията (10 август 1792 г.) е арестувана заедно с краля. По време на революционния терор, започнал след убийството на Жан-Пол Марат, е осъдена на смърт и екзекутирана. \r\n  \r\n1628 г. \r\nУмира Франсоа Малерб – френски писател, създател на поезията на френския класицизъм. Роден е през 1555 г. в Кан. Автор е на множество тържествени оди, посветени на членовете на кралското семейство. Пише сонети, епиграми, елегии. Осъществява реформа на езика и стиха. За разлика от П. Ронсар иска да изчисти френския език от гръцки и римски заемки, архаизми, провинциализми и предлага да се използва живата реч на парижкото население. В областта на метриката формулира правила, задължителни за поезията на класицизма. Схващанията му изпреварват дейността на Френската академия. \r\n \r\n \r\n1555 г. \r\nУмира Хю Латимър – деец на английската Реформация. Латимър е роден през 1485 г. Един от основателите на протестантството в Англия. Два пъти е затварян в Лондонската кула по заповед на Хенри VIII и на Мария Тюдор. Изгорен е като еретик заедно с Кранмър и Ридли. \r\n \r\n \r\n1553 г. \r\nУмира Лукас Кранах (Старши) във Ваймар – немски живописец от епохата на Реформацията.. Роден през 1472 г. в Кранах, Горна Франкония, близо до Кобург (откъдето идва името му). В родния си град получава първите уроци по живопис и графично майсторство (“аrtem graficam”) от баща си Ханс Малер. След няколко пътувания до столицата на Франкония – Нюрнберг, се установява във Виена. Рисува олтари, между които “Торгау-олтар” (“Светото родство”, 1509 г.). През този период е свързан с идеите на кръга “Данубиана”; създава няколко портретни шедьовъра и композиции с религиозна тематика (сред тях е знаменитата картина “Почивка по време на бягството в Египет”, 1504 г.). От 1504 г. е придворен художник на Фридрих Саксонски (Мъдри), с когото прави пътуване до Божи гроб (продължило ок. 10 год.). Поддържа приятелски връзки с големия реформатор Мартин Лутер, рисува многократно негови портрети. През 1510 г. Кранах фигурира в списъците на Витенберг като най-богатия гражданин, а през 1537 г. става кмет. Негови произведения са “Съдът на Парис”, “Старият любовник”, “Венера с Амур” и др. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.16", "title": "Денят 16 октомври в световната история"}
{"url": "http://www.focus-news.net/news/2019/10/16/2708838/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с пресвързване на уличен водопровод на ул. „Зайчар“ жк. „Зона Б-19“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Зайчар“ от ул. „Добри Желязков“ до бул. „Иван Иванов“; ул. „Добри Желязков“ от бул. „Константин Величков“ до ул. „Зайчар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добри Желязков“ ъгъла с ул. „Зайчар“.  \r\nВъв връзка с диагностика на уличен водопровод на ул. 236 жк. „Надежда 4“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Леда“ от ул. „Екзарх Стефан“ до ул. 236; ул. 236 от ул. „Леда“ до ул. „Генерал Никола Жеков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Леда“ ъгъла с ул. 236.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.16", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/10/16/2708843/nyama-vavedeni-novi-ogranicheniya-v-organizatsiyata-na-dvizhenie-v-oblast-shumen.html", "text": "С нормална интензивност е трафикът по републиканските пътища в област Шумен, предаде репортер на  Радио „Фокус“- Шумен . Пътните настилки са преобладаващо сухи. Времето е облачно, температурата на въздуха е около 12 градуса. Няма въведени нови промени в организацията на движението в областта.  Ришки проход е отворен. Върбишки проход е затворен за всички пътни превозни средства. Интензивно е движението в Шумен, в централна градска зона, както и в посока Индустриален парк. Светофарните уредби в града функционират без промяна. \r\nИвелина ИВАНОВА", "date": "2019.10.16", "title": "Няма въведени нови ограничения в организацията на движение в област Шумен"}
{"url": "http://www.focus-news.net/news/2019/10/16/2708845/pregled-na-osnovnite-temi-v-dobrudzhanskiya-pechat.html", "text": "Водещата тема в днешното издание на вестник  „Добруджанска трибуна“  е свързана с направената вчера демонстрация на електробус от Общинското дружество „Градски транспорт“ в Добрич. Кметът е тествал електрически автобуси Соларис Урбино. Във връзка с проекта за интегриран градски транспорт се очакват и други предложения от фирми. Това е коментирал управителят на общинското дружество. „Седем души са задържани при спецоперация в Добрич“, съобщава изданието. През последните 24 часа на територията на Областната дирекция е извършена специализирана полицейска акция. Криминално проявените задържани са арестувани в жилищните квартали „Балик“, „Игликите“ и „Изгрев“. В рубриката „Новини“ – „38 години Кан Аспарух бди над Добрич“. На тази дата в столицата на Добруджа е издигнат мега комплекс, единствен и уникален до днес в цяла България. Всекидневникът предлага репортаж от събитието, публикуван в местния всекидневник на 17 октомври 1981 година. Поместен е богат снимков материал. И още една тема в същата рубрика – „Строят нови гаражи за Пожарната служба в град Генерал Тошево“. Средствата за строителните дейности са в размер на 100 хиляди лв. и са осигурени от общинския бюджет. След изграждане на клетките за пожарни автомобили предстои и енергийно обновяване на съществуващата сграда на Пожарната служба. То ще бъде реализирано по спечелен от общинска администрация проект за въвеждане на мерки за енергийна ефективност. \r\n„Електрическият автобус „Соларис“ няма да вози гражданите по линия 111“, съобщава на първа страница другият регионален вестник  „Нова добруджанска трибуна“ . Вчера в депото на „Градски транспорт“ е представен електрическият автобус, изпратен от фирмата да бъде тестван в добруджанския град и евентуално след спечелване на проекта от Общината да стане част от бита на гражданите. Управителя на общинското дружество Катя Петкова е заявила, че тестваният автобус не е получил правото на ДАИ в Добрич да пътува по градската линия. „Определени са годишните награди „Добрич“ в областта на културата и науката“, съобщава изданието. В раздел „колектив“ наградата получават Милена Алджабари, педагог, и Галя Георгиева, уредник „Образователни програми“ в Художествената галерия в Добрич. Евелина Ханджиева, художник и бивш директор на галерията получава индивидуалната награда. Носител на наградата „Млад творец“ получава Лана Анцаридзе, ръководител на Клуб-театър при Младежкия център - Добрич и на Детския музикален и танцов театър „Дея“. „Три десетилетия предизборна агитация съхранява музеят в Добрич“, съобщава още всекидневникът. Изключително богата колекция по предизборни материали от най-ново време се съхранява във фонда на Регионалния исторически музей в добруджанския град. През годините са събрани близо 5000 броя материали от различни предизборни кампании, провеждани след демократичните промени от 1989 година.", "date": "2019.10.16", "title": "Преглед на основните теми в добруджанския печат"}
{"url": "http://www.focus-news.net/news/2019/10/16/2708842/poslanikat-na-rusiya-v-es-sasht-shte-izostavyat-gartsite-kakto-napraviha-s-kyurdite.html", "text": "Посланикът на Русия в Европейския съюз Владимир Чижов предупреди Гърция от Родос, където присъства на Международния форум за диалог между културите, че САЩ може да изоставят Атина, както направиха наскоро с кюрдите, пише електронното издание на вестник  Protothema . \r\nВ интервю пред руска агенция, Чижов говори за турската военна операция в Североизточна Сирия и решението на Вашингтон да изостави кюрдските си съюзници. \r\n„Проблемът трябва да бъде разрешен чрез диалог. ЕС не включва правителството в Дамаск, а ние, разбира се, не включваме него (Съюза). Готови сме да посредничим между Анкара и кюрдите и между кюрдите и Дамаск. Предупредихме кюрдите, че американците ще ги изоставят. И тук, в Родос, лично аз мога да предупредя гърците за това, че те ще имат същата съдба като кюрдите“. \r\nЧижов коментира и подписаното по време на визитата на държавния секретар на САЩ Майк Помпео в Атина Споразумение за сътрудничество в сферата на отбраната. \r\n„Мисля, че това е грешка, но това е личното ми мнение. Разбира се, трябва да питате гръцката страна защо е взела такова решение. Но не изключвам възможността да са го направили на фона на напрежението между САЩ и Турция. Това обаче не означава, че решението ще бъде добро в бъдеще“. \r\n \r\nПревод и редакция:", "date": "2019.10.16", "title": "Посланикът на Русия в ЕС: САЩ ще изоставят гърците, както направиха с кюрдите"}
{"url": "http://www.focus-news.net/news/2019/10/16/2708839/v-stara-zagora-shte-bade-napravena-parva-kopka-na-nov-skeytpark.html", "text": "От 16.00 часа ще бъде направена символична първа копка на нов скейтпарк, който ще бъде изграден в продължението на парк „Артилерийски“. Това съобщиха от пресцентъра на  Община Стара Загора . Събитието ще се състои в югоизточната част в близост до ул. „Одринска епопея“.", "date": "2019.10.16", "title": "В Стара Загора ще бъде направена първа копка на нов скейтпарк"}
{"url": "http://www.focus-news.net/news/2019/10/16/2708840/lyubomir-kyuchukov-direktor-na-iimo-kyurdskiyat-problem-e-klyuchov-za-vatreshnite-i-vanshnite-politiki-na-turtsiya.html", "text": "Кюрдският проблем е ключов за вътрешните и външните политики на Турция и това е основната причина за исканата от президента Реджеп Ердоган зона за сигурност от 450 км по границата между Сирия и Турция. Това каза в сутрешния блок  „Добро утро, България“  на  Радио „Фокус“  Любомир Кючуков, директор на Института за икономика и международни отношения. Според него кюрдите могат да окажат силно влияние в различни сфери на Турция. „Президентът Ердоган се опитва да не допусне във външнополитически план създаването на кюрдка държава от сирийската страна, както не позволи подобно нещо да се случи и на иракска територия. Турция се опасява, че това може допълнително да изостри проблемите спрямо кюрдите, а във вътрешнополитически план основната цел е консолидация на турското общество на националистическа основна като основен инструмент срещу ерозията на властта“, допълни Кючуков. По думите му ситуацията има и икономическо влияние, което е свързано с икономическо състояние на турския бизнес и социалното положение на населението. „Турция доведе до логичния край на интервенционизъм без санкции на ООН през последните 20 години. Страната използва и бежанският натиск като силен инструмент, който заплашва Европа“, каза още Кючуков. Според него операцията има и вътрешнополитически аспект обвързан с поражението на Ердоган на местните избори в големи градове“, допълни още Кючуков.  \r\nЕлеонора ЧОЛАКОВА", "date": "2019.10.16", "title": "Любомир Кючуков, директор на ИИМО: Кюрдският проблем е ключов за вътрешните и външните политики на Турция"}
{"url": "http://www.focus-news.net/news/2019/10/16/2708848/v-dupnitsa-shte-se-sastoi-kontsertat-dupnitsa-pee-i-tantsuva.html", "text": "В града ще се състои концертът „Дупница пее и танцува”. Инициативата е част от богатата културна програма за отбелязване на празника на Дупница – 19 октомври. Това съобщиха за  Радио „Фокус” – Кюстендил  от отдел „Култура” към Общината. Днес на площада ще проведе концерт „Дупница пее и танцува”, в който ще участват местни състави.  \r\nНа 17 октомври Драматичен театър Невена Коканова” ще представи премиерната постановка „Ъндърграунд“ по Христо Бойчев. Началото е от 19.00 часа.  \r\nНа следващия ден ще бъде открита изложба от конкурса за детска рисунка „Моят свят в моя град“ и ще се състои и юбилеен концерт по повод 25 години Ансамбъл „Актавис“ и ДЮФА „Дани“.  \r\nНа 19 октомври празникът ще започне от 11.00 часа с тържествен водосвет за здраве и успех та жителите на град Дупница. Той ще се състои на площад „Свобода”. Програмата ще продължи с  „Усмивките на Дупница” – концерт с участието на деца от детските градини и училища, както и с анимация за деца. Ще се проведе и десетото издание на  Международен фестивал на Мъжките хорове „Свети Иван Рилски“, а финалът е от 19.00 часа с „Ние българите“ – концерт-спектакъл на ансамбъл „Чинари“. \r\nВенцеслав ИЛЧЕВ", "date": "2019.10.16", "title": "В Дупница ще се състои концертът „Дупница пее и танцува”"}
{"url": "http://www.focus-news.net/news/2019/10/16/2708836/v-smolyan-shte-bade-otbelyazana-107-ta-godishnina-ot-osvobozhdenieto-na-grada.html", "text": "В Смолян ще бъде отбелязана 107-та годишнина от Освобождението на града, съобщиха от  Общината . Проявите започнаха още от началото на седмицата с откриването на 17-тото издание на изложбата-базар „Родопски занаятчии“ в Народно читалище „Орфееви гори – 1870“ – Смолян. \r\nОт 16.00 часа в Регионална библиотека „Николай Вранчев“ ще бъде открита фотографска изложба на Вени Огнянов „Природен свят“. От 18.00 часа в същия ден в Народно читалище „Кирил Маджаров – 1866“ ще се проведе честване на 100 години от рождението на Димитър Димов. От 19.00 часа в Родопски драматичен театър „Николай Хайтов“ ще бъде представен спектакълът „Дванадесета нощ“. \r\nНа 17 октомври от 10.00 часа в 101 Алпийски полк ще се проведе ден на отворените врати. От 11.00 часа от площад „България“ до площад „Свобода“ ще се проведе ученическа лекоатлетическа щафета „107 години от Освобождението на Родопите“. От 15.00 часа в Регионален исторически музей „Стою Шишков“ – ще бъде открита музейната изложба „Закъснялата свобода за Родопите“. \r\nНа 18 октомври от 10.00 часа пред гарнизонния военен клуб в Смолян ще бъде отбелязан празника на военно формирование 28330 с водосвет на бойното знаме и празничен концерт. От 11.00 часа в ДГ „Славейче“ ще се проведе четене на любими приказки с гостуващи артисти от Младежки театър „Ирис“ и Клуб „Приятели на книгата“ към НЧ „Орфееви гори – 1870“. От 15.00 часа в Регионална библиотека „Николай Вранчев“ ще бъде открита изложбата „Вдъхновеният певец от Родопите“, посветена на 100 години от рождението на Николай Хайтов. \r\nНа 19 октомври от 17.00 часа в Родопски драматичен театър „Николай Хайтов“ ще се проведе концерт-спектакъл по повод 15 години от създаването на Клуб „Хоро“ – „Народните празници в четири сезона от Коледа до Димитровден“. По-рано през деня от 10.00 часа в село Смилян на открита сцена пред НЧ „Проф. д-р Асен Златаров – 1927“ ще бъде открито 17-тото издание на Празника на смилянския фасул. \r\nКулминацията на Празника на Смолян ще бъде на 21 октомври. От 15.00 часа на връх Средногорец ще бъде отслужена панихида за загиналите в боевете на връх Средногорец и за Освобождението на Родопите, след които ще бъдат поднесени венци и цветя пред паметника-костница.  От 17.30 часа на навия център в Смолян ще бъдат поднесени венци и цветя пред Паметника на полк. Владимир Серафимов. От 18.00 часа в Регионален исторически музей „Стою Шишков“ ще се проведе Надпяване в музея: Гласът на България Атанас Кателиев и гласовете на НУФИ „Широка лъка“. От 19.30 часа на Новия център на бул. „България“ ще има тържествена заря-проверка по повод 107 години от Освобождението на Родопите. \r\nНа 22 октомври от 19.00 часа в Родопски драматичен театър „Николай Хайтов“ ще се проведе „Концертът“ – театрален спектакъл по повод 15 години от създаването на фондация „За Родопите“.", "date": "2019.10.16", "title": "В Смолян ще бъде отбелязана 107-та годишнина от Освобождението на града"}
{"url": "http://www.focus-news.net/news/2019/10/16/2708846/v-ednata-lenta-se-osashtestvyava-dvizhenieto-v-uchastak-ot-patya-mezhdu-tvarditsa-i-elena-v-oblast-veliko-tarnovo-zaradi-propadane-na-patnoto-platno.html", "text": "Натоварен е трафикът по улица „Магистрална“ във Велико Търново. Интензивно е движението и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето – ясно и слънчево. Екипи на полицията следят за правилното протичане на движението. Патрули има на входовете и изходите на града, както и в по-натоварените участъци от първокласната и второкласна пътна мрежа в областта.  \r\nОтворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48, а срокът за приключване на ремонта е началото на януари 2020 г. В едната лента се осъществява движението по пътя между село Поликраище и Горна Оряховица заради ремонт. Дейностите са в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 31 октомври. Ремонт се извършва по пътя между селата Новград и Вардим. Движението се осъществява в едната лента в отсечката от км 34 до км 42+200. Трафикът се регулира със светофар и пътни знаци. Дейностите ще продължат до края на месеца. \r\nЛуиза ТРАНЧЕВА", "date": "2019.10.16", "title": "В едната лента се осъществява движението в участък от пътя между Твърдица и Елена в област Велико Търново заради пропадане на пътното платно"}
{"url": "http://www.focus-news.net/news/2019/10/16/2708850/10-godishno-dete-s-trotinetka-e-blasnato-ot-lek-avtomobil-e-burgas.html", "text": "10-годишно дете с тротинетка е блъснато от лек автомобил е Бургас. Това съобщиха от  ОДМВР - Бургас . Инцидентът е станал на 15 октомври т.г. около 17.40 часа в района до бл. 437 в ж.к. „Меден Рудник“ край училище „Константин Петканов“. Тротинетка, управлявана от 10-годишно дете, преминавайки по алея в близост до блока, навлиза внезапно на платното за движение. Детето е блъснато от лек автомобил „Шевролет Матиз“, управляван от 60-годишна жена. Момченцето е отведено в МБАЛ „Бургас мед“, където е прегледано и освободено за домашно лечение с охлузна рана по двете колена и без опасност за живота.", "date": "2019.10.16", "title": "10-годишно дете с тротинетка е блъснато от лек автомобил е Бургас"}
{"url": "http://www.focus-news.net/news/2019/10/16/2708844/dvizhenieto-po-patya-srednogortsi-rudozem-v-oblast-smolyan-ot-km-125-do-km-132-tryabva-da-se-osashtestvyava-s-povisheno-vnimanie-poradi-remont.html", "text": "Нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.16", "title": "Движението по пътя Средногорци – Рудозем в област Смолян от км 125 до км 132 трябва да  се осъществява с повишено внимание поради ремонт"}
{"url": "http://www.focus-news.net/news/2019/10/16/2708852/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Съветът на Европейския съюз се подготви да наложи санкции срещу Турция в отговор на дейностите й по сондаж на газ край бреговете на Кипър, които блокът счита за незаконни, пише базираното в Брюксел издание  New Europe . \r\n„В светлината на продължаващите незаконни сондажни дейности на Турция в Източното Средиземноморие Съветът потвърждава пълната си солидарност с Кипър по отношение на зачитането на суверенитета и суверенните му права в съответствие с международното право. Той припомня своите заключения от 15 юли 2019 г. във всичките им части, и по-специално, че делимитацията на изключителните икономически зони и континенталния шелф трябва да се извършва чрез диалог и преговори добросъвестно, при пълно спазване на международното право и в съответствие с принципа на добросъседстките отношения“, заяви Съветът. \r\nВъншните министри на ЕС поканиха ръководителя на Съюза по външната политика Федерика Могерини да „представи бързо“ предложения за ограничителни мерки, насочени към лица, участващи в сондажните дейности. Санкциите могат да включват забрани за пътуване в ЕС и замразяване на активи. \r\n*** \r\n  В националния интерес на Унгария е Турция да разреши миграционния въпрос още в Сирия, а не в Европа, заяви първият дипломат на Будапеща Петер Сиярто, цитиран от електронното издание  Hungary Today . \r\nВъншният министър е част от делегация, оглавявана от премиера Виктор Орбан, участваща на среща на върха на Тюркския съвет в Баку. \r\nСлед преговорите с турския си колега Мевлют Чавушоглу, Сиярто заяви, че единственото съображение на Унгария по отношение на действията на Турция в Сирия е продиктувано от унгарския национален интерес и това означава да се заобиколи възможността „стотици хиляди или дори милиони нелегални мигранти“ да се появят на южната граница на Унгария и да бъдат „насилствено задържани“ там. \r\nМинистърът отбеляза изявлението на турския президент Реджеп Тайип Ердоган, че ако сирийските мигранти не бъдат репатрирани, тогава той ще „отвори вратите към Европа“. \r\nСиярто потвърди позицията на унгарското правителство по отношение на миграцията, а именно, че това не е основно човешко право. \r\nТой каза, че Унгария „с удоволствие ще работи с Турция“, за да гарантира, че семействата, принудени да напуснат родината си, могат да бъдат настанени в безопасна зона в Сирия. \r\nСиярто отбеляза, че Турция досега е изразходвала 40 милиарда щатски долара за четирите милиона мигранти, пребиваващи в страната. Сега той е отговорен на общественото мнение относно това колко време да удължи ситуацията, посочи първият дипломат на Будапеща и добави, че по тази причина Ердоган е решил да репатрира сирийските мигранти в безопасна зона. \r\n*** \r\n  За трети път в рамките на 16 месеца европейските министри не постигнаха съгласие дали да се започнат преговори за присъединяване на Албания и Македония към Европоейския съюз – главно заради Франция, пише европейската редакция на  Politico . \r\n„За съжаление днес Съветът не взе единодушно решение. Съжалявам за това“, каза в края на министерска среща в Люксембург Тити Туппурайнен, финландският министър по въпросите на ЕС, добавяйки, че въпросът сега ще бъде обсъден на среща на лидерите на ЕС тази седмица. \r\n„Огромното мнозинство от държавите-членки подкрепиха„ откриването на преговори за достъп и за двете страни“, заяви Тупурайнен и добави, че е уверена, че лидерите на ЕС ще вземат положително решение. \r\nКомисарят по разширяването на ЕС Йоханес Хан заяви, че не иска да обвинява никого за провала, но няколко пъти подчерта, че „това не е момент на слава за Европа“, добавяйки, че всяко по-нататъшно отлагане може да навреди на доверието към Съюза на Балканите. Хан отбеляза също, че положителното решение на срещата на върха на лидерите на ЕС просто ще означава зелена светлина за започване на преговори за присъединяване, които отнемат години. \r\nКомисията два пъти препоръчва започване на разговори с двете балкански страни. За привържениците на разширяването това е процес, който може да осигури стабилност в региона, като същевременно сдържа разпространяването на влиянието на Русия, Китай и Турция. \r\nВъпреки че по-голямата част от страните от ЕС - включително Германия и Италия - са за разширяването, съществуват дълбоки различия. Франция се противопоставя на започването на преговори с двете страни, докато целият процес на присъединяване не бъде реформиран, а група държави, ръководени от Холандия, са само за преговори със Северна Македония. „Франция беше единствената страна, която се противопоставя ... за Северна Македония“, заяви дипломат. Друг обвини Париж, че „се държи вече така, сякаш сме в света след Брекзит, където смятат, че могат да взимат всички решения“. \r\nСлед като се опита да постигне споразумение, финландското председателство на Съвета на ЕС представи документ от срещата, видян от POLITICO, в който се казва, че министрите ще се „върнат към въпроса след Европейския съвет“. \r\nВъпреки това според двама дипломати Париж е отхвърлил текста, който сега ще бъде изпратен на председателя на Съвета Доналд Туск. Според някои дипломати Франция ще отстъпи, когато стане ясно какво може да получи в замяна по други досиета. \r\n„Много сме разочаровани, че очевидно няма да успеем да изпълним това, което сме обещали вече няколко пъти, което е началото на преговорите за присъединяване със Северна Македония и Албания“, каза германският министър за ЕС Майкъл Рот пред репортерите на път към срещата. \r\nЕдин опит за компромис, с посредничеството на Хелзинки, предложение за „разделяне“ на двете балкански държави в процеса, се е провалил, съобщават още дипломатите. \r\nНапрежението нараства след петък, когато на среща на посланиците на ЕС Франция направи ясни своите намерения. \r\nСлужител в Елисейския дворец заяви, чев те не искат да изпращат „лош сигнал към региона“, но „ние трябва да имаме повече реформи в тези две страни“. \r\nТова, което Париж иска, е да преразгледа „самия процес на разширяване ... преди да го отвори, тъй като процесът на преговори е много легален и бюрократичен, ние отваряме и затваряме глави една по една, без реална видимост“, добави официалният представител. \r\nДруги възприемат различно мнение. Северна Македония и Албания „представиха доказателства по време на миграционната криза и други въпроси [че] те са част от това семейство и отново са изпълнили всички условия. Ето защо днес трябва да дадем зелена светлина“, заяви австрийският министър за ЕС Александър Шаленберг пред репортери. \r\nШаленберг каза на своите колеги министри, че ЕС не трябва да използва „счетоводен” подход към разширяването, тъй като в противен случай много държави от ЕС никога не биха успели да се присъединят към блока. От другата страна на аргумента холандският външен министър Стеф Блок заяви, че борбата срещу корупцията в Албания трябва да се засили, разкриха двама дипломати. \r\nМнозина в ЕС са ядосани, че балканските страни не получават възнаграждение за упорития си труд. Северна Македония например изигра важна роля за спиране на потока от търсещи убежище, пресичащи Балканите по време на миграционната криза през 2015 г. и успя да постигне споразумение с Гърция за промяна на името. \r\n*** \r\n  Британският премиер Борис Джонсън се приближи до възможна сделка за Брекзит, след като преговарящите от двете страни работиха до късно през нощта, за да се опитат да постигнат споразумение преди срещата на върха на ЕС в четвъртък, пише британското издание  London Evening Standard . \r\nНадеждите се увеличиха, след като се появи информация, че тази сутрин може да бъде публикуван проектодоговор, но от Даунинг стрийт настояха, че „има още работа“. \r\nПредположенията, че може да бъде постигната сделка дойдоха, след като от канцеларията на британския премиер отказаха да признаят крайния срок, който във вторник бе определен от главния преговарящ от страна на ЕС Мишел Барние. \r\nПоследните разговори между Великобритания и ЕС продължиха до късно през нощта. Официалният говорител на Джонсън каза: „Работим усилено. Премиерът е наясно с ограниченията във времето, пред които сме поставени“. \r\nМинистър-председателят и неговият екип от преговарящи работят за постигане на споразумение преди решаващата среща на върха на ЕС, която започва утре в Брюксел. \r\nИзточници от двете страни на масата за преговори казаха, че споразумението вече е „достъпно“. \r\nСпоред The Guardian, високопоставени източници са казали, че проектоспоразумението може да бъде публикувано в сряда, след като Обединеното кралство е дало принципно съгласие за създаване на митническа граница в Ирландско море. \r\nНо ирландският премиер Лео Варадкар продължава да се съмнява, че сделката ще е готова навреме за срещата на върха. . „Първоначалните индикации (от ЕС) са, че постигаме напредък, преговорите се движат в правилната посока“, каза той пред репортери. „Но дали ще успеем да сключим ревизирано споразумение за оттегляне, което е международен договор, навреме за срещата, това е засега не е ясно“. \r\nВарадкар разкри също, че Джонсън му е казал по време на срещата им миналата седмица, че е „уверен“, че ще може да направи това, което Тереза Мей три пъти не успя, като постигне сделка чрез Камарата на общините. \r\nЛидерът на Демократичната юнионистка партия (ДЮП) Арлин Фостър отхвърли спекулациите за предпазна мярка само за Северна Ирландия. Очакваше се тя да се срещне с господин Джонсън снощи. \r\nОбединеното кралство предложи план, според който Северна Ирландия да остане на митническата територия на Обединеното кралство, но да прилага правилата и процедурите на ЕС относно тарифите. \r\nРазлични членове на Европейската изследователска група на привържениците на Брекзит от Консервативната партия присъстваха на среща в Даунинг Стрийт вчера следобед. Председателят Стив Бейкър си е тръгнал с „оптимистични чувства“ че може да се постигне „поносима сделка“. \r\n \r\nЖан-Клод Юнкер, президент на Европейската комисия, преди това заяви, че блокът няма да откаже продължаване на процеса по Брекзит, ако не бъде постигнато споразумение преди крайния срок на 31 октомври. \r\nСъгласно условията на Закона на Бен, ако министър-председателят не може да осигури сделка до събота, той трябва да пише до Брюксел, за да поиска отлагането на Брекзит след края на месеца. \r\nГ-н Джонсън обаче настоява Великобритания да напусне ЕС на 31 октомври, независимо дали е сключена сделка или не.", "date": "2019.10.16", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/10/16/2708834/lyubomir-kyuchukov-direktor-na-iimo-es-ne-e-edinen-otnosno-siriya-no-se-ochakva-da-postigne-obshta-pozitsiya-na-predstoyashtiya-evropeyski-savet.html", "text": "Европейският съюз не е единен относно Сирия, но се очаква да постигне обща позиция на предстоящия Европейски съвет. Това каза в сутрешния блок  „Добро утро, България“  на  Радио „Фокус“  Любомир Кючуков, директор на Института за икономика и международни отношения. Според него европейските страни се изправят пред двусмислена ситуация, в която НАТО чрез своя секретар Йенс Столтенберг, който при посещението си в Анкара прояви разбиране към Турция и опитите й да защити границата си, а в същото време ЕС осъди тези действия. „Европейският съвет се очаква да постигне общо решение, което да изрази ясна негативна позиция спрямо действията на Турция. Стъпка в тази насока е решенията на редица страни да прекратят доставките на оръжия“, каза още Кючуков. По думите му обаче санкциите, за които заговори САЩ няма да решат проблемите. „Икономическите санкции могат да имат отложен във времето ефект, а необходимостта от прекратяване на операцията е спешна, защото тя води до хуманитарна криза. Последиците ще са геополитически и ще касаят Сирия и региона, защото тази операция изолира САЩ и Европа от участие в решаване на конфликта, засили турските позиции и изведе Русия и правителството на Башар Асад в Дамаск като основни фактори за решаване на конфликта“, допълни още Кючуков.", "date": "2019.10.16", "title": "Любомир Кючуков, директор на ИИМО: ЕС не е единен относно Сирия, но се очаква да постигне обща позиция на предстоящия Европейски съвет"}
{"url": "http://www.focus-news.net/news/2019/10/16/2708856/remont-na-mostovo-saorazhenie-se-izvarshva-po-pat-ii-62-pri-dupnitsa.html", "text": "По път II – 62 се извършва ремонт на мостово съоръжение над река Тополница при Дупница, въведена е временна организация на движението. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци, преминаването се регулира със светофарна уредба. Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман – между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите на виадукта при 62-ри км са обособени две ленти към София и една лента към Благоевград. Превозните средства над 12 т, включително и автобусите, пътуващи към Кулата се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.16", "title": "Ремонт на мостово съоръжение се извършва по път II – 62 при Дупница"}
{"url": "http://www.focus-news.net/news/2019/10/16/2708847/prodalzhava-remontat-na-chast-ot-tretoklasniya-pat-dobrich-selo-balik.html", "text": "Продължава ремонтът на част от третокласния път Добрич – село Балик, предаде кореспондент на  Радио „Фокус” – Варна . Дейностите е предвидено да продължат до 31 октомври тази година. Движението на автомобили трябва да се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Няма въведени промени в движението на автомобили в областта по републиканската пътна мрежа. В ремонт е част от третокласния път III-207 Тервел – Честименско и крайбрежният път Балчик – Каварна. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич времето е облачно, слаб до умерен вятър, температурата на въздуха е около 12 градуса.  \r\nЖулиета НИКОЛОВА", "date": "2019.10.16", "title": "Продължава ремонтът на част от третокласния път Добрич – село Балик"}
{"url": "http://www.focus-news.net/news/2019/10/16/2708854/rozhdeniyat-den-na-patriarh-neofit-beshe-otbelyazan-v-troyanskata-sveta-obitel-uspenie-na-presveta-bogoroditsa.html", "text": "Троянската св. обител „Успение на Пресвета Богородица“ отново бе домакин на тържествата по повод рождения ден на Негово Светейшество Българския патриарх и Софийски митрополит Неофит, който навърши 74 години, предаде репортер на  Агенция „Фокус“ . Манастирът има голямо духовно значение за предстоятеля на Българската църква - там той започва своя монашески път и служение на св. Българска православна църква, под духовното попечителство на блаженопочиналия и приснопаметен Български патриарх Максим и небесното застъпничество на чудотворната икона на Св. Богородица Троеручица. \r\nПразничната света Литургия бе оглавена от Негово Високопреосвещенство Великотърновския митрополит Григорий. След нея бе извършен и благодарствен молебен към Всеподателя  Бога, оглавен от Светейшия патриарх Неофит. От името на Св. Синод, поздравително слово  прочете  Негово преосвещенство Мелнишки епископ Герасим - главен секретар на Светия Синод на Българската православна църква. От името на Софийска света митрополия това стори  Негово преосвещенство Белоградчишки епископ Поликарп - викарий на Софийския митрополит.   \r\nРожденият ден на Светейшия ни патриарх бе почетен от Техни Високопреосвещенства Великотърновски митрополит Григорий, Плевенски митрополит Игнатий, Ловчански митрополит Гавриил, Пловдивски митрополит Николай, Варненски и Великопреславски митрополит Йоан, Неврокопски митрополит Серафим, Русенски митрополит Наум, Старозагорски митрополит Киприан, Врачански митрополит Григорий, Видински митрополит Даниил; Техни Преосвещенства Мелнишки епископ Герасим, главен секретар на Св. Синод, Велички епископ Сионий - игумен на Троянския манастир, Знеполски епископ Арсений, викарий на Пловдивския митрополит, Белоградчишки епископ Поликарп, викарий на Софийския митрополит; Техни високопреподобия архимандрит Василий, протосингел на Софийска митрополия, архимандрит Пахомий, ректор на Софийската духовна семинария, архимандрит Васиан, предстоятел на подворието на  Московския и на цяла Русия патриарх в София, ст. ик. Нелуц Опря, представител на Румънския патриарх у нас и множество други духовници. \r\nСветейшият ни патриарх Неофит получи поздравления и от представители на българската държавност - от министър-председателя Бойко Борисов, чрез директора на Дирекция „Вероизповедания” при Министерския съвет  Емил Велинов, от кмета на Община Ловеч, от общественици, депутати, множество православни християни и др. граждани. Светейшият ни патриарх Неофит благослови всички присъстващи и благодари на събралото се множество за големия  духовен празник, в какъвто се превърна неговия рожден ден.  \r\nНикола ПЕТКОВ", "date": "2019.10.16", "title": "Рожденият ден на патриарх Неофит беше отбелязан в Троянската света обител „Успение на Пресвета Богородица“"}
{"url": "http://www.focus-news.net/news/2019/10/16/2708851/ogranicheno-e-dvizhenieto-na-am-trakiya-v-rayona-na-69-km-poradi-remont.html", "text": "Движението по пътен възел „Пазарджик“ – пътна връзка София – Пазарджик, пътна връзка Пазарджик – Бургас, пътна връзка Бургас – Пазарджик и пътна връзка Пазарджик – София на АМ „Тракия“ при 69 км трябва да се извършва с повишено внимание, поради поетапен частичен ремонт на асфалтовата настилка на пътните връзки. Това съобщиха от Пресцентъра на  Агенция „Пътна инфраструктура“ . Трафикът е сигнализиран с пътни знаци и сигналисти.", "date": "2019.10.16", "title": "Ограничено е движението на АМ „Тракия“ в района на 69 км поради ремонт"}
{"url": "http://www.focus-news.net/news/2019/10/16/2708855/prof-donka-baykova-gladat-v-21-vek-e-neshto-koeto-se-schita-za-sotsialen-ikonomicheski-bich.html", "text": "Гладът в 21 век е нещо, което се счита за социален икономически бич. Това каза проф. Донка Байкова в интервю за  Агенция „Фокус“   във връзка с Международния ден на борбата с глада – 16 октомври. „Никоя развита държава не би искала да има, макар и малък процент от популацията, от населението, което да съответства на термина гладуваща група и въпреки това, това е факт“, коментира още проф. Байкова. Тя допълни, че международният ден обединява всички в посока да помислим, че голяма част от производството на храни и покупката им във всяко домакинство отива на боклука. „Ето тук са възможностите да бъдем солидарни. Етичният принцип солидарност е налице, но той е водещ в здравеопазването. Понеже се касае  за здравето, животът на хората, за рискови групи от населението. Мисля, че можем и правилно е да мислим в тази посока. Мисля, че все пак една държава би трябвало и едно правителство, едно развито общество да мисли, да има грижа за изхранването на цялото население“, допълни още проф. Донка Байкова. \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.10.16", "title": "Проф. Донка Байкова: Гладът в 21 век е нещо, което се счита за социален икономически бич"}
{"url": "http://www.focus-news.net/news/2019/10/16/2708857/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите са около 9, 10 градуса навсякъде. Времето е тихо и слънчево. Съоръженията не работят, тъй като се извършва профилактика преди началото на зимния сезон. \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470 \r\nТеодора ПАВЛОВА", "date": "2019.10.16", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/16/2708853/v-haskovo-shte-se-provede-preskonferentsiya-na-tema-muzikalni-dni-prof-nedyalka-simeonova.html", "text": "От  11.00 часа в залата на втория етаж на Общината ще се проведе пресконференция на тема \"Музикални дни - проф. Недялка Симеонова\". Това съобщиха от пресцентъра на  Общината .", "date": "2019.10.16", "title": "В Хасково ще се проведе пресконференция на тема \"Музикални дни - проф. Недялка Симеонова\""}
{"url": "http://www.focus-news.net/news/2019/10/16/2708849/mezhdunarodna-nauchno-prakticheska-konferentsiya-se-provede-v-stopanska-akademiya-dimitar-tsenovv-svishtov.html", "text": "В Стопанска академия „Димитър А. Ценов” тържествено честваха 10-годишнината на специалност „Икономика на туризма”. По повод годишнината, катедра „Икономика и управление на туризма” организира международна научно-практическа конференция на тема „Туризмът в новото хилядолетие – състояние и перспективи”. Официални лица на президиума при тържественото честване бяха доц. д-р Иван Марчевски – ректор на СА „Д. А. Ценов”, проф. д-р Марияна Божинова – зам.-ректор „Учебна дейност”, проф. д-р Любчо Варамезов – декан на факултет „Производствен и търговски бизнес” и доц. д-р Петя Иванова – ръководител катедра „Икономика и управление на туризма”. Сред гостите  на празника бяха ръководители и преподаватели от сродни катедри от български и чуждестранни висши училища, представители на практиката, възпитаници на специалността от различни випуски. Това съобщиха от пресцентъра на  Академията . \r\nДоклад за създаването и развитието на специалност „Икономика на туризма” представи доц. Иванова. Тя поясни, че процедурата по откриване на спец. „Икономика на туризма” към катедра „Търговски бизнес” (по-късно преименувана на „Търговски и туристически бизнес“) при СА „Д. А. Ценов” стартира с решение №2 от Заседание на Академичния съвет от 17.12.2008 г. Няколко месеца по-късно, с решение №4 от 11.03.2009 г., Академичният съвет приема учебната документация на специалността, учебния план и квалификационната характеристика. Първият прием на студенти за обучение в новооткритата бакалавърска специалност е през учебната 2009/2010 г. За периода 2009-2019 г. в специалност „Икономика на туризма“ са приети общо 954 студенти, от които в редовна форма на обучение 504, а в задочна – 450 студенти. През месец май 2016 г. с решение № 4/18.05.2016 г. Академичният съвет създава катедра „Икономика и управление на туризма” към факултет „Производствен и търговски бизнес”. Доц. Иванова поясни, че Стопанската академия обучава студенти и в образователно-квалификационна степен „магистър”, програма „Икономика и мениджмънт на туризма” от 2005 г., а от 2016 г. се предлагат и две магистърски програми, преподавани на английски език. Висшето училище е акредитирано да обучава и в образователната и научна степен „доктор” по докторска програма „Икономика и управление (туризъм)” в професионално направление 3.8. Икономика от 2013 г., съобразно решение на Националната агенция за оценяване и акредитация. „Академичният състав на катедра „Икономика и управление на туризма” работи за утвърждаване на специалността, воден от разбирането, че образованието заедно с технологиите и развитието на духовните ценности са в основата на прогреса”, каза още ръководителят на катедрата. \r\nПоздравително слово по повод 10-ия рожден ден на спец. „Икономика на туризма” поднесе ректорът, доц. Марчевски. Той подчерта, че за толкова кратък период от време са постигнати много добри резултати във всички сфери от дейността, която развива едно научно и образователно звено. Специалността се радва на устойчив интерес сред младите хора, има традиционен интерес към магистърските и към докторските програми, ръководени от катедрата, създаден е високо квалифициран академичен състав, инициирани са множество успешни практики и програми за обучение и за изследователска дейност. По повод международната конференция, ректорът поздрави катедрения екип за избора на тема, като подчерта нейната актуалност след фалита на най-стария туроператор в света и необходимостта от нови решения, които науката да посочи за реализиране в практиката при организацията на управлението на туризма. В знак на високата оценка от страна на академичното ръководство към дейността на катедра „Икономика и управление на туризма”, ректорът връчи на доц. д-р Петя Иванова почетния знак на свищовското висше училище.  \r\nОт името на деканите на четирите факултета, приветствие към членовете на катедрата по повод 10-годишнината на специалност „Икономика на туризма” и към участниците в международния научен форум поднесе проф. Варамезов. Той подчерта, че спец. ИТУР бързо е привлякла интереса на кандидат-студентите и през настоящия мандат е в топ 3 на най-желаните специалности в Стопанската академия.  \r\nЗаслужено високи оценки за постиженията, академичната отдаденост, новаторство и професионализъм, и пожелания за здраве, дръзновение, творческа енергия и много нови успешно реализирани възпитаници, катедреният екип получи и от гостите на събитието: доц. д-р Александър Аверин – зам.-декан на Факултета по туризъм, спорт и хотелиерски бизнес във Финансовия факултет при Правителството на Руската федерация в Москва; доц. д-р Татяна Манастерска – Държавен университет по приложни науки в Калиш, Полша; Росен Маринов – директор Дирекция „Култура и културно наследство” при Община Свищов; доц. д-р Николай Цонев – ръководител катедра „Икономика на туризма” в УНСС; доц. д-р Генка Рафаилова – директор на Колеж по туризъм – Варна, която поднесе поздравителен адрес и от името на проф. Дъбева – ръководител катедра „Икономика и организация на туризма” при Икономически университет – Варна; Стефан Проданов – председател на Съвет по туризъм – Свищов; Александър Мирчев – завършил първия випуск на спец. ИТУР, управител на хотелиерски комплекс; ръководители и представители на катедри в Стопанска академия.  \r\nКато създател на специалност „Икономика на туризма”, проф. д-р Марияна Божинова също изрази удовлетвореността си от развитието на специалността, засиления интерес към нея и успешната реализация на нейните възпитаници. С пленарен доклад на тема „Актуални аспекти на управлението на туристическата дестинация и българската проекция”, проф. Божинова откри международната научно-практическа конференция. „Управлението на туристическата дестинация е от особено значение за икономическото развитие на България и с особена важност за туристическия сектор, тъй като страната разполага с неизмеримо богатство от природни и антропогенни туристически ресурси”, заяви проф. Божинова. По думите й, съвременният дестинационен мениджмънт изисква управление на дестинационния продукт, интегрирано управление на елементите на туристическата дестинация и тяхното устойчиво развитие, маркетингово управление с акцент върху стратегическите решения за позициониране и препозициониране на дестинацията, което ще допринесе за утвърждаването на България като целогодишна туристическа дестинация. В този контекст проф. Божинова дискутира проблемите и предизвикателствата пред новосъздадените организации за управление на туристическите райони в България, като основен субект на управление на туристическата дестинация на регионално равнище.      \r\nСлед официалното откриване на конференцията, гостите на тържественото честване и членовете на катедрения екип поднесоха цветя пред паметника на Дарителя Димитър Ценов. Работата на научния форум продължи по секции в обявените седем тематични направления: Туристически продукт и иновации; Туристически бизнес и предприемачество; Финансови, отчетни, застрахователни и социални въпроси на туризма; Маркетингови, търговски и управленски аспекти на туризма; Правни, исторически и културни измерения на туризма; Пространствени и екологични въпроси на туризма; Изследванията и преподаването в областта на туризма. Конференцията провокира впечатляващ интерес и за нея бяха представени 92 научни доклада от 112 автори от 13 български висши училища и от университети от Полша, Сърбия, АР Египет, Обединено Кралство и Руска Федерация. Представените доклади са публикувани в сборник „Туризмът в новото хилядолетие – състояние и перспективи”, екземпляр от който получи всеки участник в конференцията.  \r\nВ рамките на конференцията, за участниците от българските и от чуждестранните висши училища, катедра „Икономика и управление на туризма” организира културна програма с презентация в Посетителски център „Нове”, разглеждане на античния римски град и посещение в музей „Преминаване на руските войски” в местността „Паметниците” край Свищов.", "date": "2019.10.16", "title": "Международна научно-практическа конференция се проведе в Стопанска академия \"Димитър Ценов\"в Свищов"}
{"url": "http://www.focus-news.net/news/2019/10/16/2708860/pss-spasitelna-aktsiya-se-e-provela-vchera-v-stara-planina.html", "text": "Транспортна спасителна акция се е провела вчера в Стара планина. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Хижар е бил със съмнение за жлъчна криза. Акцията е била продължителна поради отдалечеността на хижата. Сигналът в ПСС е подаден около 14.00 часа вчера следобед, като действията на планинските спасители са започнали веднага и са приключили в полунощ. Човекът е транспортиран успешно и е предаден на Спешна помощ. Здравословното му състояние и добро. По време на транспортирането пострадалият се е почувствал по-добре. На място е имало и медицинско лице – жена фелдшер. Тя му е поставила система. В акцията са били ангажирани 12 човека от отрядите на ПСС в Пловдив, Карлово и Калофер. \r\nТеодора ПАВЛОВА", "date": "2019.10.16", "title": "ПСС: Спасителна акция се е провела вчера в Стара планина"}
{"url": "http://www.focus-news.net/news/2019/10/16/2708861/mvr-dvama-dushi-sa-zaginali-a-15-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 15 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 14 тежки пътнотранспортни произшествия. В София са регистрирани 55 леки и три тежки катастрофи, при които е загинал един човек, а трима са пострадали.", "date": "2019.10.16", "title": "МВР: Двама души са загинали, а 15 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/16/2708858/pregled-na-osnovnite-temi-v-starozagorskiya-pechat.html", "text": "„Със знамето на Стара Загора заминаха бойците ни за Афганистан“ е водеща новина във  всекидневника „Старозагорски новини“ . Тържествен ритуал по изпращане на 39-тия контингент от Българската армия за участие в операцията на НАТО „Решителна подкрепа\" в Афганистан се състоя вчера на площада пред Община Стара Загора. Контингентът е подготвен във военно формирование 48430 - Стара Загора, и е с обща численост 130 военнослужещи (116 мъже и 14 жени). В мисията на НАТО в Афганистан българските военни ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението, и методическото подпомагане на формирования от Афганистанската национална армия. Националният командир на контингента полковник Красимир Горанов получи от зам.-кмета Иванка Сотирова знамето на Стара Загора, което бойците ще отнесат в Афганистан. „Цяла България, сега Вази гледа. Нека това знаме бъде Вашето вдъхновение за успешна мисия, която ще изпълните. Знаем, че българският воин никога не е позволявал българското знаме да бъде пленено. Сигурни сме, че патриотичната нотка, която носите в себе си за отстояване името на България, ще Ви съпътства и в най-трудните моменти. На добър час! Ще Ви очакваме тук в пълен състав\", пожела Иванка Сотирова. Да изпратят бойците в Стара Загора дойдоха зам.-началникът на отбраната генерал-лейтенант Димитър Илиев, командващият на СКС генерал-лейтенант Любчо Тодоров, командирът на Сухопътните войски генерал-майор Михаил Попов. В тържествения ритуал участваха още командирът на Втора механизирана бригада бригаден генерал Стоян Шопов, командири на военни формирования от състава на Сухопътните войски, директорът на РД ПБЗН - Стара Загора, комисар Стоян Колев и зам. областният управител Димитър Драчев. „Убеден съм, че не само аз съм изпълнен с чувство на гордост, като гледам тези горди момчета. Тази задача е важна, защото Вие сте посланици на нашата държава. Желая Ви успех, подготвени сте и сте в състояние да изпълните задачата. Ние сме с Вас и ще Ви очакваме пак тук в пълен строй\", заяви ген.-лейтенант Илиев. „Осъзнаваме всички рискове на предстоящата мисия, поемаме отговорност достойно да представим България. Ще бъдем едно цяло, рамо до рамо в добро и в трудни моменти, и ще изпълним задачите\", обеща полковник Красимир Горанов. От името на министъра на отбраната икона на свети Георги Победоносец връчи генерал-лейтенант Димитър Илиев, а сертификат за участие в мисията - генерал-лейтенант Любчо Тодоров. Ритуалът завърши с тържествен марш на военните формирования.  \r\n„Откриха 7 антични гроба в центъра на Стара Загора“, пише още във вестника. Седем антични гроба са открити в центъра на Стара Загора при извършването на изкопни работи за изграждането на автомобилна рампа. Разкопките на бул. \"Цар Симеон Велики\" 96 (до хотел \"Верея\") са започнали в началото на октомври, а проучването, дело на археолога Атанас Атанасов от Регионален исторически музей - Стара Загора, приключи в понеделник. Откритите гробни съоръжения са част от Югозападния некропол на Августа Траяна. Най-запазената находка е римски пергел, който се е използвал в дървообработването и строителството, за който се предполага, че е от II - III век. В други два гроба са открити два пръстена, чифт обеци и няколко маниста от огърлица, всички изработени от бронз. В най-богатия гроб, иззидан от тухли и покрит с две каменни плочи, са намерени два скелета, но никакви предмети за изследване. Предполага се, че това е било семейна гробница от от III - IV век. За отварянето ѝ и преместването на покриващата я каменна плоча е използвана специализирана техника. Археологът Атанас Атанасов е категоричен, че откритите гробни съоръжения са от Римската епоха, заради начина на трупополагане, римски били и тухлите, с които е иззидан семейният гроб. Предстои в Стара Загора да дойде комисия от Министерството на културата, която ще даде предписания какво ще се прави със семейния тухлен гроб - дали ще бъде демонтиран, или ще се запълни и остане на място. Срокът за произнасянето на комисията е неизвестен, а дотогава всякакви дейности по изграждането на автомобилната рамка, инвеститор на която е Община Стара Загора, ще бъдат спрени. \r\n„Математиката срещу  диктата на Великите сили“, гласи друго заглавие на страниците на всекидневника. След Освобождението под диктата на Великите сили в Източна Румелия е било въведено местно самоуправление, в което те са търсили своеобразен баланс на влияние на трите основни народа (според неточните сведения, с които са разполагали) в тази територия: българи, турци и гърци. Според Органическия устав (фактическата конституция) Областното събрание (аналог на днешното Народно събрание), състоящо се от 56 депутати, е трябвало да избере Постоянен комитет (Министерски съвет) от 10 членове, които да осъществяват управлението на провинцията. Правилата за избор са били такива: всеки депутат е трябвало да гласува с бюлетина, в която са написани имената на шест депутати - кандидати за Постоянния комитет; за избрани се считат 10-те кандидати, събрали най-много гласове. С всички правила на Органичния устав дипломатите на Великите сили са се стремили да ограничат максимално българското влияние в управлението на провинцията и предварителните им сметки (както се е видяло по-късно - без кръчмаря!) са били българските представители в Постоянния комитет да са 6 човека, въпреки че българското население е представлявало подавляващо мнозинство в провинцията. И така, по време на избора се оказва, че в събранието присъстват 47 депутати, от които 30 са българи. Колко български министри могат да се изберат с 30-те български гласа? Българските представители са се оказали пред една ясна математическа задача, от чието решение е зависело извънредно много! За щастие на българите сред 30-те техни депутати е бил младият и талантлив математик Иван Салабашев. Неговото блестящо решение изненадва и най-големите оптимисти: тридесетте български гласа са достатъчни, за да осигурят 10 български членове на Постоянния комитет; с други думи - изцяло българско правителство на населената предимно с българи Източна Румелия! Така българската математика обърква сметките на чуждите дипломати и донася българско управление на Източна Румелия - справедливост, от която народът ни е бил лишен през дългите векове на турско-гръцкото робство. По повод 140-годишнината от събитието публикуваме емоционалния разказ на Антон Страшимиров за дебатите в българската група от депутати в Областното събрание на Източна Румелия в навечерието на решаващия избор на Постоянен комитет: Алгоритъмът на Салабашев за избор на депутати. В деня на избора на Постоянен комитет - 26 октомври 1879 г. - българите били особено загрижени, тъй като, ако малцинствата успеят да прокарат в комитета 4 свои депутати, то те при най-малкото разцепление на българското мнозинство ще имат решаващо влияние върху управлението и ще наложат поверяването на някои дирекции в ръцете на гърци или турци. В навечерието на изборите всички присъстващи в Пловдив 30 български депутати се събрали в Българската митрополия и започнали да се съвещават по въпроса за избора. Почти всички били на мнение, че е абсолютно невъзможно да се изберат само българи в Постоянния комитет. Те смятали, че небългарите могат да разчитат на 17 депутати - да дадат на всеки от своите 6 кандидати най-много по 17 гласа. За да се изберат само българи, било необходимо всеки от кандидатите на българите да получи най-малко по 18 гласа. Разгледани били най-различни варианти на избора. След дълги дебати било предложено да се влезе в споразумение с някаква небългарска фракция, като ѝ се отстъпят 2 места в Постоянния комитет, при условие че депутатите на тази фракция ще гласуват заедно с българите. По този начин най-влиятелните български депутати смятали да прокарат в комитета 8 души българи. Неочаквано никому неизвестният Иван Салабашев взел думата и заявил, че е намерил начин, без да се прибягва към съдействието на някоя опозиционна фракция, в Постоянния комитет да се изберат само българи. Младият български математик разсъждавал по следния начин. Българите депутати предварително се споразумяват да гласуват само за 10 души, като осигуряват всеки кандидат да получи точно 18 гласа (30 бюлетини по 6 имена = 180 гласа, подадени за 10 кандидати); в такъв случай всичките 10 души ще бъдат избрани, тъй като никой небългарски кандидат не може да получи повече от 17 гласа. Остава българските депутати да си разпределят ролите, сиреч да се споразумеят кой за кого ще гласува, защото ако някой от техните кандидати получи повече от 18 гласа, то това ще бъде за сметка на друг кандидат, който ще получи по-малко от 18 гласа. По такъв начин Салабашев, боравейки с комбинаторни задачи, намира бързо решение на задачата за избора. Но да се върнем отново в Пловдивската митрополия, където влиятелните депутати не пожелават дори да изслушат младия Салабашев, считайки, че той не може да каже нещо полезно. Двама приятели на Иван Салабашев - Григор Караджов, директор на Пловдивската гимназия, и Димитър Наумов, председател на Старозагорския окръжен съд - изтъкват, че той е учил математика и със знанията си може да помогне за решаването на въпроса. Решава се още същата вечер в Митрополията да се проведе фиктивен избор на Постоянен комитет, за да се провери предложението на Салабашев. На следващия ден при действителните избори българите действат по начина, предложен от Салабашев. Постигната е пълна изборна победа и каузата на българщината в Източна Румелия е спасена. През следващата 1880 г. изборите за Постоянен комитет отново се провеждат по същия начин и пак завършват с победа на българите.", "date": "2019.10.16", "title": "Преглед на основните теми в старозагорския печат"}
{"url": "http://www.focus-news.net/news/2019/10/16/2708864/d-r-desislava-katelieva-horata-tryabva-da-izpalnyavat-savetite-na-dispecherite-i-pri-nuzhda-da-pravyat-sardechen-masazh-tova-bi-spasilo-mnogo-choveshki-zhivoti.html", "text": "Хората трябва да изпълняват съветите на диспечерите и при нужда да правят сърдечен масаж, това би спасило много човешки животи. Това каза председателят на Националната асоциация на работещите в спешната помощ д-р Десислава Кателиева в интервю за  Агенция „Фокус“  по повод Международния ден на рестартирането на сърцето. Тя отбелязва, че обществото трябва да е наясно, че чрез сърдечния масаж и обдишването само може да се помогне на пострадалия и отправи апел към всички такива действия да се извършват на всяка цена. „За нас като медици е важно обществото да знае, че то трябва да ни помага в такива моменти. Докато ние пътуваме, да се изпълняват указанията, които им дават нашите диспечери и със сърдечен масаж вероятността да навредиш на човек е много по-малка, отколкото ако не го правиш по простата причина, че ако не го правиш и бездействаш, с всяка една изминала минута вероятността да го спасиш намалява с 10%“, посочи д-р Кателиева. Тя допълни, че за нея е важно българинът да разбере, че когато видиш един човек, който е безпомощен, не диша и е в безсъзнание, трябва да се съдейства. „Защото там всяка минута е важна. А ние, колкото и бързо да реагираме, което понякога е невъзможно, особено в град София, където линейките са 12 за двумилионен град, шансовете за оцеляването на тези пациенти нарастват със съдействието на свидетелите в случая“, каза още д-р Кателиева. \r\nТеодора ПАВЛОВА \r\n \r\n Пълния текст на интервюто четете в \"Мнение\"", "date": "2019.10.16", "title": "Д-р Десислава Кателиева: Хората трябва да изпълняват съветите на диспечерите и при нужда да правят сърдечен масаж, това би спасило много човешки животи"}
{"url": "http://www.focus-news.net/news/2019/10/16/2708866/pregled-na-osnovnite-temi-v-burgaskiya-pechat.html", "text": "„Данъчните продават апартаменти по Черноморието“ е заглавие от днешния брой на  вестник „Черноморски фар„ . Недвижими имоти по Южното Черноморие на изключително атрактивни цени обяви за публична продан Националната агенция за приходите в Бургас. Така например апартаменти в централната част на курорта Слънчев бряг са обявени с цена от 562 лева за квадратен метър, пояснява материалът. „Предизвикват българите да ядат прясна риба“ е друго заглавие от страниците на ежедневника. Популяризиране на българската риба и рибарството започват от Агенцията за рибарство и аквакултури. Идеята е на нейния изпълнителен директор доц. д-р Галин Николов, пише още вестникът. „След акцията в Бургас: Повдигат обвинения на седем души, изнудвали хотелиери“ е още едно заглавие. След специализираната акция от понеделник, повдигат обвинения на седем лица, част  от организираната престъпна група за рекет в Бургас, уточнява статията. Интервюто в днешния брой е с д-р Цветан Градинаров, началник на клиника по Анестезиология и Интензивно лечение.", "date": "2019.10.16", "title": "Преглед на основните теми в бургаския печат"}
{"url": "http://www.focus-news.net/news/2019/10/16/2708859/obshtina-gotse-delchev-otbelyazva-107-ta-godishnina-ot-osvobozhdenieto-na-grada-ot-osmansko-robstvo.html", "text": "Община Гоце Делчев отбелязва с богата и разнообразна програма 107-та годишнина от Освобождението на град Неврокоп, днес Гоце Делчев от османско робство. Това съобщиха за  Радио „Фокус“ – Пирин  от Общината. Програмата започна в понеделник и ще продължи до 18 октомври.  \r\nПразничната програма продължава с театралната постановка „Мемоарите на един Въргал“ с участието на Влади Въргала. Тя ще започне в 19.00 часа в Дома на културата. \r\nНа 17 октомври ще бъде представена детската книга „Новите приключения на Ежко“ на автора Иван Мишев от 17.30 часа в малката зала на Дома на културата. \r\nКулминацията на тържествата по повод 107-та годишнина от Освобождението на града ще бъде на 18 октомври. Програмата ще започне в 11.00 часа с полагане на венци и цветя на паметника на Гоце Делчев на Попови ливади, а след това в 12.00 часа ще бъдат положени цветя пред паметника на Пейо Яворов в Градския парк с участието на ученици от ПГ по МСС „Пейо Яворов”. \r\nВ 16.00 часа ще се положат венци и цветя на паметника на ген. Стилян Ковачев, а след това на паметната плоча на Пейо Яворов на улица „Търговска” и паметника на Христо Ботев. В 17.00 часа Негово Високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. Св. Кирил и Методий”. \r\nПрограмата ще продължи с полагане на венци и цветя на паметника на Гоце Делчев на централния площад в 17:30 часа, а след това, в 18:10 часа и на паметника на загиналите във войните. В 18.30 часа в Дома на културата ще започне концерта на една от най-обичаните български групи – „Тоника СВ“ заедно със Стефан Диомов. \r\nЛивия НИНОВА", "date": "2019.10.16", "title": "Община Гоце Делчев отбелязва 107-та годишнина от Освобождението на града от османско робство"}
{"url": "http://www.focus-news.net/news/2019/10/16/2708868/gd-granichna-politsiya-zatrudneno-e-preminavaneto-prez-gkpp-zlatarevo-poradi-remontni-deynosti.html", "text": "Затруднено е преминаването през ГКПП „Златарево“ на границата със Северна Македония поради ремонтни дейности. Това съобщиха за  Радио „Фокус“ – Пирин  от Главна дирекция (ГД) „Гранична полиция“. На ГКПП „Станке Лисичково“ движението се извършва без проблеми. \r\nНа ГКПП „Кулата – Промахон“ и ГКПП „Илинден – Ексохи“ на границата с Гърция трафикът е с нормална интензивност. \r\nЛивия НИНОВА", "date": "2019.10.16", "title": "ГД „Гранична полиция“: Затруднено е преминаването през ГКПП „Златарево“ поради ремонтни дейности"}
{"url": "http://www.focus-news.net/news/2019/10/16/2708869/v-shumen-shte-bade-predstaven-spektakal-osnovan-na-geroichni-eposi-ot-12-darzhavi.html", "text": "Спектакъл, основан на героични епоси от 12 държави, е със световна премиера в Шумен. Това съобщиха от  ДКТ „Васил Друмев“ . „Епопея на забравените“ от Иван Вазов е вдъхновила режисьора Радостин Найденов, родом от Шумен, да създаде постановка, в която 12 актьори от различни националности, обединени в театралната трупа „SilverFish“ представят популярен героичен епос от своята държава. Днес и утре 19:00 ч.в салона на театъра ще прозвучат текстове, разиграни от актьори от България, Литва, Перу, Унгария, Уелс, Норвегия, Португалия, Гана, Китай, Япония, Чехия и Англия. Шуменският театър е първият, който подава ръка на Радостин Найденов. Предстои спектакълът „Епопия на забравените“ да се играе в няколко театъра в Лондон, както и да гостува на рfдните държави на актьорите от трупата.", "date": "2019.10.16", "title": "В Шумен ще бъде представен спектакъл, основан на героични епоси от 12 държави"}
{"url": "http://www.focus-news.net/news/2019/10/16/2708865/mladezhki-tsentar-za-razvitie-vzaimopomosht-i-biblioteka-iskra-v-kazanlak-shte-realizirat-savmestna-proyava-v-ramkite-na-initsiativata-vreme-za-promyana.html", "text": "Младежки център за развитие (МЦР) „Взаимопомощ” и Общинска библиотека „Искра” в Казанлък ще реализират съвместната проява „Представяне на Тунис” в рамките на проекта „Взаимопомощ”, каза за  Радио „Фокус”  председателят на младежката организация Мария Славова. Тя поясни, че инициативата е част от кампанията „Време за промяна”. Събитието ще се проведе от 17.00 часа в библиотеката. Организацията има четирима доброволци от Тунис, Франция, Чехия и България. В рамките на инициативата те ще отговорят на всички въпроси, свързани с програмите „Еразъм+” и „Европейски корпус за солидарност”.  \r\nКампанията се осъществява по повод 15-ата годишнина на МЦР „Взаимопомощ”, с подкрепата на Центъра за развитие на човешките ресурси, Община Казанлък и Общинска библиотека „Искра”. \r\nСлавяна ГАЙДАРОВА", "date": "2019.10.16", "title": "Младежки център за развитие „Взаимопомощ” и Библиотека „Искра” в Казанлък ще реализират съвместна проява в рамките на инициативата „Време за промяна”"}
{"url": "http://www.focus-news.net/news/2019/10/16/2708862/golyam-kontsert-ot-pravoslavni-pesnopeniya-shte-se-sastoi-v-hram-sv-sofiya-v-stolitsata.html", "text": "Голям концерт от православни песнопения ще се състои в храм „Св. София“ в столицата, предаде репортер на  Агенция „Фокус“ . Инициативата ще се състои на 17 октомври от 18.30 часа в древния столичен храм. В концерта ще вземе участие певецът и духовник от Гърция - Негово Високопреподобие архимандрит  Никодимос Кабарнос. Той ще изпълни подбрани песнопения от византийската църковна музика. В концерта участие ще вземе Софийският свещенически хор под диригентството на иконом Кирил Попов. \r\nКонцертът се провежда с благословението на Негово светейшество Българския патриарх и Софийски митрополит Неофит и е посветен на неговия 74-ти рожден ден.  \r\nНикола ПЕТКОВ", "date": "2019.10.16", "title": "Голям концерт от православни песнопения ще се състои в храм „Св. София“ в столицата"}
{"url": "http://www.focus-news.net/news/2019/10/16/2708867/sofiyska-voda-vremenno-shte-prekasne-vodosnabdyavaneto-v-chast-ot-zhk-darvenitsa-na-17-oktomvri.html", "text": "„Софийска вода” временно ще прекъсне водоснабдяването в част от жк. „Дървеница“ на 17 октомври. Това съобщиха от пресцентъра на  дружеството . \r\nВъв връзка с превключване на уличен водопровод на ул. „Преславска планина“ в жк. „Дървеница“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Равногор\", ул. „Преславска планина“,  ул. „Илия Димушев“  и  ул. „Дървенишка река\" №10, №13 и № 29. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Равногор“ ъгъла с ул. „Преславска планина“.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.16", "title": "„Софийска вода” временно ще прекъсне водоснабдяването в част от жк. „Дървеница“ на 17 октомври"}
{"url": "http://www.focus-news.net/news/2019/10/16/2708871/prof-donka-baykova-maksimum-na-glad-chovek-izdarzha-20-30-dni-sled-tretiya-den-glad-ne-se-useshta-i-mozakat-strada.html", "text": "Максимум на глад човек издържа 20-30 дни, след третия ден, глад не се усеща и мозъкът страда. Това каза проф. Донка Байкова в интервю за  Агенция „Фокус“   във връзка с Международния ден на борбата с глада – 16 октомври. Тя допълни, че ако обаче оставим себе си на глад или пък принудително сме поставени от фактори на външната среда на гладуване, със сигурност ще има риск още след третия ден. „От 3 до 11 ден ние все пак включваме различни процеси и за работата на мозъчните командни центрове глюконеогенезата, после започва разграждането на мазнините, но те са някакъв процент от човешкото тяло и когато и с тях се справим, тоест ликвидирани са, тогава минаваме към мускулатурата и когато започне и тя да привършва, тоест автофагията засегне мускулатурата последния орган, който се жертва за спасяване на негово величество биологичен феномен, човешкият живот това е сърденият мускул. След  няколко години на неприемане на храна или приемане на много оскъдно количество, някакви растителни храни, защото организма бавно и сигурно започва да храносмила себе си и живота приключва с инфаркт на сърцето“, поясни още проф. Байкова. \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.10.16", "title": "Проф. Донка Байкова: Максимум на глад човек издържа 20-30 дни, след третия ден, глад не се усеща и мозъкът страда"}
{"url": "http://www.focus-news.net/news/2019/10/16/2708875/d-r-desislava-katelieva-redno-e-v-balgariya-da-se-reglamentira-vavezhdaneto-na-avtomatichni-vanshni-defibrilatori-na-obshtestvenite-mesta.html", "text": "Редно е в България да се регламентира въвеждането на автоматични външни дефибрилатори на обществените места. Това каза председателят на Националната асоциация на работещите в спешната помощ д-р Десислава Кателиева в интервю за  Агенция „Фокус“  по повод Международния ден на рестартирането на сърцето. Тя отправи апел към отговорните за това лица да се заемат с осъществяването на тази задача, като подчерта, че това е от изключителна важност. „Дали ще решат като в Америка във всяка пожарна и полицейска кола да има дефибрилатор, дали ще решат във всеки зъболекарски кабинет да има, както е в Украйна, дали ще решат да има само по моловете и определени хора да работят с тези дефибрилатори, дали ще се реши да бъде в големите компании, няма значение. Но това трябва да бъде решение на управляващите, което да легитимира въвеждането на автоматичните външни дефибрилатори на обществени места и правото на хората, които не са медици, след съответно обучени да боравят с тях“, добави още д-р Кателиева.  \r\nТеодора ПАВЛОВА  \r\n Пълния текст на интервюто четете в \"Мнение\"", "date": "2019.10.16", "title": "Д-р Десислава Кателиева: Редно е в България да се регламентира въвеждането на автоматични външни дефибрилатори на обществените места"}
{"url": "http://www.focus-news.net/news/2019/10/16/2708870/ria-novosti-ruskata-voenna-politsiya-za-parvi-pat-provede-patrul-v-manbidzh.html", "text": "Руската военна полиция проведе първи патрул в сирийския град Манбидж, намиращ се в източната част на провинция Алепо, съобщи офицерът от Въоръжените сили на Русия Сафар Сафаров, цитиран от  РИА Новости . \r\n„При вида на руското знаме бойните действия се прекратяват автоматично: нито турците, нито кюрдите искат да ни навредят, така че благодарение на нашата работа боевете се спират“, разказа той. \r\nСафаров отбеляза, че преди една седмица руската военна полиция не е можела да влезе в Манбидж заради намиращите се там американски военни. „Ние с тях три пъти се блокирахме едни други на пътя“, уточни той. \r\nПо думите на офицера първия руски патрул в града и околностите му е продължил повече от три часа. \r\n„Ще продължим да контролирам зоната, за която отговаряме. Нашата главна задача е да обезпечим сигурността на населението в случай на обстрел от която и да е страна. Това не е първата ни задача в тази зона: работим тук повече от половин година – и не са възниквали проблеми с никой“, добави той. \r\nГрад Манбиж, на 85 километра източно от Алепо, беше освободен от кюрдските „Отряди за народна самоотбрана“ през август 2016 г. Преди това той служи като форпост на терористите от групировката „Ислямска държава“ които го завзеха от бойците от т.нар. умерена опозиция. \r\n \r\nПревод и редакция:", "date": "2019.10.16", "title": "РИА Новости: Руската военна полиция за първи път проведе патрул в Манбидж"}
{"url": "http://www.focus-news.net/news/2019/10/16/2708874/ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets-v-gabrovska-oblast.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за камиони над 3,30 м, при км 46+800 по общински път до III–403 в село Малки Вършец. Условията за пътуване в региона са нормални. Трафикът към този час е спокоен. Времето е предимно ясно и слънчево, настилките – сухи. В котловините и покрай водните басейни има ниска облачност.  Отворен за движение е проходът Шипка, но там остава в сила забраната за товарни автомобили над 12 тона. Движението в участъка от Габрово към върха, при км 164+150, се осъществява с повишено внимание поради пропаднал участък. Поставена е необходимата сигнализация, а укрепването продължава до края на октомври. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 октомври. \r\nЛуиза ТРАНЧЕВА", "date": "2019.10.16", "title": "Ограничено е движението на автомобили с ширина над 3.3 метра по пътя между селата Кормянско и Малък Вършец в Габровска област"}
{"url": "http://www.focus-news.net/news/2019/10/16/2708877/mestni-izbori-2019-georgi-ikonomov-kandidat-za-kmet-na-bansko-blizkite-na-horata-v-neravnostoyno-polozhenie-razchitat-na-podkrepata-ni-i-shte-ya-poluchat.html", "text": "Банско ще има Център за настаняване от семеен тип за младежи и възрастни с увреждания. Това обеща кандидатът за кмет на Община Банско Георги Икономов, издигнат от ПП ГЕРБ по време на предизборните си срещи със социалните работници и потребителите на социални услуги в общината, предаде репортер на  Радио „Фокус“ – Пирин . По думите му в него 24-часов подслон и помощ ще получават хора, чиито близки нямат възможност да се грижат за тях. „Много пъти сте искали да намерим начин да реализираме този проект и аз ви разбирам – грижата, която полагате, е денонощна и 365 дни в годината. Извървяхме дълъг път до тук, дневният ни център е за пример, дойде време и вече сме намерили начин да направим и следващата стъпка”, каза Икономов. Той заяви, че центърът е решение за родителите и техните деца в неравностойно положение. Икономов бе категоричен, че това ще е приоритет номер 1 в социалната програма в следващия мандат.  В града ще бъде създаден и Център за обществена подкрепа. В него ще работят специалисти, които ще подпомагат децата в риск и техните семейства. Услугите ще включват педагогическа помощ за изпитващите трудности в училище, консултации с родителите, както и техники за справяне с агресивното поведение. Община Банско често е давана за пример за работата си в социалната сфера.  И неслучайно. През изминалия си мандат Георги Икономов и екипът му успешно развиват и поддържат 17 социални услуги, чийто обхват и брой непрестанно се разширява. Общината работи съвместно със социалното министерство и ежедневно се грижи за уязвимите групи и успешното им социално включване.  На финала на срещата хората подариха на градоначалника подарък с думите „Работата ни заедно дава резултати и трябва да продължи“. \r\nЛивия НИНОВА", "date": "2019.10.16", "title": "Местни избори 2019: Георги Икономов, кандидат за кмет на Банско: Близките на хората в неравностойно положение разчитат на подкрепата ни и ще я получат"}
{"url": "http://www.focus-news.net/news/2019/10/16/2708879/29-godishen-mazh-e-postradal-po-vreme-na-motoshou-v-loznitsa-v-oblast-razgrad.html", "text": "29-годишен мъж от София е пострадал по време на мотошоу, състоящо се от автомобили и мотори в Лозница. Това съобщиха от  ОДМВР - Разград . Инцидентът е станал около 18.00 часа на 15 октомври на паркинга на Градския стадион. По време на изпълнение на акробатичен номер, състезателят паднал от мотоциклета и счупил раменна става. Откаран е в болницата в Разград, където е настанен за лечение, без опасност за живота. За случая е уведомена Инспекцията по труда.", "date": "2019.10.16", "title": "29-годишен мъж е пострадал по време на мотошоу в Лозница в област Разград"}
{"url": "http://www.focus-news.net/news/2019/10/16/2708873/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair-v-oblast-blagoevgrad.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир в област Благоевград. През изминалата нощ обстановка е била спокойна, съобщиха за  Радио „Фокус“ – Пирин  от Областно пътно управление – Благоевград. Към момента трафикът е по-натоварен по главен път Е-79 в посока София. По автомагистрала „Струма“ и второкласен път 19 Симитли – Гоце Делчев преминаването се осъществява нормално. До 31 декември движението по третокласен път 109 автомагистрала „Струма“ – Лозеница в участъка от км 0+000 до км 10+754 е ограничено за всички моторни превозни средства поради рехабилитация на пътя. Преминаването се извършва по обходен маршрут – автомагистрала „Струма“ – п. в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В област Благоевград няма въведени други ограничения за движението на леки и товарни автомобили. \r\nНормално се извършва преминаването и по основните пътни артерии в Благоевград. Със забавяне се преминава през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. През нощта няма регистрирани тежки пътни инциденти. \r\nЛивия НИНОВА", "date": "2019.10.16", "title": "Повишена е опасността от падащи камъни в Кресненското дефиле и в района на проходите Предел и Папаз Чаир в област Благоевград"}
{"url": "http://www.focus-news.net/news/2019/10/16/2708878/teritorialnata-organizatsiya-na-sayuza-na-slepite-veliko-tarnovo-otbelyazva-svoyata-40-godishnina-s-praznichen-kontsert.html", "text": "Териториалната организация на Съюза на слепите - Велико Търново отбелязва своята 40-годишнина с празничен концерт. Това съобщават от Дирекция \"Социални дейности и здравеопазване\" при  Община Велико Търново . Събитието ще започне от 10.00 часа в Голямата зала на Общината. То  се организира със съдействието на Община Велико Търново.", "date": "2019.10.16", "title": "Териториалната организация на Съюза на слепите - Велико Търново отбелязва своята 40-годишнина с празничен концерт"}
{"url": "http://www.focus-news.net/news/2019/10/16/2708880/tovaren-avtomobil-e-blasnal-stado-kozi-na-patya-mezhdu-selata-harsovo-i-zaginali-sa-22-zhivotni.html", "text": "Товарен автомобил е блъснал стадо кози на пътя между селата Хърсово и Никола Козлево, загинали са 22 животни. Това съобщиха от  ОДМВР - Шумен . Инцидентът е станал около 9.00 часа вчера сутринта. Водач на товарен автомобил „Волво“ с плевенска регистрация блъснал стадо кози, които били на пътното платно. Умъртвени са 22 кози, собственост на 25-годишен мъж от село Хърсово. Водачът на автомобила - 24-годишен от село Малчика, е правоспособен. Тестван е за алкохол, наличие не е установено. Образувано е досъдебно производство.", "date": "2019.10.16", "title": "Товарен автомобил е блъснал стадо кози на пътя между селата Хърсово и Никола Козлево , загинали са 22 животни"}
{"url": "http://www.focus-news.net/news/2019/10/16/2708872/knigata-nishto-ne-e-nauzhkim-ot-hristina-machikyan-shte-bade-predstavena-vav-voenniya-klub-v-kardzhali.html", "text": "Военният клуб и Литературният кръг на Спортно-интелектуален клуб „Ахридос“ посвещават промоцията на книгата на Христина Мачикян на Деня на Кърджали. Това съобщиха за  Радио „Фокус“  от клуб „Ахридос“ - Кърджали. Премиерата ще се състои от 17.00 часа в залата на Военния клуб в града. Мачикян е преподавател по пиано, автор на магически разкази, на познати сюжети от всекидневието, разказани интелигентно и забавно, със сладко-горчивия привкус на хумора на талантливата авторка, на разкази с неочакван край и на фантастични разкази, които предстои да бъдат издадени. Тя е участник в много конкурси, издала е миналата година сборника „33 магически разкази, секунда след 12“ и новата книга със стихове, която ще бъде представена днес. Христина Мачикян е победител на третия Национален конкурс‘2019 за къс разказ „Мостове“ със своя разказ „Каменният дом“.  \r\nДарина ДЕЕНИЧИНА", "date": "2019.10.16", "title": "Книгата „Нищо не е наужким“ от Христина Мачикян ще бъде представена във Военния клуб в Кърджали"}
{"url": "http://www.focus-news.net/news/2019/10/16/2708884/remontni-deynosti-se-izvarshvat-v-dva-uchastaka-ot-avtomagistrala-hemus-v-oblast-varna.html", "text": "Ремонтни дейности се извършват в два участъка от автомагистрала „Хемус“ в област Варна, предаде репортер на  Радио „Фокус“ – Варна . В отсечката Неофит Рилски – Девня е ограничено движението в платното в посока Варна. Трафикът се осъществява двупосочно в платното към София. Преминаването в участъка Варна – Игнатиево от км 420+000 до км 416+000 в посока София се осъществява в една лента поради ремонтни дейности на асфалтовата настилка. Ограничено е движението в изпреварващата и активната, като като трафикът преминава в аварийната лента. Участъкът е сигнализиран с пътни знаци. По направлението Кранево – Варна, при км 83+100 е в сила забрана за преминаване на моторни превозни средства с маса над 10 тона. Обходният маршрут е през Кичево и Оброчище. \r\nДиана СТОЕВА", "date": "2019.10.16", "title": "Ремонтни дейности се извършват в два участъка от автомагистрала „Хемус“ в област Варна"}
{"url": "http://www.focus-news.net/news/2019/10/16/2708881/tsentarat-za-sotsialna-rehabilitatsiya-i-integratsiya-v-sliven-otbelyaza-mezhdunarodniya-den-na-beliya-bastun.html", "text": "Потребителите и екипът на Центъра за социална рехабилитация и интеграция (ЦСРИ) в Сливен отбелязаха Международния ден на белия бастун. Това съобщиха от пресцентъра на  Областната администрация . \r\nВратите на центъра бяха отворени за гости и приятели. Сред съмишлениците на ЦСРИ е и областната администрация. Зам.областният управител Димитринка Петкова посети центъра и поднесе поздравителен адрес от областния управител Чавдар Божурски. „Международният ден на белия бастун се отбелязва вече 49 години по света. В календара е отделена специална дата за хората със сензорни проблеми, за да напомнят за нуждата си от разбиране и съпричастност и да заявят желанието си да живеят живота на достойни граждани, с умения и компетенции в различни сфери”, се казва в поздравителния адрес. \r\n„За нас този ден е празник, защото имаме възможност да покажем новата сграда на центъра и дейността, която развиваме тук. Белият бастун е символ на самостоятелност и независимост на хората със зрителни увреждания. Благодарни сме, че работата ни е оценена”, заяви директорката Пепа Димова. Центърът заема бившия младежки дом в кв. „Република” в Сливен. Сградата бе основно ремонтирана по проект на общината. Капацитетът му от първоначалните 30 места бе увеличен на 50, а в момента услугата се ползва от 63-ма възрастни и деца. Заведението има модерно оборудвани зали за рехабилитация, развиване на социални умения, помещение за деца, компютърна зала, в която се използва „говорящ“ софтуер, и други съвременни удобства. В центъра работят 12 специалисти. ЦСРИ е делегирана от държавата дейност с доставчик община Сливен. \r\nСред гостите на 15 октомври бяха зам.- кметът на Община Сливен Стоян Марков, ръководители и служители в социалните институции в града.", "date": "2019.10.16", "title": "Центърът за социална рехабилитация и интеграция в Сливен отбеляза Международния ден на белия бастун"}
{"url": "http://www.focus-news.net/news/2019/10/16/2708882/kulturen-tsentar-dvoretsa-v-balchik-predstavya-tvorchestvoto-na-klasitsi-v-balgarskoto-izobrazitelno-izkustvo-v-poreditsata-starite-maystori.html", "text": "Държавният културен институт - Културен център (ДКИ-КЦ) „Двореца” представя творчеството на класици в българското изобразително изкуство в поредицата „Старите майстори”. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондент на  Радио „Фокус” - Варна . Подобна изложба Културният център организира за втора поредна година. Експозицията може да бъде разгледана от днес в галерия „Тихото гнездо”. Включва 25 творби на едни от най-забележителните български художници. „Картините на Владимир Димитров – Майстора, Никола Танев, Илия Бешков, Бенчо Обрешков, Христо Каварналиев, Владимир Вичев ще одухотворяват галерийното пространство в „Двореца“ до края на месец ноември“, посочи Галя Георгиева. \r\nЖулиета НИКОЛОВА", "date": "2019.10.16", "title": "Културен център „Двореца” в Балчик представя творчеството на класици в българското изобразително изкуство в поредицата „Старите майстори”"}
{"url": "http://www.focus-news.net/news/2019/10/16/2708883/polina-karastoyanova-vaznikvat-novi-obstoyatelstva-predi-zimniya-sezon-sled-falita-na-tomas-kuk.html", "text": "Възникват нови обстоятелства преди зимния сезон след фалита на туристическата компания „Томас Кук“. Това каза в сутрешния блок  „Добро утро, България“  на  Радио „Фокус“  д-р Полина Карастоянова, изпълнителен директор на Националния борд по туризъм. По думите й, проблемите пред сектора не се изчерпват с неразплатените суми по договорите в края на летния сезон. „Кризата в туризма отбелязва нова фаза на пазарно развитие. Все още се анализират последствията. Подготвихме писмо до премиера с предложения и група от мерки, които трябва да бъдат приети за да се гарантира устойчивото развитие на туризма в следващите две години. Този фалит засяга целия сезон за 2020 и 2021 година“, каза още Карастоянова. Тя уточни, че освен плащанията, които няма да постъпят се оказва, че върху загубените приходи са направени и разходи, които няма да се възвърнат, като те включват платеното ДДС, както и корпоративния данък. „Всички бизнеси са в кредити, липсата на приходите от сезон 2019 прави невъзможно обслужването на кредитите, които са при високи лихви. Българската банка за развитие, която е създадена, за да подкрепя български проекти и сектори в икономиката може да рефинансира кредитите към частните банки при нулеви или ниски лихви и така хотелите да бъдат спасени от фалит“, каза още Карастоянова. По думите й друг проблем от ситуацията в туризма се оказва и дефицитът на чартърни полети до България. „Най-важен компонент в създалата се ситуация е необходимостта от целево финансира на туроператори, които могат да предлагат пакетни услуги с чартърни полети и така да може да се уравновеси създаденият вакуум“, обясни още Карастоянова. Според нея подготовката за зимния сезон се осъществява сложно в създадените условия. „Времето е най-важно в момента, защото съвпаднаха две сложни обстоятелства – едното - реакцията след „Томас Кук“ и второто - мерки и действията, които трябва да се предприемат веднага, защото договорките за сезон 2020 са в развитие и ако не дадем ясен знак, че сме подготвени и имаме готов модел за подкрепа и мерки за насърчаваме ще загубим следващия летен сезон“, каза още Карастоянова. Според нея въпреки сложната обстановка записванията и интересът към България през зимата не стихва. „Туристите се насочват към ски-туризъм, балнео и спа процедури. В това отношение у нас „Томас Кук“ няма да окаже сериозно влияние на зимния туристически сезон, но са ни нужни конкурентни предимства, за да спечелим повече туристи пред големите компании“, каза още Карастоянова. Тя изтъкна, че България предлага все по-добър продукт през зимата с развитието на зимните курорти. „Банско е забележително със своите многобройни събития от всякакъв тип. Нужно е обаче да направим планините на България по-достъпни за местното население и всички туристи, посетили страната ни“, допълни още Полина Карастоянова. \r\nЕлеонора ЧОЛАКОВА", "date": "2019.10.16", "title": "Полина Карастоянова: Възникват нови обстоятелства преди зимния сезон след фалита на „Томас Кук“"}
{"url": "http://www.focus-news.net/news/2019/10/16/2708887/normalno-se-osashtestvyava-preminavaneto-na-avtomobili-na-gkpp-gyueshevo.html", "text": "Нормално се осъществява преминаването на автомобили на ГКПП \"Гюешево\", пътните настилки са сухи. Това съобщи за  Радио „Фокус” – Кюстендил  дежурният  на граничния пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.10.16", "title": "Нормално се осъществява преминаването на автомобили на ГКПП \"Гюешево\""}
{"url": "http://www.focus-news.net/news/2019/10/16/2708890/v-akademiyata-na-mvr-se-sastoya-blagotvoritelen-kontsert-za-sabirane-na-sredstva-za-lechenieto-na-granichen-politsay-ot-gpu-bregovo.html", "text": "Благотворителен концерт под надслов „Да направим добро“ се състоя вчера в Академията на МВР. Това съобщиха от пресцентъра на  Министерството . Концертът се провежда под патронажа на началника на политическия кабинет на министъра на вътрешните работи Михаил Златанов и е организиран от Главна дирекция „Гранична полиция“. В него участваха деца от движението „Деца помагат на деца“, Стил клуб за спортни танци при Националния дворец на децата, детско юношески  фолклорен ансамбъл „Изворче“, млади изпълнители и таланти. Всички те пяха и танцуваха със сърцата си, защото знаеха, че правят това за бащата на малката Гергана – младши инспектор Галин Пеков. Граничният полицай претърпя тежка операция, след нея се налага животоспасяващо лечение,  средствата за което са непосилни за семейството му.  \r\nЗа набирането им Главна дирекция „Гранична полиция“ организира дарителска кампания, в която се включиха неговите колеги. Всеки, който е готов да подаде ръка на нашия колега, може да го направи чрез лично дарение. Средствата се набират на специална сметка в БАНКА ДСК  \r\nIBAN: BG 61 STSA 9300000 91567 62  \r\nBIC: STSABGSF  \r\nТИТУЛЯР: ГАЛИН НАЧЕВ ПЕКОВ", "date": "2019.10.16", "title": "В Академията на МВР се състоя благотворителен концерт за събиране на средства за лечението на граничен полицай от ГПУ - Брегово"}
{"url": "http://www.focus-news.net/news/2019/10/16/2708888/operetata-balgari-ot-staro-vreme-shte-bade-predstavena-v-panagyurishte.html", "text": "Националният Музикален театър гостува в Панагюрище с класическата оперета на Асен Карастоянов „Българи от старо време“, съобщиха  организаторите . Спектакълът ще се проведе от 19.00 ч.  в зала „Арена Асарел“ изцяло с подкрепата на фондация „Проф.д-р Лъчезар Цоцорков“ и е по повод 74 години от рождението му. Оперетата „Българи от старо време“ е абсолютна национално-жанрова класика, рекордьор по брой постановки на всички музикални сцени в страната. Творбата е създадена от Асен Карастоянов през 1959 г. специално за трупата на театъра по едноименната повест на Любен Каравелов. Произведението е явление в българската класическа музика и е специално включена в репертоара по повод 100-годишнината на Музикалния театър.  Всички билети за постановката на 16 октомври 2019 г. са предварително закупени от фондация „Проф. Д-р Лъчезар Цоцорков“ и се даряват на панагюрската общественост, така че да се осигури свободен достъп до залата за жителите и гостите на града.", "date": "2019.10.16", "title": "Оперетата \"Българи от старо време\" ще бъде представена в Панагюрище"}
{"url": "http://www.focus-news.net/news/2019/10/16/2708886/ostava-v-sila-zabranata-za-preminavane-na-avtomobili-nad-12-tona-prez-prohoda-petrohan.html", "text": "Остава в сила забраната за преминаване на автомобили над 12 тона през прохода Петрохан, съобщиха за  Радио „Фокус“ – Видин  от Областно пътно управление – Видин. Движението по път III-1413 Грамада – Синаговци е ограничено за автомобили  над 12 т поради свлачище. Обходният маршрут е по път I-1 Дунавци – Срацимирово и по път III-141 Срацимирово-Грамада и обратно. Натоварен е трафикът по главен път Е-79. В посока от ГКПП „Дунав мост 2“ към София пътуват предимно тежкотоварни автомобили, като на места се образуват колони от 6-7 камиона. Най-натоварен е участъкът Видин – Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът не е интензивен и няма образувани опашки от чакащи автомобили. Във Видин трафикът е засилен на входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.10.16", "title": "Остава в сила забраната за преминаване на автомобили над 12 тона през прохода Петрохан"}
{"url": "http://www.focus-news.net/news/2019/10/16/2708885/euronews-nay-malko-chetirima-zadarzhani-sled-sblasatsi-mezhdu-demonstranti-separatisti-i-politsiyata-v-barselona.html", "text": "За втори пореден ден в Барселона имаше сблъсъци между испанската полиция и привърженици на каталунската независимост заради произнесените от испанския Върховен съд присъди на сепаратистките лидери, предава  Euronews . \r\nХиляди излязоха по улиците на главния град в Каталуния във вторник вечерта, за да покажат недоволството си от решението на съдебните власти. \r\nСнимки от ексцесиите в центъра на Барселона показват как силите за борба с безредиците се опитват да изтласкат протестиращите от площадите, докато пожарникари се опитват да загасят запалените кофи за боклук. \r\nОгради също бяха запалени до Ла Педрера, дело на известния каталунски архитект Антони Гауди и една от основните забележителности на града. \r\nМеждувременно най-малко четирима души бяха задържани близо до сграда на местната власт, след като полицаи се опитаха да изтласкат събралите се там демонстранти. \r\nГоворителят на сецесионисткото каталунско регионално правителство веднага осъди „полицейското насилие“, като посочи, че сепаратистите винаги са били мирни и че малка група разваля репутацията на движението. \r\n„Регионалното правителство осъжда всички насилствени действия, както винаги сме правили“, заяви говорителят на Меритсел Будо пред испанския национален телевизионен оператор TVE. \r\nВ изявление действащото испанско правителство осъди продължаващите протести в региона и изпрати насърчение към полицията. \r\n„Едно малцинство се опитва да наложи насилие по улиците на каталунските градове“, се казва в изявлението, без да се дават допълнителни подробности. \r\nЛидерът на Испанската Народна партия (НП) Пабло Касадо призова действащия премиер Педро Санчес да активира закон за националната сигурност и да поеме контрола над силите за сигурност на Каталуния, за да „гарантират сигурността и обществения ред“. \r\nНасилието във вторник вечерта последва подобни протести в града ден по-рано, които оставиха повече от дузина хора ранени и наложиха отмяната на сто полета от летището в Ел Прат, след като множество хора блокираха достъпа до терминала. \r\nПоследните вълнения в испанския регион Каталуния бяха предизвикани от произнасянето на присъдите на деветимата сепаратистки лидери, които ще бъдат лишени от свобода за периоди до 13 години, заради участието им в неуспешния опит за обявяване на независимост през 2017 година. \r\nВ изявление след присъдата в понеделник регионалният президент на Каталуния Ким Тора заяви, че присъдата е „обида за демокрацията“ и заяви, че местните жители ще реагират с „твърдост и добри обноски“. \r\n„Призоваваме за прекратяване на репресиите, за освобождаване на политическите затворници, изгнаниците да бъдат свободни да се върнат у дома, за амнистия, която трябва да бъде крайна точка за всички, които са претърпели репресии“, добави той. \r\nОриол Хункерас, който получи най-голяма присъда, заяви в интервю пред „Ройтерс“, че решението само ще увеличи движението за независимост на Каталуния. \r\n„Няма да спрем да мислим това, което мислим, идеалите не могат да бъдат изтрити чрез присъди“, каза той и добави, че нов плебисцит е „неизбежен“. \r\n \r\nПревод и редакция:", "date": "2019.10.16", "title": "Euronews: Най-малко четирима задържани след сблъсъци между демонстранти-сепаратисти и полицията в Барселона"}
{"url": "http://www.focus-news.net/news/2019/10/16/2708876/mestni-izbori-2019-zhiteli-na-kvartal-elenovo-za-poslednite-8-godini-blagoevgrad-se-prevarna-v-edin-ot-nay-krasivite-gradove-v-balgariya.html", "text": "Кандидат-кметът за трети мандат на Благоевград д-р Атанас Камбитов, издигнат от ПП ГЕРБ, се срещна с жители на квартал „Еленово“. Това съобщиха от пресцентъра на  предизборния щаб на д-р Камбитов . Сред акцентите на форума беше програмата за управление на града и малките населени места през следващите четири години. Присъстващите на срещата аплодираха намерението за изграждане на Индустриална зона в Благоевград, както и готовността за продължаване на  програмата за саниране, когато тя бъде отворена. Те благодариха на д-р Камбитов за положените усилия и реализираните обекти през последните години. \r\n„Благоевград наистина се превърна в един от най-красивите градове в цяла България. Асфалтираха се много  улици, направиха паркове,  кръгови кръстовища, санираха се блокове“, обобщиха жители на квартала.  Те изразиха увереност, че направените неща до момента ще бъдат надградени. \r\n„След саниране на блоковете цените на апартаментите при продажба се вдигнаха неколократно. Този човек не говори, а работи“, каза в допълнение Любомир Алексов. \r\nПо време на срещата бяха обсъдени и текущи проблеми, които кандидатът за кмет д-р Атанас Камбитов пое ангажимент да бъдат решени. \r\nСред присъстващите бяха народният представител Даниела Савеклиева, общински ръководите на ПП ГЕРБ Бисер Михайлов, кандидатите за общински съветници Кирил Илиев, Венцислав Хросинков,  д-р Огнян Чилев, Красимир Чакъров, д-р Калоян Калоянов, Миглена Вълкова, Кирил Георгиев, Елена Ташкова.", "date": "2019.10.16", "title": "Местни избори 2019: Жители на квартал „Еленово“:  За последните 8 години Благоевград се превърна в един от най-красивите градове в България"}
{"url": "http://www.focus-news.net/news/2019/10/16/2708891/dva-sluchaya-na-hemoragichna-treska-s-babrechen-sindrom-sa-registrirani-za-edna-sedmitsa-v-pazardzhishka-oblast.html", "text": "Два случая на хеморагична треска с бъбречен синдром са регистрирани за една седмица в Пазарджишка област, сочи справка в сайта на  Националния център по обществено здраве и анализи . Случаите са констатирани в периода от 7 – 13 октомври. През изминалата седмица са диагностицирани също по един заболял от варицела, дизентерия и гастроентерит, ентероколит. \r\nХеморагичната треска с бъбречен синдром, позната още като епидемична нефропатия, е остро вирусно, особено опасно заболяване, пренасяно от мишевидни гризачи, което протича с характерен токсиинфекциозен, хеморагичен и бъбречен синдром. Представлява една от клиничните форми на болест, предизвикана от вируса Hantaan. Заболяването се наблюдава в ендемични планински гористи райони, особено в планинските места за живеене, където често има струпване на много гризачи. Заболяват горски работници, животновъди, екскурзианти, берачи на билки и др.", "date": "2019.10.16", "title": "Два случая на хеморагична треска с бъбречен синдром са регистрирани за една седмица в Пазарджишка област"}
{"url": "http://www.focus-news.net/news/2019/10/16/2708894/15-godishno-momiche-e-postradalo-pri-katastrofa-vav-vratsa.html", "text": "15-годишно момиче е пострадало при катастрофа във Враца. Това съобщиха от  ОДМВР - Враца . Инцидентът е станал на 15 октомври 2019 г. около 14.30 часа на кръстовището на ул. „Околчица“ и ул. „Европа“ в града. Катастрофирали са лек автомобил „Мерцедес“ и лек автомобил „Опел Астра“. Ранена е 15-годишна пътничка от лекия автомобил „Мерцедес“. Причина за катастрофата е преминаване на червен сигнал на светофара от страна на водача на „Мерцедес“-а. Пробите за алкохол на двамата водачи са отрицателни.", "date": "2019.10.16", "title": "15-годишно момиче е пострадало при катастрофа във Враца"}
{"url": "http://www.focus-news.net/news/2019/10/16/2708893/v-pleven-shte-bade-predstaven-spektakalat-seryozha-e-mnogo-tap-ot-dmitriy-danailov.html", "text": "В Плевен ще бъде представен спектакълът \"Серьожа е много тъп\" от Дмитрий Данаилов. Това каза за  Радио \"Фокус\"  Васил Василев - директор на ДКТ \"Иван Радоев\" - Плевен. ,,Обновената камерна зала на Драматично-куклен театър „Иван Радоев“ – Плевен ще посрещне не само децата, но и техните родители. Днес и утре в 19.00 часа тук ще се състои премиерата на спектакъла „Серьожа е много тъп“ от Дмитрий Данилов\", каза Васил Василев.  Той  подчерта, че е  режисьор на постановката. ,,В ролите ще видим популярните вече  Антъни Пенев, Адриан Филипов, Иван-Александър Дойчев, Емил Николов и Йоана Кирчева. Това е една пиеса, която се занимава със съвременна проблематика, поднесена в смехотворна форма“, каза още Васил Василев.", "date": "2019.10.16", "title": "В Плевен ще бъде представен спектакълът \"Серьожа е много тъп\" от Дмитрий Данаилов"}
{"url": "http://www.focus-news.net/news/2019/10/16/2708892/politika-sarbiya-kosovskite-spetschasti-zadarzhaha-dvama-dushi-v-severna-mitrovitsa.html", "text": "Косовските спецчасти (РОСУ) са арестували рано сутринта в сряда двама сърби в северната част на град Косовска Митровица, пише електронното издание на белградския ежедневник  „Политика“ . \r\nКосовската полиция съобщи, че е провела акция във връзка с убийството на косовския сръбски политик Оливер Иванович. \r\n„Тази полицейска акция е извършена въз основа на заповед за издирване, издадена от Основния съд, Специален отдел, в резултат на което е арестуван заподозрян полицейски служител (РБ), включен в заповедта за издирване“, се казва в съобщението. \r\nТвърди се, че издирва друг заподозрян полицай. \r\n„По време на полицейската операция е задържан друг заподозрян, в когото е намерено оръжие. Операцията откри и иззе още две оръжия и боеприпаси“, се казва в изявлението. \r\nДиректорът на сръбската правителствена Канцелария за Косово и Метохия Марко Джурич потвърди акцията на РОСУ в северната част на Косово и заяви, че искат да арестуват началника на операциите на местните органи на реда Желко Божич и са отвели сина му Васил Божич в неизвестна посока. \r\nПо време на акцията езадържан и друг служител на КПС-север от района на Раде Басар. \r\nДжурич добави, че намерението е да се обвинят сърбите за убийството на Оливер Иванович. \r\nТази сутрин около 5,50 местно време в северната част на Косово нахлуха над 25 бронирани машини и джипове на РОСУ и около 100 членове на този специален отряд  \r\n \r\nПревод и редакция:", "date": "2019.10.16", "title": "„Политика“ (Сърбия): Косовските спецчасти задържаха двама души в Северна Митровица"}
{"url": "http://www.focus-news.net/news/2019/10/16/2708897/s-18-sm-se-e-povishilo-nivoto-na-reka-dunav-pri-novo-selo-za-izminaloto-denonoshtie.html", "text": "С 18 см се е повишило нивото на река Дунав при Ново село за изминалото денонощие. Водният стоеж там е 90 см, съобщиха от  Хидрометеорологична станция-Ново село . Край Лом водният стоеж е 142 см, като е отчетено повишение с 12 см. Нивото на реката при Оряхово е 24 см. Там е регистрирано повишение със 7 см.  \r\nТемпературата на водата край Ново село е 16.6, а при Оряхово - 18 градуса.", "date": "2019.10.16", "title": "С 18 см се е повишило нивото на река Дунав при Ново село за изминалото денонощие"}
{"url": "http://www.focus-news.net/news/2019/10/16/2708895/sport-rezultati-i-golmaystori-ot-evrokvalifikatsiite.html", "text": "Резултати и голмайстори от евроквалификациите: \r\n \r\nКвалификации за Евро 2020 - 8 кръг: \r\n \r\nГрупа \"D\": \r\n \r\nГибралтар - Грузия 2:3 \r\n \r\n0:1 Г. Хараишвили (10) \r\n \r\n0:2 Дж. Канкава (21) \r\n \r\n1:2 Л. Каскиаро (66) \r\n \r\n2:2 Р. Чиполина (74) \r\n \r\n2:3 Г. Квилитая (84) \r\n \r\n  \r\n \r\nШвейцария - Ейре 2:0 \r\n \r\n1:0 Х. Сеферович (16) \r\n \r\n2:0 Ш. Дъфи (90) авт.  \r\n \r\n  \r\n \r\nГрупа \"F\":   \r\n \r\nФарьорски острови - Малта 1:0 \r\n \r\n1:0 Р. Балдвинсон (71)  \r\n \r\n  \r\n \r\nРумъния - Норвегия 1:1 \r\n \r\n1:0 А. Митрица (62) \r\n \r\n1:1 А. Сьорлот (90)  \r\n \r\n  \r\n \r\nШвеция - Испания 1:1 \r\n \r\n1:0 М. Берг (50) \r\n \r\n1:1 Р. Морено (90) \r\n \r\n   \r\n \r\nГрупа \"G\":  \r\n \r\nИзраел - Латвия 3:1 \r\n \r\n1:0 М. Дабур (16) \r\n \r\n2:0 Е. Захави (26) \r\n \r\n2:1 В. Камес (40) \r\n \r\n3:1 М. Дабур (42) \r\n \r\n  \r\n \r\nГрупа \"J\": \r\n \r\nФинландия - Армения 3:0 \r\n \r\n1:0 Ф. Йенсен (31) \r\n \r\n2:0 Т. Пуки (61) \r\n \r\n3:0 Т. Пуки (88)  \r\n \r\n  \r\n \r\nГърция - Босна и Херцеговина 2:1 \r\n \r\n1:0 E. Павлидес (30) \r\n \r\n1:1 А. Гояк (35) \r\n \r\n2:1 А. Ковачевич (88) авт.  \r\n \r\n  \r\n \r\nЛихтенщайн - Италия 0:5 \r\n \r\n0:1 Ф. Бернардески (2) \r\n \r\n0:2 А. Белоти (70) \r\n \r\n0:3 А. Романьоли (77) \r\n \r\n0:4 С. Ел Шаарауи (82) \r\n \r\n0:5 А. Белоти (90)", "date": "2019.10.16", "title": "Спорт: Резултати и голмайстори от евроквалификациите"}
{"url": "http://www.focus-news.net/news/2019/10/16/2708899/lyubomir-kyuchukov-institut-za-ikonomika-i-mezhdunarodni-otnosheniya-v-evropeyskata-komisiya-shte-ima-komisar-po-razshiryavaneto-no-takova-nyama-da-ima.html", "text": "В Европейската комисия ще има комисар по разширяването, но такова няма да има. Това каза в сутрешния блок  „Добро утро, България“ на Радио „Фокус“  Любомир Кючуков, директор на Института за икономика и международни отношения. Той обясни, че Франция иска да се преосмисли цялостния подход на ЕС към разширяването и да се приеме нова методология за преговори. „Холандия плюс Дания, Швеция и в известна степен изненадващо и Испания проявяват скептицизъм по отношение готовността на страните за даване на дата. Основно това е свързано не е толкова със Северна Македония, колкото с Албания. Появяват се идеи и настоявания двете държави да бъдат приети по различно време“, допълни Кючуков.  \r\nТой каза още, че България, Гърция и Германия имат условия за присъединяването на двете държави. Той добави, че Финландия е предложила да бъде взето решение за даване на дата, но тя да бъде насрочена за първата половина на 2020г. Според него това ще позволи приемането на нова методология. \r\n \r\nЕлеонора ЧОЛАКОВА", "date": "2019.10.16", "title": "Любомир Кючуков, Институт за икономика и международни отношения: В Европейската комисия ще има комисар по разширяването, но такова няма да има"}
{"url": "http://www.focus-news.net/news/2019/10/16/2708896/api-do-1700-chasa-dvizhenieto-se-osashtestvyava-v-aktivnata-lenta-ot-km-21-do-km-23-i-ot-km-30-do-km-32-na-am-trakiya-v-posoka-sofiya-poradi-remont.html", "text": "До 17.00 часа днес движението се осъществява в активната лента в участъците от км 21 до км 23 и от км 30 до км 32 на АМ „Тракия“ в посока София поради ремонтни дейности на мантинелите. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват пътната сигнализация.", "date": "2019.10.16", "title": "АПИ: До 17.00 часа движението се осъществява в активната лента от км 21 до км 23 и от км 30 до км 32 на АМ „Тракия“ в посока София поради ремонт"}
{"url": "http://www.focus-news.net/news/2019/10/16/2708898/komediyata-kafeto-vi-g-n-ministarshte-bade-predstavena-v-pomorie-na-21-oktomvri.html", "text": "Народно читалище “Просвета 1888” Поморие и ДКТ “Васил Друмев” Шумен ще представят комедията “Кафето Ви, г-н Министър” от Хореа Гарбеа. Това съобщиха от пресцентъра на  Община Поморие . На 21 октомври 2019 г.  от 19.00 часа в залата на читалището. Режисьор е Лучиян Сабадос, а сценографията е на Георге Мосореску. Участват Никола Шопов (гост), Янислава Линкова, Александра Михайлова, Кристина Константинова, Димитър Мартинов, Валентин Ченков. \r\nЕдин министър от една политическа партия, „кацнал” на поста си след разиграните ходове на шахматната дъска; една секретарка с много лица и една жена шантажист, собственичка на бордей. Една политическа комедия, която е адресирана директно към всеки от нас, българи, румънци… Каква е връзката между тези три персонажи и какъв е краят на техните три невероятни истории, изпълнени с хумор и очакване? Билети се продават в Народно читалище “Просвета 1888”.", "date": "2019.10.16", "title": "Комедията “Кафето Ви, г-н Министър”ще бъде представена в Поморие на 21 октомври"}
{"url": "http://www.focus-news.net/news/2019/10/16/2708903/shest-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на шест села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от аварии са абонатите от населените места Беловица, Крислово, Войводиново, Първенец, Руен и Златосел. Очаква се нормалното водоподаване във Войводиново да бъде възстановено до 13.00 часа, в Крислово – до 17.00 часа, като за останалите села не е посочен краен срок за отстраняване на авариите. \r\nС нарушено водоподаване са и голяма част от жителите на град Сопот, както и абонатите от кв. „Момина баня“ в град Хисаря. Екипите на водоснабдителното дружество работят по отстраняването на аварии и в района на улиците „Страхил“, „Бистрица“, „Коматевско шосе“ и „Ела“ в Пловдив, също в района на Хлебозавода в пловдивския квартал „Тракия“. \r\nТони МИХАЙЛОВ", "date": "2019.10.16", "title": "Шест села в Пловдивска област са с нарушено водоподаване заради аварии"}
{"url": "http://www.focus-news.net/news/2019/10/16/2708902/motorist-e-s-opasnost-za-zhivota-sled-katastrofa-vav-veliko-tarnovo.html", "text": "Мотоциклетист е пострадал тежко при катастрофа в старата столица. Това съобщават от пресцентъра на  Областна дирекция на МВР – Велико Търново . Произшествието е станало вчера около 18.00 часа на кръстовище между улиците „Магистрална“ и „Мармарлийска“. По първоначална информация са се ударили мотоциклет, управляван от 31-годишен  мъж от секи Куцина и лек автомобил „Фолксваген Голф“, управляван от 58-годишен мъж от Исперих. В резултат на това е пострадал мотоциклетистът. Той е откаран и настанен за лечение във великотърновската болница с множество фрактури по цялото тяло с опасност за живота. Водачът на автомобила е изпробван за употреба на алкохол, пробата е отрицателна. На мотоциклетиста е взета кръвна проба за химичен анализ. Причините за произшествието са в процес на изясняване. По случая е започнато досъдебно производство.", "date": "2019.10.16", "title": "Моторист е с опасност за живота след катастрофа във Велико Търново"}
{"url": "http://www.focus-news.net/news/2019/10/16/2708900/osmi-festival-na-zhitenata-pitka-praznuvat-v-strazhitsa.html", "text": "Осми фестивал на житената питка празнуват в Стражица. Богатата програма, която включва пресъздаване на празнични и делнични обреди, кулинарно състезание и фолклорна надпревара, ще продължи през целия ден. Това съобщи за  Радио „Фокус“ – Велико Търново  Савка Стоева, директор на Дирекция „Култура и музейно дело“ в Община Стражица. В проявите ще се включат над 43 групи от региона и страната. Повече от половината от тях ще демонстрират различни обичаи, свързани с житената питка. Във фолклорната програма ще се съревновават 15 самодейни състава, а в кулинарната изложба – над 40 уникални ястия. Всички те ще бъдат оценявани от специално жури, съставено от служители на местната администрация. Празникът, по традиция, се чества ежегодно на 16 октомври – Международният ден на хляба и прехраната. \r\nНачалото на проявите ще бъде поставено в 10.30 часа, като всички те ще се случат на площада в центъра на Стражица.  Освен много забавления, организаторите обещават и вкусна почерпа за посетителите. \r\nЛуиза ТРАНЧЕВА", "date": "2019.10.16", "title": "Осми фестивал на житената питка празнуват в Стражица"}
{"url": "http://www.focus-news.net/news/2019/10/16/2708889/", "text": "Заместник-министърът на земеделието, храните и горите доц. д-р Янко Иванов ще присъства на Годишна национална конференция, посветена на „Достъпа до добра храна“. Това съобщиха от пресцентъра на  Министерство на земеделието, храните и горите . На нея ще бъдат дискутирани предизвикателства и добри практики в регулаторната рамка, производството, търговията и публичния образ на добрата храна. Инициативите “Достъп до добра храна“ през 2019 се провеждат под патронажа на Министерство на земеделието, храните и горите. Събитието ще се състои от 13:30 часа в зала „Триадица“ на „Гранд хотел София“ в София.", "date": "2019.10.16", "title": "Зам.-министър Янко Иванов ще присъства на Годишна национална конференция, посветена на „Достъпа до добра храна"}
{"url": "http://www.focus-news.net/news/2019/10/16/2708906/v-burgas-shte-se-provede-preskonferentsiya-vav-vrazka-s-provezhdaneto-na-traditsionnoto-rali-pista-burgas.html", "text": "В града ще се проведе пресконференция във връзка с  провеждането на традиционното рали „Писта Бургас“. Това съобщиха от пресцентъра на  Община Бургас . Събитието ще се състои на 18 октомври от 10.30 часа в зала „Петя Дубарова“ на Културен център „Морско Казино“.", "date": "2019.10.16", "title": "В Бургас ще се проведе пресконференция във връзка с  провеждането на традиционното рали „Писта Бургас“"}
{"url": "http://www.focus-news.net/news/2019/10/16/2708908/izvestniyat-litsevo-chelyusten-hirurg-dots-nikolay-yanev-oglavi-ekipa-na-otdelenieto-po-litsevo-chelyustna-hirurgiya-v-umbalsm-n-i-pirogov.html", "text": "От месец октомври списъкът с имена на всепризнати специалисти от различни области на медицината в УМБАЛСМ „Н. И. Пирогов“ се увеличи. Това съобщиха от пресцентъра на  лечебното заведение . Известният лицево-челюстен хирург доц. Николай Янев оглави екипа на Отделението по лицево-челюстна хирургия, което е част от Клиниката по неврохирургия. \r\nДоц. Янев идва в спешната университетска болница, за да доразвие лицво-челюстната и орална хирургия с големите, сложни по обем операции. Ставайки част от екипа на „Пирогов“ той ще подпомогне достъпа на българските пациенти до медицина от най-високо европейско ниво. Не бива да се пропуска и факта, че благодарение на него академизмът в „Пирогов“ ще бъде надграден. Доц. Николай Янев избра да се върне от Англия в България, за да се присъедини именно към университетската спешна болница и да оперира в Неврохирургията, заради възможностите на клиниката, които съперничат на възможностите на големите европейски болници, с които той е свикнал. Пироговската неврохирургична база, според светилото в областта на лицево-челюстната хирургия, позволява интрердисциплинарен подход и реализиране на големи, тежки операции и постоперативно лечение.   \r\nДоц. Янев придоби широка популярност в обществото преди 2 г. През август 2017 г., макар и част от екипа на друга болница към онзи момент, той извърши уникална операция за Югоизточна Европа с 3D принтиран индивидуален имплант. Подобни операции са съпътстваща част от оперативната му програма от години, но в Англия. Той е и сред малцината лекари, които извършват микро-съдови анастомози. Чрез тях възстановява кръвообръщението на лицето и трансплантира кожа, която да покрие дефектите след резекция на тумор. \r\nДоц. Николай Янев притежава двойно образование по Медицина (MD) и Стоматология (DMD), призната специалност по Лицево-челюстна хирургия (ЛЧХ) в България и по Орална и Лицево-челюстна хирургия (OMFS) във Великобритания, както и защитен докторат по Медицина (PhD). \r\nТой е Специалист Лицево-челюстен хирург в Royal Derby Hospital Великобритания, Доцент в Медицински Университет - Плевен. \r\nАктивната му работа в Англия го е усъвършенствала в областта на лицево-челюстната и онко хирургията. Там доц. Янев се занимава именно със спасяването на пациенти, които имат рак на лицето, използвайки най-съвременната технология на 3D принтирането. \r\nПрез 2017 г. БЛС го отличи като Лекар на годината.", "date": "2019.10.16", "title": "Известният лицево-челюстен хирург доц. Николай Янев оглави екипа на Отделението по лицево-челюстна хирургия в УМБАЛСМ „Н. И. Пирогов“"}
{"url": "http://www.focus-news.net/news/2019/10/16/2708907/gen-mayor-tsanko-stoykov-vvs-dnes-tarzhestvuvat-neslomimiyat-duh-i-gordiyat-poriv-kam-neobyatnoto-i-svetlinata.html", "text": "Днес тържествуват несломимият дух и гордият порив към необятното и светлината. Това каза началникът на ВВС ген.-майор Цанко Стойков по време на тържественото отбелязване на празника на авиацията в столицата, предаде репортер на  Агенция \"Фокус\" . \"Днес тържествуват несломимият дух и гордият порив към необятното и светлината, защото днес е празникът на авиацията и днес е празникът на авиацията и българските ВВС на България. Денят 16 октомври е повод за национална гордост\", заяви той. Ген. Стойков припомни, че за пръв път е използван самолетът за изпълнение на боен полет за въздушно разузнаване. Ген. Стойков подчерта, че през всичките години от Одринската епопея ВВС изпълняват дълга си към родното небе. \r\nДеница КИТАНОВА", "date": "2019.10.16", "title": "Ген.-майор Цанко Стойков, ВВС:  Днес тържествуват несломимият дух и гордият порив към необятното и светлината"}
{"url": "http://www.focus-news.net/news/2019/10/16/2708901/obshtina-sliven-dots-d-r-mariya-todorova-e-nositel-na-nagrada-milosardie-za-2019-g.html", "text": "Доц. д-р Мария Тодорова е носител на награда „Милосърдие“ за 2019 г. Това съобщиха от пресцентъра на  Община Сливен . \r\nОтличието се връчва от Община Сливен на изявена личност в областта на здравеопазването и социалната политика. Решението е на Обществената комисия за избор на носител на награда „Милосърдие” за мандат 2015-2019 година. \r\nДоц. д-р Мария Тодорова е добре позната на сливенската общественост като лекар и общественик. Заемала е ръководни позиции в здравеопазването в града – главен лекар на МБАЛ „Д-р Иван Селимински”, директор на Медицински колеж – Сливен. \r\nПаралелно с това доц. Тодорова работи активно в областта на история на медицината и заема ключови позиции в Съюза на учените в България (СУБ) – клон Сливен.  През последните години тя продължава своето активно участие в Сливенския клон на СУБ, като същевременно създаде напълно безвъзмездно две изключително важни книги – алманах на СУБ – клон Сливен и алманах на сливенските лекари. Освен това е изявен специалист с дългогодишен опит и висок професионализъм в областта на здравеопазването, социалната политика и науката в община Сливен. Нейната всеотдайност и доброта към хората я правят достоен носител на награда „Милосърдие”. \r\nНаграда „Милосърдие” се връчва на тържествена церемония, в навечерието на празника на Сливен – Димитровден.", "date": "2019.10.16", "title": "Община Сливен: Доц. д-р Мария Тодорова е носител на награда „Милосърдие“ за 2019 г."}
{"url": "http://www.focus-news.net/news/2019/10/16/2708904/pregled-na-osnovnite-temi-vav-varnenskiya-pechat.html", "text": "За поредна година Варна ще събере на едно място представители на най-големите световни компании. Технологичната конференция Innowave Summit 2019, коятo ще се проведе от 19 до 20 октомври в Двореца на културата и спорта се очертава като най-добрия форум на Балканите и в Югоизточна Европа и се очаква да бъде посетена от над 5000 собственици на различни видове бизнес, мениджъри и бизнес ръководители, както и стартъп компании, четем в днешния брой на  вестник „Черно море“ . Поканени са 75 лектори. „Конференцията е фокусирана основно върху цифровизацията на бизнеса и публичния сектор, каза главният организатор на събитието – Димитър Василев. Акцент тази година ще бъде поставен върху международните отношения между Румъния и България от една страна и между Великобритания и България от друга. Ще бъде дадена възможност на нашите компании да продават в глобален мащаб. Ще бъде обърнато внимание върху иновациите в областта на маркетинга, продажбите, електронната търговия и всички други сектори“, отбеляза Василев. \r\nПрез последните двайсетина години комарите не са били чак такъв проблем за Варна, с малко усилия можехме да предпазим гражданите от бурното развитие на популациите, но картината се промени коренно последните две години. Това каза Антоанета Тончева, директор на ОП „Дезинфекция, дезинсекция и дератизация“ , в студиото на сутрешния блок на  телевизия „Черно море“ –„ Утро в нашия град“ . Бум на летящите кръвосмучещи насекоми това лято отчетоха и здравните инспектори. \r\nИзготвят се енергийни одити за въвеждане на мерки за енергийна ефективност на шест общински лечебни заведения във Варна – ДКЦ 1 Св. Климентина“, ДКЦ 2 „Св. Иван Рилски“, ДКЦ 3 Варна, ДКЦ 5 „Св. Екатерина“, ДКЦ „Чайка“ и Специализираната АГ болница „Проф. д-р Димитър Стаматов“. Това съобщават от дирекция „Здравеопазване“ към община Варна.  Осигурени са средства в бюджета, а лечебните заведения вече имат сключени договори с външен изпълнител за изготвяне на енергиен одит.", "date": "2019.10.16", "title": "Преглед на основните теми във варненския печат"}
{"url": "http://www.focus-news.net/news/2019/10/16/2708909/s-podnasyane-na-ventsi-pred-pametnika-na-balgarskiya-letets-v-stolitsata-be-otbelyazan-praznikat-na-aviatsiyata.html", "text": "С поднасяне на венци пред Паметника на българския летец в столицата бе отбелязан празникът на авиацията и Военновъздушните сили на Република България, предаде репортер на  Агенция „Фокус“ . \r\nПред Паметника на българския летец държавният глава и върховен главнокомандващ Румен Радев прие почетния караул по случай празника. Той поздрави  гвардейците за празника, а те му отговориха с мощно „Ура“. \r\nСлед това президентът поднесе цветя и венци пред Паметника на българския летец. Освен него военнослужещите от ВВС почетоха  паметта на загиналите летци във военно и в мирно време с ритуал по поднасяне на венци и цветя пред Паметника на летеца. Там бе и началникът на ВВС ген.-майор Цанко Стойков, председателят на Комисията по отбрана ген. Константин Попов, зам.-министърът на отбраната. Цветя и венци бяха поднесени и от името на министър председателя Бойко Борисов, от парламентарните групи и други. \r\n \r\n Агенция \"Фокус\"  припомня:  \r\nПрез 1912 г. н  ад Одрин е извършен първият боен полет от нашата авиация от летците Радул Милков и Продан Таракчиев. \r\nПрез Балканската война се полагат основите на българските BBC. За нуждите на Българската армия са закупени 29 самолета, сформират се три аеропланни отделения към инженерните войски. Списъчният състав на летците наброява 26 души, които във войната срещу Турция извършват 70 бойни полета. \r\nДеница КИТАНОВА", "date": "2019.10.16", "title": "С поднасяне на венци пред Паметника на българския летец в столицата бе отбелязан празникът на авиацията"}
{"url": "http://www.focus-news.net/news/2019/10/16/2708912/poradi-avarii-bez-voda-sa-zhiveeshtite-na-dve-ulitsi-v-pazardzhik-i-v-selo-aleko-konstantinovo.html", "text": "Поради аварии без вода са живеещите на улиците „Райко Даскалов“ и „Цар Асен“ в Пазарджик и жителите на село Алеко Константиново, съобщиха от  ВиК-Пазарджик . Екипи на дружеството работят за отстраняването на проблемите. Очакваният час за възстановяване на нормалното водоподаване е 16.00.", "date": "2019.10.16", "title": "Поради аварии без вода са живеещите на две улици в Пазарджик и в село Алеко Константиново"}
{"url": "http://www.focus-news.net/news/2019/10/16/2708914/dvizhenieto-e-regulirano-v-edna-lenta-po-patya-milkovitsa-somovit-v-oblast-pleven-ot-km-196-do-km-206-zaradi-remont.html", "text": "Движението по път II-11 Милковица - Сомовит от км 196 до км 206 е регулирано в една лента до 25 октомври. Това съобщиха за  Радио „Фокус“  от Областно пътно управление – Плевен. Причината са ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Максималните температури ще бъдат между 25° и 28°. Движението по път II-52 Свищов – Никопол в участъка на Лозица – Никопол от км 84 до км 101 се осъществява в една лента на определени участъци поради частични ремонтни дейности на асфалтовата настилка. Срокът е до 18 октомври. Движението по път III-118 Гулянци – Долна Митрополия в участъка на Победа – Подем от км 8 до км 14 се осъществява в една лента поради ремонтни дейности с частично асфалтиране. Срокът е до 17 октомври. Движението в участъка Гривица – Славяново от км 65 до км 80 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е до 17 октомври. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.16", "title": "Движението е регулирано в една лента по пътя Милковица - Сомовит в област Плевен от км 196 до км 206 заради ремонт"}
{"url": "http://www.focus-news.net/news/2019/10/16/2708916/afp-makron-i-merkel-harmonizirat-pozitsiite-si-predi-sreshtata-na-varha.html", "text": "Президентът на Франция Еманюел Макрон и канцлерът на Германия Ангела Меркел ще проведат преговори в сряда за втори път тази седмица, за да хармонизират позициите си по въпроси, вариращи от Брекзит до Сирия, преди срещата на върха на ЕС в четвъртък и петък, информира  AFP . \r\nФренският лидер лидер влиза в днувневния форум в Брюксел, докато все още е под впечатлението от отхвърлената кандидатура на Париж за европейски комисар – Силви Гулар. \r\nТвърдото „Не“, което тя получи от евродепутатите заради подозрения в създаване на синекурни длъжности за свои парламентарни асистенти, бе възприето като удар по амбициите на Макрон да увеличи влиянието си в Брюксел. \r\nВ сряда френското и германското правителство ще проведат съвместна министерска среща в югозападния френски град Тулуза, за да обсъдят как да продължат напред с някои от европейските проекти, които Макрон подкрепя. \r\nСъветът на министрите е първият, след като двете държави подписаха договор през януари, като се ангажираха за широкообхватно сътрудничество в области като външната политика, отбраната и енергетиката. \r\nВъв видеокаст Меркел каза, че тя и Макрон искат да пристигнат в Брюксел с „общи позиции, доколкото това е възможно“. \r\nСлед вечеря с Меркел в Париж в неделя, Макрон предупреди, че Европа не може „да си позволи лукса на дребните кавги“, в „притеснително“ време за международния ред. \r\nПо-късно в сряда към тях ще се присъедини бъдещият председател на европейската комисия Урсула фон дер Лайен. \r\nВизитата на Фон дер Лайен – също втората й във Франция в рамките на една седмица – е част от дипломатическата кампания на Макрон, който прие и председателя на Европейския съвет Доналд Туск в Париж в понеделник. \r\nОчаква се френският лидер да използва министерската среща в Тулуза за да пресира Германия за по-близки връзки в сферата на отбраната и индустрията. Освен това е предвидено двамата лидери да посетят завода на „Еъбъс“ в града. \r\nПо думите на Меркел, двете правителства ще обсъдят плановете на Париж и Берлин за разработване на европейски боен танк и изтребител. \r\nИзточници от Елисейския дворец разкриха, че двете държави ще се опитат да изготвят общи правила за износа на оръжие – тема, която е причина за търкания между Германия и Франция, като Париж миналата година не пожела да се отзове на призива на Берлин за спиране на износа на оръжие в Саудитска Арабия заради убийството на журналиста Джамал Хашоги. \r\nМакрон и Меркел също се очаква да обсъдят състава на входящата Европейска комисия след отхвърлянето на Гулар както и унгарския и румънския кандидати. \r\nПомощник на френския държавен глава заяви във вторник, че Макрон няма да обявява нов кандидат, докато не е сигурен в подкрепата на грипите в Европейския парламент, които гласуваха срещу Гулар. \r\nОчаква се по време на преговорите в сряда в Тулуза и срещата на върха на ЕС в Брюксел да доминират темите за офанзивата на Турция в Северна Сирия и предварителния напредък, постигнат в преговорите между ЕС и Великобритания относно ревизирана сделка за Брекзит. \r\nЛидерите на ЕС осъдиха операцията на Турция срещу кюрдските формирования. Министърът на външните работи на Франция Жан-Ив льо Дриан заяви пред парламента във вторник, че решението на САЩ да изтеглят войските си от Северна Сирия е било „зелен флаг“ за провеждане на турска операция и подчерта нуждата от „европейски суверенитет“ и „европейска стратегическа автономия“. \r\nЗа разлика от тива за Брекзит в Париж витае дух на умерен оптимизъм, като съветник на Макрон дори приветства „позитивния моментум“ в преговорите за ново споразумение за излизането на Великобитания от ЕС. \r\nЗабележките представляват забележимо отклонение от тона на Париж, който многократно през последните седмици казва, че счита Брекзит без сделка на 31 октомври най-вероятния сценарий. \r\n \r\nПревод и редакция:", "date": "2019.10.16", "title": "AFP: Макрон и Меркел хармонизират позициите си преди срещата на върха"}
{"url": "http://www.focus-news.net/news/2019/10/16/2708863/pregled-na-osnovnite-temi-vav-velikotarnovskiya-pechat.html", "text": "„Масово фирми търсят работници за 560 лв.“ е заглавие от първа страница на областния всекидневник  „Янтра ДНЕС” .  Въпреки глада за кадри във всички сектори на икономиката, масово фирмите във В. Търново и региона търсят служители за минималната работна заплата, показа проверка на „Янтра ДНЕС“. Срещу 560 лв. месечно се търсят работници за шивашката, преработващата и хранително-вкусовата промишленост. „82 000 лв. ще струва идейният проект за Северен пътен възел „Трапезица“, пише още вестникът. 82 000 лв. без ДДС ще струва изготвянето на идейния проект за Северния пътен възел „Трапезица“. Предвидената сума включва изработването на ПУП – парцелен план/план за изменение на уличната регулация при 101 на пътя „Русе – Бяла – В. Търново“. „Съдят мъж, обрал пациент в болница“ е новина от криминалната хроника. На страница втора има и материал, който проследява повишението на цените на колбасите в региона. „Етърки разбиха с 12:0 „Дунав“ (Русе)“ е новина от спортните страници.  \r\n„Новият облик на търновската улица „Независимост“ впечатли премиера Борисов“ е заглавие от другия областен ежедневник  „Борба“ . Над 2000 растения от 20 различни вида, обгрижени от специални поливни системи, фасадни елементи от ковано желязо, енергоспестяващи  LED улични лампи с ретродизайн и контейнери, скрити в специални къщички, вече има по цялото протежение на главната улица към Стария град – „Независимост“. „Шефът на полицията в областния град напуска МВР, задържа се на поста три години“ е друга новина от днес. Началникът на най-голямото полицейско управление в областта напуска МВР и вече си е депозирал молбата до вътрешния министър, научи „Борба“. Главен инспектор Валентин Къндев се задържа на поста едва три години и няколко месеца. В днешното издание има материал и за горнооряховски хирург, който ще бъде награден за това, че е успял да оперира мъж под светлината на фенер. „23-годишен без книжка влуди полицията“ е новина от криминалната хроника. „Габриела Даракчиева със златен медал от международна проява в Бургас“ е заглавие от спортните страници.", "date": "2019.10.16", "title": "Преглед на основните теми във великотърновския печат"}
{"url": "http://www.focus-news.net/news/2019/10/16/2708911/sbornikat-ukrayna-i-balgariya-v-istoriyata-na-evropa-shte-bade-predstaven-v-doma-na-kulturata-v-plovdiv.html", "text": "Българо-украинският сборник „Украйна и България в историята на Европа“ ще бъде представен в Дома на културата „Борис Христов“ в Пловдив. Това съобщиха за  Радио „Фокус“ – Пловдив  от Историческия музей в града, който е един от организаторите на събитието. Представянето ще се състои от 10.30 часа на 18 октомври в малката зала на втория етаж на Дома на културата. Сборникът беше представен в Киев през месец юни и сега предстои това да се случи в Европейската столица на културата – Пловдив. Украинската делегация е водена от проф. Ирина Матяш, председател на Научното дружество за история на дипломацията и международните отношения в Киев. Българската делегация ще бъде водена от директора на Института за исторически изследвания при БАН – доц. Даниел Вачков. \r\nОрганизатори на събитието са Община Пловдив, Българска академия на науката, Регионален исторически музей – Пловдив, Регионален академичен център – Пловдив и Институт за исторически изследвания при БАН.", "date": "2019.10.16", "title": "Сборникът „Украйна и България в историята на Европа“ ще бъде представен в Дома на културата в Пловдив"}
{"url": "http://www.focus-news.net/news/2019/10/16/2708915/71-godishen-mazh-ot-blagoevgrad-e-stanal-zhertva-na-telefonna-izmama-s-blizo-38-000-lv.html", "text": "71-годишен мъж от Благоевград е станал жертва на телефонна измама с близо 38 000 лв. Това съобщиха от  ОДМВР - Благоевград . Сигналът за измамата е подаден на 15 октомври 2019 г. в РУ - Петрич. Съобщено е, че около 20.00 часа на 14 октомври 2019 г. чрез телефонно обаждане 71-годишен мъж от с. Марино поле, общ. Петрич, е въведен в заблуждение от лице, което се е представило за полицейски служител и му е поискал парична сума като съдействие за залавяне на телефонни измамници. На потърпевшия е нанесена щета на приблизителна стойност около 20 000 лв. и около 10 000 долара. По случая е образувано досъдебно производство. Работата продължава. \r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. При провеждането на полицейски операции няма утвърдена практика полицейските служители да искат лични парични средства и ценности от гражданите. \r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки, е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2019.10.16", "title": "71-годишен мъж от Благоевград е станал жертва на телефонна измама с близо 38 000 лв."}
{"url": "http://www.focus-news.net/news/2019/10/16/2708913/elizabet-pavlova-toplofikatsiya-sofiya-ima-palna-gotovnost-da-startira-noviya-otoplitelen-sezon.html", "text": "„Топлофикация София“ има пълна готовност да стартира новия отоплителен сезон. Това каза за предаването „Топлофикация на фокус“ на  Радио „Фокус“  говорителят на дружеството Елизабет Павлова. Към настоящия момент е пуснато отоплението на  18 детски градини, пет болници, няколко училища и посолства в столицата, по тяхна заявка. Нови цени на топлинната енергия не се очакват, припомни Павлова и призова клиентите на дружеството, които променят начина си на отопление да се обърнат към топлинния си счетоводител. „Това са важни неща, тъй като клиентите получават сметки на база на реалното отопление през изминалия сезон. Ако миналата година сте обитавали жилище, което няма да обитавате през настоящата  е добре да се свържете с топлинния си счетоводител и да подадете заявление, че жилището няма да бъде обитавано, за да не получавате сметки за отопление. Така ще се избегне неприятния момент с познатия цитат: „Аз не живея в това жилище, но получавам сметки за парно“. Това е въпрос на добра комуникация“, каза тя. Елизабет Павлова припомни, че отоплителния сезон е започнал още на 1-октомври. Съгласно нормативната уредба дружеството трябва да има готовност от тази дата до 30 април да предоставя на клиентите си отопление при необходимост или ако има три поредни дни с средна денонощна температура под 12 градуса и прогноза за трайно застудяване, обясни тя и уточни, че към този момент такава прогноза няма. Тя обясни, че към днешна дата не е заявено желание от жилищни сгради да им бъде включено отопление. Павлова  каза още, че заявлението за включване на отопление преди общото такова се прави процедура одобрена от няколко години.  \r\nЕва БРАНИМИРОВА", "date": "2019.10.16", "title": "Елизабет Павлова: „Топлофикация София“ има пълна готовност да стартира новия отоплителен сезон"}
{"url": "http://www.focus-news.net/news/2019/10/16/2708910/zadarzhaha-chetirima-dushi-za-huliganski-proyavi-po-vreme-na-macha-balgariya-angliya.html", "text": "Задържаха четирима души за хулигански прояви по време на мача България-Англия. Това съобщиха от пресцентъра на  МВР . В ход е операция на СДВР за установяване и вземане на отношение спрямо хора, извършили непристойни действия по време на футболната среща между националните отбори на България и Англия. До момента в полицията са задържани четирима души, чиято съпричастност към случилото се изяснява. През днешния ден продължава работата по установяване на други участници в инцидента. Събраните материали ще бъдат докладвани в прокуратурата.", "date": "2019.10.16", "title": "Задържаха четирима души за хулигански прояви по време на мача България-Англия"}
{"url": "http://www.focus-news.net/news/2019/10/16/2708917/zadarzhani-sa-mazh-i-zhena-za-razprostranenie-na-narkotitsi-v-rayona-na-uchilishte-v-dobrich.html", "text": "При провеждане на специализирана полицейска акция за противодействие на наркоразпространението са задържани 21-годишна жена и 25-годишен мъж от град Добрич. Те са известни на полицията. Това съобщиха  ОДМВР - Добрич . Двамата наркодилъри са установени в района на училище по ул. „Сан Стефано” в момент на разпространение на 2 грама амфетамин. При последвалата проверка в жената са установени 45 грама марихуана, 35 грама амфетамин и електронна везна. При последвалите процесуално следствени действия в жилището, обитавано от 25-годишния мъж, са установени сумата от 3 000 лева, реализирана от продажбата на наркотични вещества и други инкриминирани вещи. Двамата са привлечени в  качеството на обвиняеми. Жената е с наложена мярка „подписка”, а мъжа е с постановление за задържане за 72 часа, предстои вземане на мярка за неотклонение „задържане под стража”. Спецакцията е проведена във вечерните часове на 14 октомври. Работата по установяване и документиране на цялостната престъпна дейност на двамата задържани продължава.", "date": "2019.10.16", "title": "Задържани са мъж и жена за разпространение на наркотици в района на училище в Добрич"}
{"url": "http://www.focus-news.net/news/2019/10/16/2708919/81-godishen-mazh-e-blasnat-ot-lek-avtomobil-v-blagoevgrad.html", "text": "81-годишен мъж е блъснат от лек автомобил в Благоевград. Това съобщиха от  ОДМВР - Благоевград . Инцидентът е станал на 15 октомври 2019 г. около 10.10 часа на ул. „Пере Тошев“ в Благоевград. Лек автомобил „Фолксваген Поло“ с 26-годишен водач, движейки се на заден ход, блъска 81-годишен мъж от Благоевград, пресичащ пътното платно. В резултат на инцидента пострадалият е с контузия на дясното коляно и след извършен медицински преглед е освободен за домашно лечение. Пробата за наличие на алкохол в издишания въздух на водача на автомобила е отрицателна.", "date": "2019.10.16", "title": "81-годишен мъж е блъснат от лек автомобил в Благоевград"}
{"url": "http://www.focus-news.net/news/2019/10/16/2708918/uchenitsi-sa-bili-evakuirani-ot-uchilishte-v-targovishte-zaradi-problem.html", "text": "Ученици са били евакуирани от основно училище в Търговище заради проблем в хранилище на химическа лаборатория. Това съобщиха от  ОДМВР-Търговище . Сигналът за инцидента е получен тази сутрин в 8:33 часа. Получил се е пробив на сярна киселина от херметически затворена колба, в резултат на което са последвали разлив и задимяване. Своевременно на мястото са пристигнали екипи на пожарната и полицията. Хора от педагогическия персонал на училището са действали адекватно, като веднага след задействане на сигналната пожароизвестителна система са извели учениците в двора на училището. Екипът пожарникари и служител на общината бързо са изнесли киселината на безопасно място, обезопасили са района и са ликвидирали последиците от инцидента, като киселината е транспортирана до депо за съхранение на опасни вещества. Няма пострадали деца или техни преподаватели, не е съществувала опасност за тях. В 9:10 часа учебните занятия са били възобновени.", "date": "2019.10.16", "title": "Ученици са били евакуирани от училище в Търговище заради проблем в хранилище на химическа лаборатория"}
{"url": "http://www.focus-news.net/news/2019/10/16/2708920/etnografskiyat-muzey-etar-e-edinstvenata-balgarska-kulturna-institutsiya-koyato-uchastva-v-saveta-po-kultura-na-fondatsiya-mikelandzhelo-v-parizh.html", "text": "Директорът на музей „Етър” проф. д-р Светла Димитрова взе участие в първото заседание на Съвета по култура към Фондация за творчество и занаятчийство „Микеланджело”, съобщават за  Радио „Фокус“ –Велико Търново  от културната институция. Форумът, на който тя е единствен български представител, се провежда във френската столица Париж. В него участват специалисти от 30 държави. Целта е да се запознаят членовете с мисията на фондацията, нейната роля в съвременното общество, проектите, по които се работи и предприеманите за реализацията им действия. \r\nКато организация „Микеланджело” насърчава занаятчийството и подпомага неговото съхраняване в условията на ХХІ век. Съветът по култура е орган, в който е включен по един представител от държава, членуваща във фондацията. Изборът се прави от Борда на организацията за период от три години. Членовете на съвета са поръчители за избраните от фондацията занаятчии в тяхната страна, като гарантират, че те отговарят на критериите за високи постижения. Те също така са отговорни за идентифицирането и препоръчването на занаятчиите в своя регион. \r\nФондацията може да се обръща към Съвета по култура за мнения и препоръки във връзка със свои дейности и проекти. Съветът е призван да гарантира отличното качество в работата на занаятчиите, избрани за различните проекти на фондацията, по-специално „Ръководство за Homo Faber“. \r\nРени АТАНАСОВА", "date": "2019.10.16", "title": "Етнографският музей \"Етър\" е единствената българска културна институция, която участва в Съвета по култура на Фондация \"Микеланджело\" в Париж"}
{"url": "http://www.focus-news.net/news/2019/10/16/2708924/31-godishen-e-zadarzhan-za-otpraveni-zaplahi-za-ubiystvo-v-selo-disevitsa-v-oblast-pleven.html", "text": "31-годишен е задържан за отправени заплахи за убийство. Това съобщиха от   ОДМВР - Плевен  . Мъжът е влязъл с взлом в дома на 28-годишна жена от село Дисевица. Сигналът е подаден на 15 октомври в 00.15 часа във Второ РУ - Плевен от потърпевшата жена. Тя разказала, че 31-годишен разбил врата и прозорец и влязъл в къщата, където тя живее с трите си деца. Нападателят разхвърлял домашно имущество и покъщнина и отправил заплахи за убийство. 28-годишната успяла да избяга през прозорец и да се обади на тел. 112.  При инцидента няма пострадали. Местопроизшествието незабавно е посетено от полицейски служители. Извършен е оглед. Изяснено е, че 31-годишният е живял на семейни начала с потърпевшата. Той е установен в дома си в същото село и задържан за срок до 24 часа по Закона за МВР. Уведомен е дежурен прокурор при РП – Плевен. Образувано е досъдебно производство. Продължава работа разследващ полицай.", "date": "2019.10.16", "title": "31-годишен е задържан за отправени заплахи за убийство в село Дисевица в област Плевен"}
{"url": "http://www.focus-news.net/news/2019/10/16/2708923/prez-novata-uchebna-godina-narodno-chitalishte-yordan-yovkov-1870-g-v-dobrich-razkriva-shkoli-po-balgarski-ezik-i-literatura-i-po-matematika.html", "text": "През новата учебна година Народно читалище „Йордан Йовков - 1870 г.“ разкрива школи по български език и литература и по математика. Това съобщи Димитър Стефанов, експерт „Връзки с обществеността“ в читалището, предаде кореспондентът на  Радио „Фокус” – Варна . Работата в новите школи ще бъде съсредоточена върху подготовката на ученици за национално външно оценяване след 7-ми и 10-ти клас, както и за държавния зрелостен изпит по съответния предмет след 12-ти клас. В обучаващия екип са трима квалифицирани педагози с дългогодишен опит. Преподавателите по български език и литература са Атанаска Георгиева, която ще подготвя ученици за изпитите след 10-ти и 12-ти клас, и Гинка Димова, която ще работи със седмокласници. Преподавател по математика е Росица Фурнаджиева, която ще работи с деца от 5-ти до 12-ти клас. Високите резултати на завършилите школите ще бъдат гарантирани не само от качествата на преподавателите, но и от оптималния брой включени часове, съобразени с програмата на учениците в училище, посочи Димитър Стефанов. Той допълни, че  цените за този вид образователни услуги са конкурентни. Подробна информация за двете школи може да бъде дадена по телефона, както и на място в читалището.  \r\nЖулиета НИКОЛОВА", "date": "2019.10.16", "title": "През новата учебна година Народно читалище „Йордан Йовков - 1870 г.“ в Добрич разкрива школи по български език и литература и по математика"}
{"url": "http://www.focus-news.net/news/2019/10/16/2708921/prezidentat-rumen-radev-balgarskite-vvs-sa-nositel-na-gordostta-i-idealite-na-natsiyata-modernizatsiyata-im-ne-e-ednokraten-politicheski-akt.html", "text": "Българските ВВС са носител на гордостта и идеалите на нацията  - модернизацията им не е еднократен политически акт. Това каза президентът Румен Радев пред журналисти по повод Празника на авиацията, предаде репортер на  Агенция \"Фокус\" . \"Честит празник на всички бъгари, свързани с авиацията и на хората със сини пагони. От самото начало на своето възникване, през цялата си славна история българските ВВС винаги са били носител на гордостта и идеалите на нацията. Те са били символ на непреклонния дух на българина, на вечния негов стремеж към съвършенство и свобода. За това пожелавам на всички много здраве, много енергия и много сили да се справят с предизвикателствата по пътя на тяхната високоблагородна мисия. Очаквам много неща. Трансформацията, модернизацията на българските ВВС и изобщо на Въоръжените сили не е е еднократен политически акт. Той не се изчерпва с покупката на техника и въоържение. Това е сложен, многообхватен процес. Той изисква изключително компетентно ръководство. Очаквам правителството да осъзнае с какво всъщност се е заело и да изпълнява всички необходими действия, от които зависи една успешна модернизация\", заяви още президентът.  \r\nДеница КИТАНОВА", "date": "2019.10.16", "title": "Президентът Румен Радев: Българските ВВС са носител на гордостта и идеалите на нацията  - модернизацията им не е еднократен политически акт"}
{"url": "http://www.focus-news.net/news/2019/10/16/2708926/premierat-na-albaniya-kakvoto-i-da-e-reshenieto-na-es-slantseto-shte-izgree-otnovo.html", "text": "Албанският премиер Еди Рама публикува видео обръщение в социалните мрежи, в което говори за решението на Европейския съюз дали да се започнат присъединителни преговори с Албания, предава скопското електронно издание  „Република“ . \r\nРама заяви, че Германия, която е начело на страните, подкрепящи започването на разговори с балканските държави, е избрала по-различен път от повечето страни-членки. Министър-председателят предвиди отказ от страна на френския президент. \r\n„Германия постави някои условия, които са приемливи за нас, но неприемливи за Франция и тези две или три страни все още не са взели окончателно решение. Президентът на Франция излезе с позиция за дълбоко реформиране на Съюза. Еманюел Макрон не е готов да придвижи преговорите със Западните Балкани напред, преди това да направи реформи в Съюза. Тази позиция на Франция е концептуално несъвместима с консенсусното мнение на онези, които са „за“, но това не е против Албания, Македония, или Западните Балкани, като цяло“, обясни Рама. \r\nНакрая той констатира, че какъвто и да е изходът от срещата на върха на Съвета на Европа, „слънцето отново ще изгрее и денят ще бъде природно продължение на това историческо усилие за европейска държавност, за пътя към Европа, която искаме за нашите деца, не за Берлин, не за Брюксел, не за нас, а за Албания, албанците и следващите поколения“. \r\n \r\nПревод и редакция:", "date": "2019.10.16", "title": "Премиерът на Албания: Каквото и да е решението на ЕС, слънцето ще изгрее отново"}
{"url": "http://www.focus-news.net/news/2019/10/16/2708929/detsa-i-uchiteli-ot-buraskoto-osnovno-uchilishte-aleksandar-georgiev-kodzhakafaliyata-posetiha-evropeyskata-komisiya.html", "text": "Ученици и учители от ОУ „Александър Георгиев-Коджакафалията“ бяха специални гости в седалището на европарламента в столицата по покана на Европейската комисия. Визитата бе организирана във връзка с участието им в проекта на Министерството на здравеопазването „Посланици на здравето“, в който разработиха иновативна STEM методика за промотиране на здравословен начин на живот и физическа активност чрез приложение на нови технологии. Това съобщиха от пресцентъра на  Община Бургас . Визитата в представителството на ЕК в България включваше посещение на информационния център, презентация за възможностите, които предлагат различни европейски програми за обучение и обмен на младежи. От своя страна, възпитаниците на иновативното училище представиха своите проектни разработки и визията си за модерно образование. Учениците и техните ръководители посетиха и националния център по програма Eurodesk с цел проучване на възможностите за включване на училището в бъдещи европейски програми и проекти. Домакините от ЕК наградиха своите гости от Бургас с незабравимо приключение в детския интерактивен музей „Музейко“, което освен вълнуващи преживявания им подсказа и идеи за реализиране на училищни проекти – създаване на анимирани истории, с помощта на Minecraft Stop Motion.", "date": "2019.10.16", "title": "Деца и учители от бураското  основно училище „Александър Георгиев-Коджакафалията“  посетиха Европейската комисия"}
{"url": "http://www.focus-news.net/news/2019/10/16/2708922/vanshniyat-ministar-na-frantsiya-tryabva-da-pregovaryame-s-putin-za-situatsiyata-v-siriya.html", "text": "Западът и Франция трябва да започнат преговори за разрешаване на ситуацията в Източна Сирия с президента на Русия Владимир Путин. Това заяви в сряда френският министър на външните работи Жан-Ив льо Дриан в ефира на телевизионния канал BFM, предава  ТАСС . \r\n„Трябва да водим преговори с Путин, защото Русия и Франция имат общи интереси в тази (източната) част на Сирия“, заяви първият дипломат на Париж. \r\n \r\nПревод и редакция:", "date": "2019.10.16", "title": "Външният министър на Франция: Трябва да преговаряме с Путин за ситуацията в Сирия"}
{"url": "http://www.focus-news.net/news/2019/10/16/2708928/mestni-izbori-2019-v-pernik-shte-se-provede-obuchenie-na-obshtinskite-izbiratelni-komisii-za-predstoyashtite-mestni-izbori.html", "text": "На 17 октомври от 10.00 часа в зала „Панорама” ще се състои обучение от страна на ЦИК към общинските избирателни комисии (ОИК) във връзка с провеждането на изборите за общински съветници и кметове на 27 октомври 2019 г. Това съобщиха от пресцентъра на  Областна администрация - Перник . \r\nПредвидено е присъствието на представители на областната и общинските администрации, на „Информационно обслужване” АД, на ТЗ на „ГРАО”, на ОДМВР, на РДПБЗН, както и на всички ангажирани с изборния процес. \r\nОбучението ще бъде водено от г-н Георги Баханов от ЦИК.", "date": "2019.10.16", "title": "Местни избори 2019: В Перник ще се проведе обучение на общинските избирателни комисии за предстоящите местни избори"}
{"url": "http://www.focus-news.net/news/2019/10/16/2708930/gen-mayor-tsanko-stoykov-vvs-blagodarenie-na-vazhnite-darzhavni-resheniya-i-na-ministerstvo-na-otbranata-aviatsionnata-tehnika-poetapno-se-remontira-vliza-v-stroya-i-izpalnyavame-zadachite-uspeshno.html", "text": "Благодарение на важните държавни решения и на Министерство на отбраната авиационната техника поетапно се ремонтира, влиза в строя и  изпълняваме задачите успешно. Това каза началникът на ВВС ген. Цанко Стойков пред журналисти за състоянието на авиацията, предаде репортер на  Агенция \"Фокус\" .  \"Мисля, че е повод за оптимизъм особено на празника на ВВС има. Задачите, които са ни поставени ги изпълняваме. Договорите, които са сключени за авиационната техника е въпрос, който вълнува не само хората от ВВС, а е на вниманието на цялата държава\", каза ген.-майро Цанко Стойков. Той посочи, че следващата седмица идва екип от ВВС на САЩ, който ще работи съвместно с предтсавители на ВВС и на \"Граф Игнатиево\" и ще обсъждат критериите, изискванията и възможностите, както и схемата за обучението на летателния и инженерно-техническия състав. \"ПРез ноември месец очакваме втори екип, логистичен, отново от ВВС на САЩ, който ще дискутира с нас въпросите по инфраструктурата\"ы допълни още ген. Стойков. По отношеие на етапа на ремонт на СУ - 25, ген. Стойков припомн, че етапът на ремонт на СУ - 25 е в реално изпълнение договора и че те се очакват следващата година май месец.  \r\nДеница КИТАНОВА", "date": "2019.10.16", "title": "Ген.-майор Цанко Стойков, ВВС:  Благодарение на важните държавни решения и на Министерство на отбраната авиационната техника поетапно се ремонтира, влиза в строя и  изпълняваме задачите успешно"}
{"url": "http://www.focus-news.net/news/2019/10/16/2708933/mladata-izpalnitelka-elena-nigohosyan-ot-armeniya-shte-iznese-bezplaten-blagotvoritelen-kontsert-vav-varna.html", "text": "Младата изпълнителка Елена Нигохосян, с артистичното име Елена Ереван идва на 3 ноември във Варна за безплатен благотворителен концерт. Концертът ще се състои в Градската художествена галерия „Борис Георгиев“ от 18.00 часа. Той е част от Културния календар на Общоарменския благотворителен съюз „Парекордзаган“ – Варна, съобщават от  организацията . По традиция концертът ще е със специалното участие на симфоничният оркестър AGBU VARNA CHAMBER ORCHESTRA, под палката на маестро Левон Манукян. Елена Нигохосян е родена в Ереван през 1990 г., Елена заминава със своето семейство за Русия в ранно детство. От малка проявява артистични заложби и родителите й я насочват към престижното Музикално училище „Щедрин“, където учи китара. По време на образованието си талантливото момиче участва в множество концерти в руските провинции Тула и Калуга. След изключително успешно дипломиране Елена Нигохосян отново поема пътя към родната Армения. Там продължава образованието си в Музикалния колеж „Романос Меликян като едновременно с това дава уроци по китара. Елена участва дейно в културния живот на Колежа и след неговото завършване. В Армения Елена активно се занимава с множество благотворителни организации и събития, а нейният музикален талант, изразителността и убедителността на изпълнения й я правят лесно различим и запомнящ се на сцената артист. Самата Елена споделя, че на арменски предпочита да пее патриотични песни, защото харесва звученето им с китара. Убедена е, че патриотичните песни обединяват духовните сили на сънародниците й и затова не пропуска да ги изпълнява на всеки свой концерт. Певицата изпълнява своята музика толкова категорично на перфектен испански, френски и английски език, че се налага да приеме артистичното име Елена Ереван, за да подчертае безусловно арменския си произход. Нейният инструментален и вокален талант добавя дълбочина на някои от най-популярните световни хитове в музиката. Професионалната биография на младата изпълнителка разписват множество концерти в родината Армения, Германия, Франция, Бразилия, Австрия, Русия, Гърция, Украйна, Иран и Испания, където свири заедно с легендарните Джипси Кингс. През 2019-та година Елена Ераван е част от проекта за серия концерти в памет на Шарл Азнавур.", "date": "2019.10.16", "title": "Младата изпълнителка Елена Нигохосян от Армения ще изнесе безплатен благотворителен концерт във Варна"}
{"url": "http://www.focus-news.net/news/2019/10/16/2708931/ustanoviha-mazh-razprostranyaval-falshivi-shofyorski-knizhki-v-lom.html", "text": "Установиха мъж, разпространявал фалшиви шофьорски книжки в Лом. Това съобщиха от  ОДМВР-Монтана . На 15 октомври, около 10:40 часа след сигнал в група „Противодействие на икономическата престъпност” в полицията в Лом за използване и разпространение на неистински шофьорски книжки, на които е придаден вид, че са издадени от властите на Украйна или Молдова, е получена конкретна информация за местен жител, съпричастен към разпространението и най-вероятно към изготвянето на неистинските документи. При проведеното разследване е придобита информация, че 28-годишен местен жител разпространява фалшивите шофьорски книжки и участва в изготвянето им, като предварително заснема \"кандидати\" и срещу суми от 500 до 1000 лв. извършва доставка на неистинските документи. Извършено е претърсване, обиск и изземване в дома на мъжа, при които е намерено и иззето свидетелство за управление на МПС, издадено от Република Чехия. По случая е образувано досъдебно производство.", "date": "2019.10.16", "title": "Установиха мъж, разпространявал фалшиви шофьорски книжки в Лом"}
{"url": "http://www.focus-news.net/news/2019/10/16/2708927/prezidentat-rumen-radev-ne-tryabva-da-dopuskame-generalizatsiya-na-balgariya-kato-rasistka-darzhava.html", "text": "Не трябва да допускаме генерализация на България като расистка държава. Това каза президентът Румен Радев пред журналисти по повод обвиненията в расизъм на държавата, предаде репортер на  Агенция \"Фокус\" . \"Крайно неприятно е България, която спаси 50 хил. евреи, която не допусна нито един от тях да бъде изпратен в лагерите на смъртта, в най-ужасното за Европа време, да бъде олицетворявана с расизъм. Не трябва да допускаме генерализация на този проблем. Необходимо е държавата да приложи драконовски мерки по отношение на футболното хулиганство. Докато политици се изкушават да използват футболни агитки в протести и контрапротести, тези редициви ще продължават\", допълни още държавният глава.  \r\nПо повод вчерашния Съвет за сигурност за ситуацията в Сирия, държавният глава коментира: \"Първо представителите на службите за сигурност ни увериха ,че няма пряка заплаха за сигурността на страната. Трябва да признаем факта, че при внезапен масиран мигрантски натиск, България няма капацитета да се справи сама. За това и аз апелирам, че трябва да сме много активни и да използваме всички възможни лостове и механизми на ЕС. България има нужда от оперативен план за колективни действия на ЕС в случай на рязко нарастване на мигрантски натиск на нашата граница\", допълни още Радев. Според него трябва да е ясно коя държава, с какво участва.  \r\nВъв връзка с Джок Полфриймън, Радев заяви, че като президент няма да си позволи да коментира съдебно решение и призова никой да не се меси в работата на съдебния състав.  \r\nДеница КИТАНОВА", "date": "2019.10.16", "title": "Президентът Румен Радев: Не трябва да допускаме генерализация на България като расистка държава"}
{"url": "http://www.focus-news.net/news/2019/10/16/2708932/gen-konstantin-popov-optimizmat-e-prisasht-za-aviatsiyata-a-dnes-nadezhdata-stava-oshte-po-golyama.html", "text": "Оптимизмът е присъщ за авиацията. Това каза председателят на Комисията по отбрана и депутат от ГЕРБ ген. Константин Попов пред журналисти, предаде репортер на  Агенция \"Фокус\" .  \"Без оптимизъм, без надежда, без мечта - няма авиация. Хубаво е, че на този празник, както чухте от ген. Стойков, надеждата става все по-силна. Възстановявава се Военновъздушното училище. Закупува се съвременен нов тип боен самолет, възстановява се съществуващата техника. Човек може да види грейналите очи на хората в авиацията. Честит празник, да държат здраво и победи в небето\", каза още ген. Попов.  \r\nДеница КИТАНОВА", "date": "2019.10.16", "title": "Ген. Константин Попов: Оптимизмът е присъщ за авиацията, а днес надеждата става още по-голяма"}
{"url": "http://www.focus-news.net/news/2019/10/16/2708935/okolo-25-sa-smartnite-sluchai-na-zheni-zhertvi-na-domashno-nasilie-samo-za-edna-godina-v-balgariya.html", "text": "Около 25 са смъртните случаи на жени, жертви на домашно насилие само за една година в България. Това каза за  Радио „Фокус“ – Варна  Ралица Христова – президент на Зонта клуб – Варна. Тя посочи, че в последните години все по-често се говори за домашното насилие, но все още темата не е на дневен ред в обществото. По думите й една от целите на клуба е разгласяване на проблема и взимането на адекватни мерки преди да е станало прекалено късно. Друг сериозен проблем е това, че все още в страната има жени, които приемат шамарът или обидите, като нещо нормално, а не осъзнават, че реално са жертви на насилие. „Най-важното е, че когато е системен тормоз дали е у дома или на работното място, защото при мен като психолог идват и жени, които са жертви на емоционален тормоз в работата си, трябва да се вземат веднага мерки, защото след това се влиза в един порочен кръг, от който няма излизане“, категорична бе Ралица Христова. По този повод от неправителственото сдружение провеждат кампании и в училищата, за да могат младите момичета да разберат, че насилието има различни форми и нюанси и те не трябва да се примиряват с него. Според специалиста една от причините младите жени да не търсят помощ дълго време, след като са станали жертва на семеен тормоз се дължи на това, че те са виждали подобно отношение в домовете си и приемат насилието, като нещо нормално. „Културата и възпитанието са в основата, но също така и липсата на семеен модел играе сериозна роля при формирането на възгледите за това, кое е и кое не е нормално да се случва у дома. През пролетта правихме Балканска конференция и в рамките на събитието говорихме за малцинствата и ранните бракове. Оказва се, че тези момичета просто не знаят, че имат и други варианти в живота си, те не знаят, че могат да продължат в посока, която им харесва, а не която им определят. Незнанието е най-големият проблем, поне за мен“, добави Ралица Христова. Тя каза още, че е важно жените да търсят помощ от властите преди ситуацията в семейството да ескалира. Освен това е важно оказването на психологическа помощ на жените, защото много често те се завръщат при насилника си и отново влизат в порочен кръг на насилие и емоционален тормоз. \r\nДесислава ВАСИЛЕВА", "date": "2019.10.16", "title": "Около 25 са смъртните случаи на жени, жертви на домашно насилие само за една година в България"}
{"url": "http://www.focus-news.net/news/2019/10/16/2708934/obshtinska-firma-domashen-sotsialen-patronazh-v-pleven-e-s-novo-oborudvane-i-s-podobren-kapatsitet.html", "text": "Общинска фирма ,,Домашен социален патронаж“ в Плевен е с ново оборудване и с подобрен капацитет, предаде кореспондент на  Радио „Фокус“ . Управителят на предприятието Биляна Ралчева  подчерта, че е получено оборудване по проекта за подобряване на материалната база със средства от Фонд „Социална закрила”. ,,Оборудването включва четири професионални електрически печки на три нива и една професионална електрическа картофобелачка“, каза Биляна Ралчева. ,,През март 2018 г. капацитетът на услугата беше повишен от 300 на 400 потребители в гр. Плевен. Това наложи продължаване на процеса по обновяване и модернизиране материалната база на социалното заведение“, каза Биляна Ралчева. Тя подчерта, че с помощта на новите придобивки ще се подобри работата на персонала и ще се повиши и качеството на предоставяната храна. \r\nВиолета КРЪСТЕВА", "date": "2019.10.16", "title": "Общинска фирма ,,Домашен социален патронаж“ в Плевен е с ново оборудване и с подобрен капацитет"}
{"url": "http://www.focus-news.net/news/2019/10/16/2708938/rzi-gabrovo-s-preporaki-za-zdravoslovno-hranene-v-svetovniya-den-na-prehranata.html", "text": "12 препоръки за здравословен начин на живот публикува Регионалната здравна инспекция в Габрово в Световния ден на прехраната. Експертите от институцията припомнят за  Радио „Фокус“ – Велико Търново , че той се чества от 1945 година, когато е създадена Организацията по прехрана и земеделие /ФАО / към ООН. Нейната мисия е да работи за преодоляване на глада и недохранването на човечеството в Световен мащаб. България се включва в отбелязването на Деня през 2006 година. \r\nГлобалният глад продължава да нараства, показва нов доклад на ООН. Броят на гладните хора в световен мащаб през изминалата година е 821 милиона или по един на всеки девет души.  Над 150 милиона деца живеят в риск от недохранване. \r\nДруг сериозен проблем е нездравословното хранене. По този повод експертите обобщиха 12 препоръки, които трябва да спазваме, за да сме здрави: \r\nДа консумираме разнообразна и пълноценна храна в приятна атмосфера и без да бързаме. \r\nДа хапваме  ежедневно пълнозърнести продукти. \r\nВъв всекидневното ни меню трябва да са включени над 400 гр. зеленчуци и плодове, като за предпочитане е те да са сурови. \r\nДа наблягаме на млякото и млечните продукти с ниско съдържание на мазнини и сол, като всеки ден трябва да хапваме по 50 грама сирене и да пием чаша прясно или кисело мляко. \r\nДа консумираме повече риба, птиче месо и бобови храни. \r\nДа ограничим общо приема на мазнини, особено на животинските. \r\nДа избягваме, до колкото е възможно, приема на захар, сладкиши и газирани напитки. \r\nДа намалим консумацията на сол и солени храни. \r\nАко приемаме алкохолни напитки, да ги пием в ограничени количества. \r\nДа поддържаме здравословно тегло и да сме физически активни всеки ден. \r\nДа приемаме  ежедневно достатъчно вода /около литър и половина – два/. \r\n \r\nДа приготвяме и съхраняваме храната по начин осигуряващ нейната безопасност. \r\n \r\nЛуиза ТРАНЧЕВА", "date": "2019.10.16", "title": "РЗИ Габрово с препоръки за здравословно хранене в Световния ден на прехраната"}
{"url": "http://www.focus-news.net/news/2019/10/16/2708936/api-vremenno-dvizhenieto-v-tunel-vitinya-na-am-hemus-v-posoka-sofiya-tryabva-da-se-osashtestvyava-s-povisheno-vnimanie-poradi-avariral-avtobus.html", "text": "Временно движението в тунел „Витиня“ на АМ „Хемус“ в посока София трябва да се осъществява с повишено внимание поради аварирал автобус. Това съобщиха от пресцентъра на  Агенция „Пътна инфраструктура“ . Лентата към София е стеснена и трафикът се регулира от „Пътна полиция“.", "date": "2019.10.16", "title": "АПИ: Временно движението в тунел „Витиня“ на АМ „Хемус“ в посока София трябва да се осъществява с повишено внимание поради аварирал автобус"}
{"url": "http://www.focus-news.net/news/2019/10/16/2708939/", "text": "Излезе от печат алманах на дружеството на Плевенските писатели, предаде кореспондент на  Радио \"Фокус\" . Татяна Любенова, член на дружеството, посочи, че двете книжки за 2019 година, обединени в едно книжно тяло, предлагат на почитателите на литературата в Плевен проза, поезия, публицистика, литературна критика, хумор и произведения за деца, както и преводна поезия. \"В изданието са отбелязани юбилейните годишнини на много от плевенските културни институти и известни личности в областта на литературата и културата от Плевен: 105 години от рождението на Александър Муратов и Константин Георгиев; 100 години от рождението на Цветан Спасов; 150 години от създаването на първото голямо читалище в Плевен – \"Съгласие 1869\" 100 години театър в Плевен. Отбелязани са и юбилейните годишнини на много от другите плевенски читалища, 60-та годишнина на Северняшкия ансамбъл, 65-та годишнина на Регионалната библиотека \"Хр. Смирненски\", както и кръглите годишнини на редица плевенски личности – Никола Ракитин, Катя Попова, Тома Трифоновски и Сидония Атанасова“, каза Татяна Любенова. \"В рубриката \"Млади гласове\" са представени трима млади автори. По традиция в алманаха е направен обзор на литературната продукция от плевенски автори за 2018-2019 година. художник на броя е Страхил Найденов“, подчерта още Татяна Любенова.  \r\nВиолета КРЪСТЕВА", "date": "2019.10.16", "title": "Излезе от печат алманах на дружеството на Плевенските писатели"}
{"url": "http://www.focus-news.net/news/2019/10/16/2708940/zelena-iguana-e-svalena-ot-lipa-v-stara-zagora.html", "text": "Зелена игуана е свалена от липа в града. Това съобщиха от пресцентъра на  Общината . Сигналът на безплатния „горещ телефон“ на Община Стара Загора за почти еднометрова зелена игуана на висок клон, събра спасителен екип вчера следобед. Влечугото бе свалено от липа, намираща се на кръстовището на улиците „Васил Левски“ и „Пенчо Минев“ в града.  \r\nВ спасителната акция са участвали близо десет души, сред които директорът на Зоопарка доц. Радослав Михайлов, началникът на отдел „Административно и информационно обслужване“ на Община Стара Загора Боян Даскалов и доброволци.   \r\nС помощта на вишка животното е свалено, а след това откарано в старозагорската зоологическа градина, която има статут на Спасителен център. От думите на директора стана ясно, че игуаната е прегледана, нахранена и вече е сред себеподобни, на сигурно място.  \r\nПри закупуване на подобен вид екзотични любимци от техните стопани се изисква регистрация, припомниха от Общината. До този момент няма информация за изгубено влечуго от този вид в Стара Загора.", "date": "2019.10.16", "title": "Зелена игуана е свалена от липа в Стара Загора"}
{"url": "http://www.focus-news.net/news/2019/10/16/2708941/svetovniyat-den-bez-osteoporoza-se-otbelyazva-v-kyustendil.html", "text": "Световният ден без остеопороза се отбелязва в Кюстендил, предаде репортер на  Радио „Фокус” – Кюстендил . Събитието преминава под формата на измерване на костната плътност на всички желаещи. Представят се и презентации за профилактика на заболяването при мъже и жени. Предоставят се и информационни материали и тестове за определяне на личния риск.  \r\nЗа първи път акцентът на Световния ден без остеопороза е насочен не само към рисковите групи, здравните специалисти и административните звена в здравеопазването, но най-вече към широката общественост. Посланието е просто: за да преодолеем заболяването, което в миналото е съпътствало предимно възрастните хора, а днес вследствие на съвременния начин на живот се разпространява с размерите на епидемия, засягаща все по-млада популация, трябва да го познаваме. За целта Международната фондация по остеопороза е разработила компактно ръководство „Това е остеопорозата!“, което занапред ще служи като ориентир какви мерки трябва да се предприемат от ранна възраст до старини. \r\nВенцеслав ИЛЧЕВ", "date": "2019.10.16", "title": "Световният ден без остеопороза се отбелязва в Кюстендил"}
{"url": "http://www.focus-news.net/news/2019/10/16/2708925/prezidentat-rumen-radev-futbolat-e-ogledalo-na-sastoyanieto-na-darzhavata.html", "text": "Футболът е огледало на състоянието на държавата. Това каза президентът Румен Радев пред журналисти по повод напрежението и оставките в БФС, предаде репортер на  Агенция \"Фокус\" . \"Не трябва според мен да съдим за футбола като някакво единично дело и явление в държавата. Футболът е огледало на състоянието на държавата. Каквото ни управлението на държавата, такова управлението на българския футбол. Вчерашните действия са блестящо доказателство за това. Не искам в никакъв случай да се превръщам в адвокат на президента на БФС, най-малкото заради липса на характер на терен и заради самата игра. За мен е безпрецедентно държавата да се намесва по груб и недопустим начин в една абсолютно независима от държавата Федерация\", допълни още Радев. Според него това е станало практика за много други институции. \"Освен това мисля, че със самите призиви и обяснения, че тази оставка се иска заради расистки изстъпления управляващите се саморазобличиха. Нито една организация не носи отговорност за поведението си на феновете\", допълни още държавният глава. Според него нито една федерация не може да изземе органите на реда и държавата. \"Искането за оставка по този повод е паническо бягство от отговорност на хората, които по закон я носят\", допълни още държавният глава.   \r\nДеница КИТАНОВА", "date": "2019.10.16", "title": "Президентът Румен Радев: Футболът е огледало на състоянието на държавата"}
{"url": "http://www.focus-news.net/news/2019/10/16/2708944/obuchenie-za-kiberskauti-se-provede-v-uchilishteto-v-selo-dolno-osenovo-v-obshtina-simitli.html", "text": "В рамките на два дни в училището в село Долно Осеново се проведе обучение за киберскаути. Това съобщиха за  Радио „Фокус“ – Пирин  от учебното заведение. Учениците от шести клас, заедно с тяхната класна ръководителка Екатерина Бамбова  се запознаха с опасностите в киберпространството и как да се пазят от тях. През 2015 година Националният център за безопасен интернет при Фондация „Приложни изследвания и комуникация“ стартира обучителната програма „Киберскаут“, която използва метода „връстници обучават връстници“ за ефективно популяризиране на основните рискове в интернет пространството и съответните начини за справяне с тях сред ученици от цялата страна. За тази цел, ученици из цяла България преминават през двудневни обучения за онлайн безопасност и предават натрупаните знания на свои връстници в ролята си на киберскаути. С финансовата подкрепа на Теленор България и организационното съдействие на Министерството на вътрешните работи, от началото на програмата до края на 2018 година са обучени над 1000 киберскаута от близо 50 населени места в страната. \r\nС различни дейности и инициативи обучените киберскаути ще предадат своите знания и умения на още техни връстници. Подобно обучение се провежда за пръв път в на територията на община Симитли. \r\nЛивия НИНОВА", "date": "2019.10.16", "title": "Обучение за киберскаути се проведе в училището в село Долно Осеново в община Симитли"}
{"url": "http://www.focus-news.net/news/2019/10/16/2708945/po-iskane-na-rayonna-prokuratura-svilengrad-48-godishna-zhena-beshe-ostavena-v-aresta-za-izmama-za-blizo-507-000-lv.html", "text": "По искане на Районна прокуратура - Свиленград 48-годишна жена беше оставена в ареста за измама за близо 507 000 лв. Това съобщиха от пресцентъра на  Апелативна прокуратура - Пловдив . Районната прокуратура привлече като обвиняема Л.Б., на 48 г., за това, че в условията на продължавано престъпление, за периода от 7 декември 2015 г. до 04 декември 2017 г. в Свиленград е заблудила жена и с това ѝ причинила имотна вреда в размер на 506 914.60 лева, като измамата е в особено големи размери и представлява особено тежък случай. \r\nДо момента е установено, че за горепосочения период обвиняемата Л. Б. обещавала на пострадалата жена, че може да посредничи при закупуването на атрактивни земеделски земи в района на община Свиленград. Първоначално твърдяла, че ще ги вписва на нейно име, а след това ще ги прехвърля на пострадалата. Така Л.Б. получила по банковите си сметки различни парични суми от пострадалата, всичко в общ размер на 506  914.60 лева, но не е закупувала с тях земеделски площи. Пострадалата е подала сигнал в полицията и е образувано досъдебно производство. До момента Л.Б. е била осъждана за измами.  \r\nПо искане на Районна прокуратура - Свиленград съдът е взел мярка за неотклонение „Задържане под стража“ спрямо Л.Б. За воденото досъдебно производство е уведомена Комисията за противодействия на корупцията и отнемане на незаконно придобито имущество. До момента парите не са възстановени.", "date": "2019.10.16", "title": "По искане на Районна прокуратура - Свиленград 48-годишна жена беше оставена в ареста за измама за близо 507 000 лв."}
{"url": "http://www.focus-news.net/news/2019/10/16/2708946/vazstanoveno-e-dvizhenieto-v-tunel-vitinya-na-avtomagistrala-hemus.html", "text": "Възстановено е движението в тунел \"Витиня\" на АМ \"Хемус\" в посока София. Това съобщиха от пресцентъра на Агенция \"Пътна инфраструктура\".", "date": "2019.10.16", "title": "Възстановено е движението в тунел \"Витиня\" на автомагистрала \"Хемус\""}
{"url": "http://www.focus-news.net/news/2019/10/16/2708947/40-kg-otpadatsi-sa-predali-grazhdanite-v-stara-zagora-v-ramkite-na-kampaniyata-za-sabirane-na-opasni-otpadatsi-ot-domakinstvata.html", "text": "И тази година гражданите са проявили висока активност и отговорно отношение по време на проведената годишна кампания за събиране на опасни отпадъци от домакинствата, сочат данните на администрацията. Това съобщиха от пресцентъра на  Общината . По време на двете кампании – пролетната, на 27 и 28 май, и есенната, на 14 и 15 октомври, в мобилните събирателни пунктове, разположени в парк „Зелен клин“ и парк „Артилерийски“ в  Стара Загора бяха предадени близо 140 кг опасни битови отпадъци.  \r\nСъбрани са за обезвреждане остатъци от лакове и бояджийски материали, разтворители, киселини и основи, лекарства с изтекъл срок на годност и други.  \r\nСистемата за разделно събиране на опасни отпадъци от домакинствата ще продължи да функционира и през следващите години. Мобилни събирателни пунктове ще се организират два пъти годишно, с продължителност най-малко от два дни. Датите и мястото за разполагане на мобилните събирателни пунктове се определят в срок до 31 януари на съответната година. \r\nИзвън периодите на провеждане на кампаниите с мобилни събирателни пунктове, гражданите могат да предават опасни битови отпадъци в Центъра за рециклиране на обект „Регионален център за управление на отпадъците – Стара Загора“, в землището на село Ракитница. За приемане на отпадъците не се заплаща такса. Работно време на обект „Регионален център за управление на отпадъците – Стара Загора“, всеки ден от 8:00 до 19:00 часа.  \r\nВ Центъра за рециклиране опасните битови отпадъци се съхраняват временно в специализирани контейнери, при условия гарантиращи безопасността за здравето на хората и околната среда, след което се предават на лицензирани фирми за тяхното крайно обезвреждане.", "date": "2019.10.16", "title": "40 кг отпадъци са предали гражданите в Стара Загора в рамките на кампанията за събиране на опасни отпадъци от домакинствата"}
{"url": "http://www.focus-news.net/news/2019/10/16/2708948/proekt-utrinna-prikazka-za-adaptatsiya-na-detsata-zapochva-v-detska-gradina-snezhanka-v-pleven.html", "text": "В  детска градина „Снежанка“  Плевен  започва проект „Утринна приказка“, предаде кореспондент на  Радио „Фокус“ . Директорката Гергана Кръстева уточни, че това е  един проект, свързан с успешната адаптация на децата от първа възрастова група в детската градина. ,,Всеки ден от 9.00 до 9.15 часа по предварително направен график, представители на семейната общност - мама, татко, баба, дядо, кака, батко, ще влизат при децата в ролята на разказвачи. Те ще бъдат равностоен партньор в поддържането на емоционално състояние на всяко дете в първа група“, посочи още Гергана Кръстева. ,,Вече проведохме първите занимания и децата откликнаха с аплодисменти\", подчерта още Гергана Кръстева.", "date": "2019.10.16", "title": "Проект \"Утринна приказка\" за адаптация на децата започва в детска градина \"Снежанка\" в Плевен"}
{"url": "http://www.focus-news.net/news/2019/10/16/2708949/priklyuchva-remontat-na-patya-balchik-tuzlata-v-oblast-dobrich.html", "text": "Приключва ремонтът на пътя Балчик - Тузлата предаде кореспондент на  Радио „Фокус” – Варна . Положен е асфалт от отклонението на главния път за Каварна до Рехабилитационната болница. В момента се изграждат канавки и маркировка. В ход е ремонт и на панорамния път в участъка на улица „Стара планина“ в Балчик. Предстои асфалтиране на новоизградените улици „Рила“, „Стефан Караджа“, „Константин Иречек“ и „Теменуга“. \r\nЖулиета НИКОЛОВА", "date": "2019.10.16", "title": "Приключва ремонтът на пътя Балчик – Тузлата в област Добрич"}
{"url": "http://www.focus-news.net/news/2019/10/16/2708942/ministar-krasimir-karakachanov-ako-nyama-da-se-razberem-po-vaprosa-za-gotse-delchev-severna-makedoniya-v-antreto-na-es.html", "text": "Ако няма да се разберем по въпроса за Гоце Делчев, Северна Македония – в антрето на ЕС и ще чакат. Това каза пред журналисти в Министерски съвет вицепремиерът и министър на отбраната Красимир Каракачанов,  предаде репортер на  Агенция „Фокус“ . Той отново припомни позицията си, че никога няма да се съгласи на компромис с българската история. „Няма да го направя в името на това да ходят скопските политици, да ми се кипрят в Брюксел и да ми се правят на европейски политици“, посочи Каракачанов.  \r\nТеодора ПАВЛОВА", "date": "2019.10.16", "title": "Министър Красимир Каракачанов: Ако няма да се разберем по въпроса за Гоце Делчев, Северна Македония – в антрето на ЕС"}
{"url": "http://www.focus-news.net/news/2019/10/16/2708951/zadarzhan-e-50-godishen-mazh-ot-varna-upravlyaval-motoped-s-329-promila-alkohol.html", "text": "Задържан е 50-годишен мъж от Варна,  управлявал мотопед  с 3,29 промила алкохол в издишания въздух. Това съобщиха от пресцентъра на  ОДМВР – Варна . На 15 октомври  около 14:10 часа в района на с. Генерал Кантарджиево при извършване на полицейска проверка на мотопед „Ямаха“ с водач Й.Н. (50 г.), местен жител, е установено, че същият управлява МПС след употреба на алкохол с концентрация от 3,29 промила в издишания въздух. Освен това е установено, че на МПС е поставена регистрационна табела, която е издадена за друг автомобил. По случая е образувано бързо полицейско производство, материалите са докладвани в Районна прокуратура – Варна. Мъжът е задържан за срок до 24 часа.", "date": "2019.10.16", "title": "Задържан е 50-годишен мъж от Варна,  управлявал мотопед  с 3,29 промила алкохол"}
{"url": "http://www.focus-news.net/news/2019/10/16/2708937/ministarat-na-otbranata-na-gartsiya-neshto-se-sluchva-okolo-operatsiyata-na-turtsiya-v-siriya-no-atina-ochakvashe-poveche.html", "text": "„Изглежда нещо се случва“ в международната общност в отговр на турската военна операция в Сирия и незаконните й действия в изключителната икономическа зона (ИИЗ) на Кипър, заяви министърът на отбраната на Гърция Никос Панайотопулос в интервю пред Real FM, предава гръцката държавна агенция  АНА-МПА . \r\n„Европа реши да предприеме мерки срещу поведението на (президентът на Турция Реджеп Таийп) Ердоган. Оръжейното ембарго няма да спре инвазията на Турция в Сирия, но ще я накара да разбере, че това поведение има последствия. Заедно със санкциите, наложени от САЩ, изглежда, че нещо се случва в международната общност“, заяви министърът. \r\nТой отбеляза, че „Реакцията на Европа не беше каквото очаквахме, тя е бавна и колеблива“, като добави, че „от страна на Европа имаше заплахи, но те не се превърнаха в действия. Сега обаче нещо се случва. Турция действа уповавайки се на военната си мощ. Трябва да има граници“. \r\nЩо се касае до възможността Турция да поиска помощта на НАТО, ако Сирия се намеси в операцията, Панайотопулос предупреди, че „това ще усложни ситуацията в региона“. \r\nМинистърът обяви, че Гърция ще започне процес по замяна на флотилията си от F-16 с изтребители от 5-то поколение F-35. „Изключването на Турция, след като купи ракети от Русия, е благоприятно събитие, но остават много стъпки преди Гърция да може да придобие самолетите“, потвърди той, като добави, че „Гърция, може би, ще успее да заеме мястото на Турция. Това е възможност, която се обсъжда“. \r\n \r\nПревод и редакция:", "date": "2019.10.16", "title": "Министърът на отбраната на Гърция: „Нещо се случва“ около операцията на Турция в Сирия, но Атина очакваше повече"}
{"url": "http://www.focus-news.net/news/2019/10/16/2708943/zeri-kosovo-ramush-haradinay-se-otkaza-ot-deputatskoto-si-myasto.html", "text": "Косовският премиер в оставка Рамуш Харадинай обяви във „Фейсбук“, че няма да бъде депутат в новия състав на косовския парламент, предава прищинския ежедневник  Zeri . \r\nТой е заявил, че мястото му ще бъде заето от негов колега, но ще продължи да бъде лидер на „Алианса за бъдещето на Косово“ (ААК), който, по неговите думи, има нужда от реформи. \r\n„Оставям мястото си в парламента на колегите, но ще продължа да държа вратите на „Алианса“ отворени за нужната реформа, която бе поискана от народа“, написа освен другото Харадинай. \r\nОглавяваният от него ААК и Социалдемократическата партия (СДП), които се явиха заедно на предсрочните избори на 6 октомври, получиха 11,57% от гласовете и останаха на четвърто място след Движение „Самоопределение“, Демократическата лига на Косово (ЛДК) и Демократическата партия на Косово (ПДК). \r\n \r\nПревод и редакция:", "date": "2019.10.16", "title": "Zeri (Косово): Рамуш Харадинай се отказа от депутатското си място"}
{"url": "http://www.focus-news.net/news/2019/10/16/2708953/lyubomir-kyuchukov-direktor-na-iimo-novata-bezhanska-valna-ot-siriya-nyama-da-tragne-kam-evropa.html", "text": "Новата бежанска вълна от Сирия няма да тръгне към Европа. Това каза в сутрешния блок  „Добро утро, България“ на Радио „Фокус“  Любомир Кючуков, директор на Института за икономика и международни отношения. Той обясни, че създаването на общ европейски план за действие е нужен, защото бежанската криза не може да бъде решена от една единствена държава. По думите му България е заинтересована от това, защото страните по външните граници понасят основната тежест.„ЕС през последните години регулира, до колкото е възможно, този поток и той да бъде въведен в рамките на международното право. Проблемът не може да бъде решен само с тези мерки, защото причината за бежанския поток е войната, причината за миграцията е бедността и докато тези причини съществуват на място те ще генерират този поток“, добави Кючуков. \r\nТой каза още, че бежанците, живеещи в северната част на Сирия, напускат териториите, но не отиват към Турция, а се изтеглят към вътрешността на региона.  \r\nЕлеонора ЧОЛАКОВА", "date": "2019.10.16", "title": "Любомир Кючуков, директор на ИИМО: Новата бежанска вълна от Сирия няма да тръгне към Европа"}
{"url": "http://www.focus-news.net/news/2019/10/16/2708954/mazh-i-zhena-sa-postradali-sled-kato-avtomobil-se-blasnal-v-stena-v-selo-lyuben-karavelovo-v-oblast-varna.html", "text": "67-годишен мъж и жена са с наранявания, след като лек автомобил се е блъснал в стена в село Любен Каравелово в област Варна. Това съобщиха от пресцентъра на  Областната дирекция на МВР . Инцидентът е станал вчера около 16.00 часа на 15 октомври. 67-годишният водач на превозното средство е загубил контрол над автомобила. Вследствие на инцидента мъжът и неговата спътница са получили контузни наранявания, прегледани са и освободени за домашно лечение, без опасност за живота. Причините за катастрофата са в процес на изясняване.", "date": "2019.10.16", "title": "Мъж и жена са пострадали, след като автомобил се блъснал в стена в село Любен Каравелово в област Варна"}
{"url": "http://www.focus-news.net/news/2019/10/16/2708957/chitalishtata-v-burgas-shte-predstavyat-savremennite-izkustva-za-detsa-na-19-oktomvri.html", "text": "Музика, литература, театър и арт работилници ще предложат на своите почитатели бургаските читалища в навечерието на Деня на народните будители. На 19 октомври, от 10.30 часа, в Експоцентър „Флора“ читалищата ще представят пред публика своята дейност под формата на фестивал – ревю. Това съобщиха от пресцентъра на  Община Бургас . Първото издание на инициативата през 2018 година даде индикации, че тя ще се превърне в значимо събитие. Фестивалът тази година събира представители на 16 читалища от община Бургас и затвърждава този статут.  \r\nФокусът на фестивала ще е върху съвременните изкуства за деца. Читалищата,  които ще се включат, са: Народно читалище (НЧ) „Асен Златаров 1940“, НЧ „Изгрев 1909“, НЧ „Любен Каравелов 1940“, НЧ „Паисий Хилендарски 1928“, НЧ „Пенчо Славейков 1983“ НЧ „Пробуда 1880“, НЧ „Св. Св. Кирил и Методий 1985“, НЧ „Фар 1946“, НЧ „Христо Ботев 1937“, НЧ „Ангел Димитров 1929“ – кв. „Сарафово“, НЧ „Антон Страшимиров 1980“ – кв. „Черно море“,  НЧ „Възраждане 1927“ – кв. „Рудник“, НЧ „Обнова 1923“ – кв. „Ветрен“, НЧ „Просвета 1927“ – кв. „Долно Езерово“,  НЧ „Христо Ботев 1928“ – кв. „Банево“ и НЧ „Пробуда 1929“- с. Равнец. Творческата инициатива се реализира с изключителната подкрепа  на Община Бургас. Входът на събитието е свободен.", "date": "2019.10.16", "title": "Читалищата в Бургас ще представят съвременните изкуства за деца на 19 октомври"}
{"url": "http://www.focus-news.net/news/2019/10/16/2708950/ministar-krasimir-karakachanov-ne-ochakvam-es-da-vzeme-mnogo-tvarda-pozitsiya-spryamo-turtsiya-zaradi-ikonomicheskite-interesi-i-investitsii.html", "text": "Не очаквам ЕС да вземе много твърда позиция спрямо Турция заради икономическите интереси и инвестиции, които няма да рискуват, и ще продължават с тази леко разкрачена позиция. Това каза пред журналисти в Министерски съвет вицепремиерът и министър на отбраната Красимир Каракачанов,  предаде репортер на  Агенция „Фокус“ . Той коментира, че истинската опасност от конфликта в Сирия не е толкова, че оттам могат да тръгнат бежанци, тъй като няма как да тръгнат към Турция. „Кордонът на турската армия, вижте границата – тази 30-километрова зона е от граница до граница, тоест 400 километра. Бежанците, които бягат в момента – кюрди, които бягат от бойните действия, се насочват или към Ирак, или към Сирия. Те няма как да преминат на турска територия, през турската армия и оттам да тръгнат към България“, добави той. Каракачанов посочи, че истинската опасност се крие в над 150 000 джихадисти и техните семейства, които са в лагерите, охранявани от кюрдите. „Ако тези хора бъдат освободени, има две възможности: или да се омешат групи бежанци и да тръгнат към Европа, което е проблем, или другият вариант е да възобновят бойните действия срещу сирийската държава. И тогава целият конфликт да ескалира отначало. Тогава вече става отново много неприятна ситуация“, каза още той. От думите му стана ясно, че българската позиция трябва да е балансирана по отношение на санкции спрямо Турция и много твърда на самата граница. Каракачанов посочи още, че българската армия е в готовност да подпомага „Гранична полиция“. „Надявам се, че заедно с полицията и подкрепата на обществото ще съумеем да го свършим. Без подкрепата на обществото няма как да стане, защото може да се наложи да се използват и по-твърди мерки. Не казвам употреба на огнестрелно оръжие, макар че ако някой употреби оръжие срещу полиция или военнослужещ, те са в правото си да отговорят“, добави още Каракачанов. Той добави още, че поведението на границата трябва да е твърдо и да не се допуска преминаването й.  \r\nТеодора ПАВЛОВА", "date": "2019.10.16", "title": "Министър Красимир Каракачанов: Не очаквам ЕС да вземе много твърда позиция спрямо Турция заради икономическите интереси и инвестиции"}
{"url": "http://www.focus-news.net/news/2019/10/16/2708955/balgarskiyat-ofitser-za-vrazka-v-sasht-provede-sreshta-s-vodeshtiya-razsledvaneto-na-tezhkoto-kriminalno-prestaplenie-v-chikago-pri-koeto-zaginaha-trima-balgari.html", "text": "Задграничният представител на МВР в САЩ Георги Овчаров и Иван Анчев, генерален консул на България в Чикаго, проведоха работна среща със сержант Перес, водещ разследването на чикагската полиция по извършеното тежко криминално престъпление, при което загинаха трима български граждани. Това съобщиха от пресцентъра на  МВР . В рамките на срещата те се запознаха с актуалната информация и детайли по разследването. На извършителя е взета постоянна мярка за неотклонение, повдигнати са му пет обвинения за убийство първа степен, което съгласно законодателството на щата Илинойс означава, че ще му бъдат поискани пет доживотни присъди, тъй като в щата няма смъртно наказание. На задържания е назначен служебен адвокат и по негов съвет той не дава никакви изявления по случая.  \r\nСпоред водещите разследването българските граждани са станали невинна жертва на ментално нестабилен човек, открити са детайли по време обиските в дома му, които ясно сочат че мъжът е имал мания за преследване и е психически нестабилен. Овчаров уточни, че от самото начало на инцидента случаят се координира лично от министъра на вътрешните работи Младен Маринов и по негово разпореждане офицерът ни за връзка е командирован в Чикаго. Целта е оказване на пълно съдействие на местната полиция и защита на интереса на българските граждани, които живеят там. По думите му българската страна е  поела ангажимент да подпомогне разследването с извършване на необходимите проверки  чрез европейските служби за установяване на евентуално криминално минало или подобни прояви на извършителя на територията на Европа.", "date": "2019.10.16", "title": "Българският офицер за връзка в САЩ проведе среща с водещия разследването на тежкото криминално престъпление в Чикаго, при което загинаха трима българи"}
{"url": "http://www.focus-news.net/news/2019/10/16/2708959/mezhdunarodniyat-den-za-borba-s-glada-otbelyazvat-savmestno-obshtina-veliko-tarnovo-i-mestnata-struktura-na-bchk.html", "text": "За пета поредна година Община Велико Търново ще се включи в отбелязването на Международния ден за борба с глада. Местната администрация ще подпомогне благотворителна кампания, организирана от Регионалната структура на Български червен кръст, съобщиха от пресцентъра на  Общината . Днес от 12:30 до 13:30 часа пред сградата на Съдебна палата в старата столица доброволци на Български младежки Червен кръст - Велико Търново ще раздадат над 150 порции топъл обяд на нуждаещи се граждани. Приготвянето на храната се осъществява от Домашен социален патронаж – Велико Търново, като продуктите са осигурени чрез дарителска акция, която бе проведена на територията на един от големите супермаркети в града. Задоволяването на потребностите от приготвена, готова за консумация храна на гражданите, е сред основните приоритети и ангажименти на Община Велико Търново в социалната сфера. Чрез Домашен социален патронаж – Велико Търново Общината ежедневно предоставя услугата „Доставка на храна в дома“ за над 400 потребители на територията на 14 населени места. На територията на  Велико Търново функционира и социалната услуга „Обществена трапезария“, финансирана от Фонд „Социална закрила“, която всеки делничен ден храни 75 социално-слаби и крайно нуждаещи се лица.", "date": "2019.10.16", "title": "Международният ден за борба с глада отбелязват съвместно Община Велико Търново и местната структура на БЧК"}
{"url": "http://www.focus-news.net/news/2019/10/16/2708962/v-haskovo-shte-se-provede-44-toto-izdanie-na-mezhdunarodniya-konkurs-za-tsigulari-prof-nedyalka-simeonova.html", "text": "От 18 до 20 октомври 2019 г. ще се проведат 44-ти Музикални дни „Проф. Недялка Симеонова“, организирани от Община Хасково. Това съобщиха от пресцентъра на  Общината . На 18 октомври от 11.30 часа в Театър „Иван Димов“ ще бъде открита изложба на Мичо Димитров, който е член на журито на Международния конкурс за цигулари „Проф. Н. Симеонова“ 2019 г. От 19.00 часа в ОНЧ „Заря“  ценителите на класическата музика ще имат възможност да чуят концерт на Камерен оркестър Хасково със солисти: Мила Георгиева и Зорница Иларионова – цигулка и диригент: Цанислав Петков. Това съобщи на пресконференция днес Венета Въжарска главен експерт „ Култура“ на Община Хасково \r\nНа 19 октомври отново в читалище „Заря“ в 19.00 часа ще се състои концерт на Оркестъра на Държавна опера – Пловдив. Солист е Мичо Димитров, диригент - Диан Чобанов, концертмайстор - Милена Липова. \r\nВ рамките на 44-ти Музикални дни „Проф.Недялка Симеонова” Община Хасково ще проведе и Международен конкурс за цигулари „Проф. Недялка Симеонова” 2019 г., който ще бъде официално открит на 18 октомври в 12.30 часа в Театър „Иван Димов”. \r\n„Тази година в конкурса ще участват 35 млади цигулари, което е своеобразен рекорд спрямо предишни издания на конкурса“, подчерта пред журналисти Цанислав Петков диригент на Камерен оркестър Хасково. Участниците са разпределени в четири възрастови групи. Участниците са от 6 държави: Молдова, Русия, Холандия, Словакия, Сърбия и България. Най-малкият участник е само на 5 години. Това е Тереза Терзийска от град Пловдив. \r\nУчастниците ще бъдат оценявани от авторитетно жури с председател проф. Стефан Камиларов - преподавател по цигулка в Университета по музика и сценични изкуства във Виена, Австрия. Членовете на журито са: Проф. Галина Буйновски - преподавател в музикален лицей „Чиприян Порумбеску” - град Кишинев и заслужил артист на Република Молдова, Мила Георгиева - концертмайстор на Симфоничния оркестър на радио Щутгарт, Германия, Мичо Димитров - концертмайстор на Оркестъра на Държавна опера – Пловдив, и Румен Джуров - държавен експерт в Дирекция „Сценични изкуства и художествено образование“ към Министерство на културата. \r\nОбщият награден фонд, който Община Хасково дава на участниците е 6 900 лв., разпределен между четирите възрастови групи. \r\nНа 20 октомври от 16.00 часа ще се състои  Церемония по награждаване на участниците и галаконцерт на лауреатите на Международния конкурс за цигулари. \r\nВходът за всички събития е свободен.", "date": "2019.10.16", "title": "В Хасково ще се проведе 44-тото издание на международния конкурс за цигулари „Проф. Недялка Симеонова“"}
{"url": "http://www.focus-news.net/news/2019/10/16/2708952/ria-novosti-poveche-ot-200-dushi-sa-postradali-v-kataluniya-po-vreme-na-sblasatsite-mezhdu-separatisti-i-politsiya.html", "text": "Според последната информация, повече от 200 души са пострадали в хода на безредиците в няколко градове в испанската автономна област Каталуния в нощта срещу сряда, предава  РИА Новости . \r\nСлужбата за извънредни ситуации съобщи, че е оказала медицинска помощ на 125 пострадали, 74 от тях в Барселона. Освен това наранявания и травми са получили повече от 70 служители на органите на реда: 54 служители на каталунските Mossos de Escuadra и 18 от Националната полиция. \r\n51 души са задържани (29 от тях в Барселона), четири автомобила на правозащитните органи са извадени от строя от демонстрантите. През нощта в каталунската столица протестиращите са направили 157 барикади с огньове. Освен това железопътната компания Renfe съобщи в сряда, че е спряна високоскоростната връзка между Фигерас, Жирона и Барселона заради действията на вандали. Изпълняващия длъжността премиер на Испания Педро Санчес днес трябва да се срещне с лидерите на основните политически сили – Народната партия (НП) на Пабло Касадо, „Сиудаданос“ на Алерто Ривера и „Подемос“ на Пабло Иглесиас, за да обсъдят ситуацията. \r\n„Очевидно е, че това не е мирно гражданско движение, а координирани екстремистки действия, които нарушават съвместното съществуване в Каталуния“, заявиха от Мадрид. „Правителството ще обезпечи сигурността и мирния живот в Каталуния и напомня, че ако е необходимо ще действа твърдо, пропорционално и обединено“, се казва в заявлението. \r\nПрезидентът на каталунския Женералитет Ким Тора също свика извънредно съвещание за обсъждане на ситуацията. \r\nВъв вторник вечерта протестните акции в редица каталунски градове завършиха със сблъсъци с полицията и безредици, а най-тежко беше положението в Барселона, където демонстрантите наброяваха около 40 хиляди. Митингуващите хвърляха по служителите на правозащитните органи различни предмети, разрушаваха бариери, палиха контейнери за боклук, опитваха се да влязат в зданията на държавните институции, строиха барикади по улиците на града и палиха гуми. Каталунският правоохранителен орган Мосос де Ескуадра използва палки и гумени куршуми. \r\nПротестите в Каталуния започнаха в понеделник, след като Върховният съд осъди каталунските политици за участието им в незаконен референдум за независимост през 2017 година. В резултат на безредиците, епицентърът на които беше летището на Барселона, 131 протестиращи и около 70 служители на реда пострадаха в понеделник. \r\n \r\nПревод и редакция:", "date": "2019.10.16", "title": "РИА Новости: Повече от 200 души са пострадали в Каталуния по време на сблъсъците между сепаратисти и полиция"}
{"url": "http://www.focus-news.net/news/2019/10/16/2708905/albin-kurti-ne-moga-da-garantiram-uspeh-na-pregovorite-sas-sarbiya.html", "text": "В интервю пред македонската албаноезична медия TV Shenja, лидерът на Движение „Самоопределение“ (Ветевендосие (ВВ)) Албин Курти заяви, че има споразумение с Демократическата лига на Косово (ЛДК) за формиране на коалиционно правителство, но фракциите чакат окончателните резултати, за да го официализират, макар че не се очаква те да повлияят на позициите на партиите, пише прищинското издание  Bota Sot . \r\n„Тъй като ЛДК и ВВ имат споразумение спечелилата партия да получи поста министър-председател, това означава, че аз ще съм новият премиер на Косово“, обясни председателят на ляво-националистическата фракция. \r\nКурти увери, че ще работи за задълбочаване на отношенията с международните съюзници на Прищина. „Международните сили уважава хората в Косово и техните действия и заявления го показват. САЩ ще бъдат до нас“, сигурен е той. \r\nНа въпрос относно бъдещето на диалога Белград-Прищина, лидерът на ВВ отговори: „Не мога да гарантирам успех със Сърбия, но мога да гарантирам, че Косово ще бъде представено успешно. Косово повече няма да е обект на масата за преговори, а равна страна на Сърбия“. \r\n \r\nПревод и редакция:", "date": "2019.10.16", "title": "Албин Курти: Не мога да гарантирам успех на преговорите със Сърбия"}
{"url": "http://www.focus-news.net/news/2019/10/16/2708963/", "text": "Към края на септември, безработните регистрирани в  дирекциите \"Бюро по труда\" в Смолянска област са 4556  и са със 14% по-малко спрямо същия месец на предходната година. Това съобщи за   Радио „Фокус“ – Смолян  Александър Ковачев – старши експерт Дирекция „Регионална служба по заетостта“ – Пловдив. Сред областите в страната Смолянска област към 30 септември е на тринадесето  място по равнище на регистрирана безработица. Най-висок е броят на регистрираните безработни лица в най-голямата община Смолян – 1039, следвана от Девин – 665, Неделино – 507, Доспат – 504, Златоград – 453, Мадан – 396, Рудозем – 315, Борино – 236, Баните – 219 и най-нисък е в Чепеларе – 222.  \r\nЗапазва се тенденцията, броят на безработните дами да бъде по-висок от този на мъжете без препитание. Регистрираните на трудовата борса мъже през септември са 1888, а жените са 2668, сравни Ковачев. По критерий образовани, лицата без работа с висше са 362, тези със средно са 2829, с основно – 849, а с начално и по-ниско – 516, каза още той.  \r\nНели ГЕРГЬОВСКА", "date": "2019.10.16", "title": "Александър Ковачев, Дирекция „Регионална служба по заетостта“: Област Смолян е на 13-то място по равнище на безработицата сред регионите в страната"}
{"url": "http://www.focus-news.net/news/2019/10/16/2708956/ministar-krasimir-karakachanov-pohvalno-e-che-politsiyata-si-e-svarshila-rabotata-bez-da-izpolzva-sila-pri-izvezhdaneto-na-futbolnite-fenove.html", "text": "Похвално е, че полицията си  е свършила работата, без да използва сила при извеждането на футболните фенове на мача България – Англия. Това каза пред журналисти в Министерски съвет вицепремиерът и министър на отбраната Красимир Каракачанов,  предаде репортер на  Агенция „Фокус“ . Министър Каракачанов обясни, че полицията арестува някой, който оказва съпротива и извеждането им мирно и тихо е било добра опция. „Силови действия в агитката може да предизвика разбунване на цялата агитка и този, който ги подкрепя, и този, който не ги подкрепя“, посочи той. На журналистически въпрос защо на стадиона са допускани хора, които са стари познайници на полицията, Каракачанов също отговори с питане. „Защо не се огледаме да видим някои от агитките не се ли занимават и с друга дейност, освен да подкрепят отборите?“, запита той. Каракачанов каза, че под това има предвид разпространение на дрога, организиране на други неща. „Протести и контрапротести не знам дали като агитки ги мобилизират, но някои неща, които са и наказауеми от закона“, добави министърът.  \r\nТеодора ПАВЛОВА", "date": "2019.10.16", "title": "Министър Красимир Каракачанов: Похвално е, че полицията си  е свършила работата, без да използва сила, при извеждането на футболните фенове"}
{"url": "http://www.focus-news.net/news/2019/10/16/2708958/sergey-lavrov-zapadnata-koalitsiya-podtikvashe-kyurdite-kam-separatizam.html", "text": "САЩ и действащата под тяхно ръководство западна коалиция в Северна Сирия са подтикнали кюрдите да създадат квазидържавни образувания и да влязат в конфликт с арабските племена. Това заяви министърът на външните работи на Русия Сергей Лавров в хода на XVIII Съвещание на ръководителите на специални служби, органи на сигурността и правозащитни органи, предава  ТАСС . \r\n„Ние неведнъж сме насочвали вниманието към взривоопасната политика на САЩ и членовете на оглявяваната от тях коалиция, които целяха разпада на Сирия и създаването на квазидържавни образувания на източния бряг на река Ефрат, подтиквайки кюрдските организации към сепаратизъм и конфронтация с арабските племена“, констатира министърът. \r\nПо неговите думи, светът се е сблъскал с последствията от тази „недалновидна политика“. „В резултат от нея избухна нов въоръжен конфликт, в хода на който намиращите се в региона терористи от „Ислямска държава“ ще започнат отново да разпръсват из Близкия Изток, Северна Африка и други региони по света“, добави първият дипломат на Москва. \r\n \r\nПревод и редакция:", "date": "2019.10.16", "title": "Сергей Лавров: Западната коалиция подтикваше кюрдите към сепаратизъм"}
{"url": "http://www.focus-news.net/news/2019/10/16/2708965/", "text": "Чрез сайта на общинската администрация гражданите на Добрич могат да участват в допитване за подобряване на гражданското участие в процесите на формулиране, изпълнение и мониторинг на регионалната политика, предаде кореспондентът на  Радио „Фокус” – Варна . В рубриката „Новини“ е публикувана информация с линкове към документи в контекста на проучване на гражданското участие в процесите на формулиране, изпълнение и мониторинг на регионалната политика през настоящия програмен период 2014-2020 г. и набелязване на изводи, препоръки, модели и механизми за подобряване на гражданското участие в тези процеси през следващия програмен период 2021-2027 г. Целева група на изследването е Южен централен район, но изводите, препоръките, моделите и механизмите за подобряване на гражданското участие в процесите на формулиране, изпълнение и мониторинг на регионалната политика ще са общовалидни за цялата страна. Своите мнения, коментари и допълнения гражданите могат да заявят по електронен път в срок до 30 ноември тази година.  \r\nЖулиета НИКОЛОВА", "date": "2019.10.16", "title": "Гражданите на Добрич могат да участват в допитване, свързано с регионалната политика, чрез интернет страницата на Общината"}
{"url": "http://www.focus-news.net/news/2019/10/16/2708960/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Косовските спецчасти (РОСУ) са арестували рано сутринта в сряда двама сърби в северната част на град Косовска Митровица, пише електронното издание на белградския ежедневник  „Политика“ . \r\nКосовската полиция съобщи, че е провела акция във връзка с убийството на косовския сръбски политик Оливер Иванович. \r\n„Тази полицейска акция е извършена въз основа на заповед за издирване, издадена от Основния съд, Специален отдел, в резултат на което е арестуван заподозрян полицейски служител (РБ), включен в заповедта за издирване“, се казва в съобщението. \r\nТвърди се, че издирва друг заподозрян полицай. \r\n„По време на полицейската операция е задържан друг заподозрян, в когото е намерено оръжие. Операцията откри и иззе още две оръжия и боеприпаси“, се казва в изявлението. \r\nДиректорът на сръбската правителствена Канцелария за Косово и Метохия Марко Джурич потвърди акцията на РОСУ в северната част на Косово и заяви, че искат да арестуват началника на операциите на местните органи на реда Желко Божич и са отвели сина му Васил Божич в неизвестна посока. \r\nПо време на акцията езадържан и друг служител на КПС-север от района на Раде Басар. \r\nДжурич добави, че намерението е да се обвинят сърбите за убийството на Оливер Иванович. \r\nТази сутрин около 5,50 местно време в северната част на Косово нахлуха над 25 бронирани машини и джипове на РОСУ и около 100 членове на този специален отряд. \r\n*** \r\n  Посланикът на Русия в Европейския съюз Владимир Чижов предупреди Гърция от Родос, където присъства на Международния форум за диалог между културите, че САЩ може да изоставят Атина, както направиха наскоро с кюрдите, пише електронното издание на вестник  Protothema . \r\nВ интервю пред руска агенция, Чижов говори за турската военна операция в Североизточна Сирия и решението на Вашингтон да изостави кюрдските си съюзници. \r\n„Проблемът трябва да бъде разрешен чрез диалог. ЕС не включва правителството в Дамаск, а ние, разбира се, не включваме него (Съюза). Готови сме да посредничим между Анкара и кюрдите и между кюрдите и Дамаск. Предупредихме кюрдите, че американците ще ги изоставят. И тук, в Родос, лично аз мога да предупредя гърците за това, че те ще имат същата съдба като кюрдите“. \r\nЧижов коментира и подписаното по време на визитата на държавния секретар на САЩ Майк Помпео в Атина Споразумение за сътрудничество в сферата на отбраната. \r\n„Мисля, че това е грешка, но това е личното ми мнение. Разбира се, трябва да питате гръцката страна защо е взела такова решение. Но не изключвам възможността да са го направили на фона на напрежението между САЩ и Турция. Това обаче не означава, че решението ще бъде добро в бъдеще“. \r\n*** \r\n  В интервю пред македонската албаноезична медия TV Shenja, лидерът на Движение „Самоопределение“ (Ветевендосие (ВВ)) Албин Курти заяви, че има споразумение с Демократическата лига на Косово (ЛДК) за формиране на коалиционно правителство, но фракциите чакат окончателните резултати, за да го официализират, макар че не се очаква те да повлияят на позициите на партиите, пише прищинското издание  Bota Sot . \r\n„Тъй като ЛДК и ВВ имат споразумение спечелилата партия да получи поста министър-председател, това означава, че аз ще съм новият премиер на Косово“, обясни председателят на ляво-националистическата фракция. \r\nКурти увери, че ще работи за задълбочаване на отношенията с международните съюзници на Прищина. „Международните сили уважава хората в Косово и техните действия и заявления го показват. САЩ ще бъдат до нас“, сигурен е той. \r\nНа въпрос относно бъдещето на диалога Белград-Прищина, лидерът на ВВ отговори: „Не мога да гарантирам успех със Сърбия, но мога да гарантирам, че Косово ще бъде представено успешно. Косово повече няма да е обект на масата за преговори, а равна страна на Сърбия“.", "date": "2019.10.16", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/10/16/2708964/v-petak-se-reshava-za-data-na-nov-kongres-na-bfs.html", "text": "Оставката на Борислав Ми­хайлов означава, че се задава нов конгрес, на който да бъде избран новия президент на БФС. Уставът на централата гласи: \"при подаване на оставка, трай­на невъзможност да изпълнява за­дълженията си или смърт, право­мощията на президента се изпъл­няват от първия вицепрезидент, а при невъзможност или отказ от негова страна - от друг вице­президент, избран от ИК, до про­веждането на конгрес\". \r\n \r\nТова означава, че в петък на Изпълкома ако оставката на Ми­хайлов бъде приета, то тогава трябва да бъде назначена и дата за нов Конгрес. \r\nПърви вицепрезидент е Йордан Лечков, но той не може да поеме временно функциите на Михайлов, тъй като в момента е кандидат за кмет на Сливен. Та­ка възможностите за временен президент са Михаил Касабов и Атанас Фурнаджиев.", "date": "2019.10.16", "title": "В петък се решава за дата на нов конгрес на БФС"}
{"url": "http://www.focus-news.net/news/2019/10/16/2708961/ministar-krasimir-karakachanov-zakonat-tryabva-da-e-ednakav-i-za-futbolnite-agitki-i-za-ekoaktivistite-zapochnem-li-da-go-razglezhdame-kato-moralen-i-nemoralen-nyamame-zakon.html", "text": "Законът трябва да е еднакъв и за футболните агитки, и за екоактивистите: започнем ли да го разглеждаме като морален и неморален, нямаме закон. Това каза пред журналисти в Министерски съвет вицепремиерът и министър на отбраната Красимир Каракачанов, предаде репортер на  Агенция „Фокус“ . „Като говорим за футболните агитки, които правят непозволени неща, вие ще ме подкрепите ли, ако поискам по-строги санкции за тези, които се правят на по-интелигенти, и ходят да затварят кръстовища, блокират София, спират икономическото развитие на цели региони, ще ме подкрепите ли“, запита Каракачанов. “Ако вие това не сте го разбрали и не го третирате по един и същи начин, за какво си говорим? Едните били с фашистки поздрави, нарушавали закона и са строги, другите не са с фашистки поздрави, но пак нарушават закона, пак възпрепятстват гражданите и правят безредици, но те са добри, защото не са с фашистки поздрави. Законът трябва да е еднакъв. Започнем ли да го делим на такива, каквито ни харесват и такива, които не ни харесва, ефектът го няма”, посочи още Каракачанов. \r\nТеодора ПАВЛОВА", "date": "2019.10.16", "title": "Министър Красимир Каракачанов: Законът трябва да е еднакъв и за футболните агитки, и за екоактивистите: започнем ли да го разглеждаме като морален и неморален, нямаме закон"}
{"url": "http://www.focus-news.net/news/2019/10/16/2708969/inspektori-na-babh-sa-izdali-20-akta-na-obekti-za-detsko-i-uchenichesko-hranene-v-stranata.html", "text": "Българската агенция по безопасност на храните (БАБХ) провери 2462 кухненски блокове към детски градини и училища, ученически бюфети и столове. Това съобщиха от пресцентъра на  БАБХ . Проверките бяха извършени в периода 24 септември - 11 октомври 2019 г. на територията на цялата страна.  Инспекторите на Агенцията са издали 20 акта за административно нарушение и 191 предписания. Възбранени и насочени за унищожаване са 13.305 кг бисквити, солети и халва с вложени палмови и кокосови мазнини, 13,660 кг кашкавал, 4 кг брашно, 6.544 кг кренвирши, които не са произведени по Утвърден стандарт. 49,77 л безалкохолни напитки и 2.310 л айрян със сол също ще бъдат унищожени, тъй като не са разрешени за предлагане в детски градини и училища.  \r\nВ същия период са извършени и 18 проверки по сигнали на родители и потребители в училищни столове и лавки, обекти тип „кухни майки“ в градовете Бургас, Кюстендил, Пловдив и София-град. В училищни бюфети на територията Кюстендил и София е установено предлагане на чипс с различни вкусове, соленки, бисквити и кексчета, които са в несъответствие с Наредба №8. За откритие 57 опаковани храни са издадени предписания за спирането им от реализация и за провеждане на обучение на персонала за стриктно спазване на наредбата.  \r\nВ училищен бюфет на територията на  Пловдив е установено предлагане на кроасани с какаов пълнеж, които не отговарят на изискванията в наредбата, за което на управителя е връчен акт. \r\nПроверките в обектите за детско и училищно хранене се извършват целогодишно. Най-често констатираните несъответствия са на сградния фонд и технологично оборудване или лошо хигиенно състояние в обектите, липсващи термометри в хладилните съоръжения, не се обявяват алергени в храните и предлагане на храни, които не са произведени по утвърдени стандарти.", "date": "2019.10.16", "title": "Инспектори на БАБХ са издали 20 акта на обекти за детско и ученическо хранене в страната"}
{"url": "http://www.focus-news.net/news/2019/10/16/2708970/balgarski-pravoohranitelni-sluzhbi-vzeha-uchastie-v-mezhdunarodna-operatsiya-na-evropol.html", "text": "Международната операция, под наименованието „Съвместни дни за действие срещу трафика на хора с цел трудова експлоатация в селскостопанския сектор“, се проведе между 16 и 20 септември. Това съобщиха от пресцентъра на  МВР . В операцията, ръководена от Франция, участваха правоприлагащи органи от Белгия, България, Кипър, Португалия, Испания и Холандия. От българска страна действията се осъществяваха от служители на Главна дирекция „Борба с организираната престъпност“, Изпълнителна агенция „Главна инспекция на труда“, Национална комисия за борба с трафика на хора, със съдействието на Главна дирекция „Гранична полиция“. На територията на страната ни бяха проверени над 200 лица, с рисков профил по отношение трафик на хора, и над 10 фирми, занимаващи се с набиране на селскостопански работници. На пътуващите на граничните пунктове се раздаваха превантивни материали, провеждаха се и беседи с тях. В рамките на тези дни за действие, бе проведена съвместна операция с френските власти, в хода на която бяха установени 167 жертви на трафик на хора, с цел трудова експлоатация и задържани четирима извършители - трима български и един френски гражданин. Иззети са вещи и предмети, които са от значение за делото, разпитани са множество свидетели по случая. По време на Съвместните дни на територията на ЕС са проверени 478 селскостопански обекта, 7372 души и 179 превозни средства. Установени 37 заподозрени лица и 302 потенциални жертви. Съвместните усилия доведоха до идентифицирането на 44 заподозрени в трафик на хора за трудова експлоатация, седем от които бяха арестувани. Установени са 39 възможни нови случая на трудова експлоатация. В петдневната международна операция участваха над 400 служители от седем държави членки. Селскостопанският сектор е особено уязвим от експлоатация на труда. Повечето от уязвимостите са свързани със сезонния характер на работата, ниските заплати и следователно използването на сравнително нискоквалифицирана работна сила, идваща обикновено от скромен произход в по-бедните региони. В повечето случаи работниците се набират за периода на прибиране на реколтата от техните страни. Компаниите, които наемат сезонни работници, им обещават добри заплати, транспорт и настаняване. Обикновено реалността се оказва много различна; с ниска или никаква заплата, нечовешки условия на живот, изключително дълъг работен час и т.н.", "date": "2019.10.16", "title": "Български правоохранителни служби взеха участие в международна операция на Европол"}
{"url": "http://www.focus-news.net/news/2019/10/16/2708966/meta-makedoniya-zaev-na-sreshti-s-tusk-sasoli-han-i-timermans-v-bryuksel.html", "text": "Македонският премиер Зоран Заев ще пристигне на работно посещение на институциите на Европейския съюз в Брюксел в сряда и четвъртък, предава македонската агенция  МЕТА . \r\nМинистър-председателят ще бъде начело на делегация, която включва вицепремиерът по европейските въпроси Буяр Османи и външния министър Никола Димитров, като следобед тя ще се срещне с европейския комисар по разширяването Йоханес Хан. \r\nСлед това правителствената делегация ще има разговор с председателя на Европейския парламент Давид Сасоли и председателя на Европейския съвет Доналд Туск. В четвъртък премиерът ще се срещне с заместник-председателя на Европейската комисия Франс Тимерманс. \r\n \r\nПревод и редакция:", "date": "2019.10.16", "title": "МЕТА (Македония): Заев на срещи с Туск, Сасоли, Хан и Тимерманс в Брюксел"}
{"url": "http://www.focus-news.net/news/2019/10/16/2708973/mestni-izbori-2019-obrazuvana-e-sektsiya-za-glasuvane-s-podvizhna-izbiratelna-kutiya-koyato-shte-obsluzhva-naselenite-mesta-v-obshtina-simitli.html", "text": "Образувана е секция за гласуване с подвижна избирателна кутия, която ще обслужва населените места в община Симитли. Това съобщиха за  Радио „Фокус“ – Пирин  от Общинска избирателна комисия – Симитли. Секцията се сформира във връзка с 19 заявления, подадени от избиратели с трайни увреждания, които не им позволяват да упражнят избирателното си право в изборното си помещение, но желаят да бъдат вписани в избирателен списък за гласуване с подвижна избирателна кутия при произвеждането на изборите за общински съветници и кметове, насрочени за 27 октомври 2019.", "date": "2019.10.16", "title": "Местни избори 2019: Образувана е секция за гласуване с подвижна избирателна кутия, която ще обслужва населените места в община Симитли"}
{"url": "http://www.focus-news.net/news/2019/10/16/2708971/v-stara-zagora-shte-bade-predstavena-knigata-shampionite-razkazvat-zhivi-spomeni-na-izvestni-sportni-lichnosti-na-stara-zagora-iii-chast.html", "text": "На 17 октомври от 18.30 часа на IV експозиционно ниво на Регионалния исторически музей ще бъде премиерата на книгата „Шампионите разказват - Живи спомени на известни спортни личности на Стара Загора – III част“. Това съобщиха от пресцентъра на  Община Стара Загора .", "date": "2019.10.16", "title": "В Стара Загора ще бъде представена книгата „Шампионите разказват - Живи спомени на известни спортни личности на Стара Загора – III част“"}
{"url": "http://www.focus-news.net/news/2019/10/16/2708974/premierat-boyko-borisov.html", "text": "„Оценяваме значението на отношенията на традиционно приятелство и взаимноизгодно сътрудничество между България и Камбоджа“. Това заяви министър-председателят Бойко Борисов по време на срещата си с премиера на Кралство Камбоджа Хун Сен, който е на официално посещение у нас, съобщиха от  правителствената информационна служба . Българският премиер изтъкна, че догодина ще отбележим 60-годишнина от установяването на дипломатическите отношения между двете страни. За традициите в двустранните връзки свидетелстват завършилите в миналото висшето си образование у нас над 100 камбоджански граждани, които днес заемат ръководни позиции в различни сфери на обществения живот в Кралство Камбоджа. „Радвам се, че и във водената от Вас делегация има такива камбоджански граждани, което е ярък знак, че българските висши учебни заведения предлагат качествено и конкурентно образование“, обърна се премиерът Бойко Борисов съм госта си Хун Сен. В хода на разговора двамата министър-председатели заявиха готовност да работят за активизиране на двустранното взаимодействие и за разширяване на политическия диалог между България и Камбоджа. Посещението на премиера Хун Сен е крачка именно в тази посока, бе отбелязано по време на срещата. Акцент в разговора между Бойко Борисов и Хун Сен бяха възможностите за разширяване на двустранните икономически връзки, насърчаването на контактите между бизнеса на двете страни и развитието на двустранни инвестиционни дейности. Бе дискутирано също конкретно сътрудничество в областта на културата, вътрешните работи, туризма. От българска страна бе посочена готовност за обсъждане на възможности за съвместни действия и в области като регионално развитие и благоустройство, опазване на околната среда, обмяна на опит и експерти, както и организиране на обучения на енергийни специалисти, тъй като страната ни има сериозен опит в електроенергийния сектор. „При насърчаването на отношенията ни в областта на образованието, най-ефективният модел за реализирането му е установяване на пряко сътрудничество между университетите от двете страни, тъй като те са автономни“, каза още премиерът Борисов пред госта си.", "date": "2019.10.16", "title": "Премиерът Бойко Борисов: Оценяваме значението на отношенията на традиционно приятелство и взаимноизгодно сътрудничество между България и Камбоджа"}
{"url": "http://www.focus-news.net/news/2019/10/16/2708975/", "text": "На своята интернет страница Община град Добрич обяви свободни места в детските градини и ясли за предстоящо класиране на 18 октомври, предаде кореспондентът на  Радио „Фокус” – Варна . Представена е информация за 6 възрастови групи за 17 общински детски градини. В момента системата за електронно централизирано класиране за прием в детските заведения е затворена за регистрация и заявления за редакция. 54 са свободните места в 6 детски ясли за предстоящото класиране. \r\nЖулиета НИКОЛОВА", "date": "2019.10.16", "title": "Община град Добрич обяви свободни места в детските градини и ясли за предстоящо класиране на 18 октомври"}
{"url": "http://www.focus-news.net/news/2019/10/16/2708978/prof-bistra-boeva-unss-ako-rastat-na-svetovnata-temperatura-se-zadarzhi-do-15-gradusa-po-tselziy-nay-tezhkite-posledstviya-ot-promenite-na-klimata-shte-badat-predotvrateni.html", "text": "Корпоративото управление, свързвано преди всичко с борсово търгуваните компании, а отскоро и с дружествата, държавна собственост, е насочването  и контролът от страна на съвети на директори и на надзорни съвети на действията на компаниите, при зачитане на правата на акционерите, на заинтересованите лица на разкриване на информация за постигането на  добри  икономически резултати от вложените инвестиции в едно динамично   обкръжение.   Това каза в интервю за  Агенция „Фокус“  проф. д.ик.н. Бистра Боева, УНСС.  \r\n„Динамизмът все повече се свързва както с икономически и политически процеси, така и с промени в климата, с нарушен баланс в околната среда. Постигането на икономическите цели постепенно се обвързва с цели, които са нетрадиционни за стопанските субекти: борбата с климатичните промени, преодоляването на социални проблеми и устойчивото развитие като цяло. Връзката  инвестиции - корпоративно  управление е безспорна и е не по-малко значима за целите на устойчивото развитие и битката с климатичните  промени“, допълни още проф. Боева. \r\n„През 2018 г. световният  „отговорник“, отчитащ климатичните промени към ООН - Intergovernmental Panel on Climate Change (IPCC), публикува основополагащ анализ. В него е посочено, че ако ръстът на световната температура през това столетие се задържи до 1.5 градуса по Целзий,  най-тежките последствия от промените на климата ще бъдат предотвратени. Въпросът е как и по какъв  начин инвестиращите в акции и облигации на една компания -  институционални  и индивидуални, както и корпоративните ръководства на публичните компании и корпоративното  управление  като  цяло могат  да  допринесат за  преодоляване  на неблагоприятните климатични промени в битката  за 1,5 градуса  по Целзий.  В тази битка участват основните играчи в корпоративното управление: инвеститори,  корпоративни ръководства и естествено  заинтересованите лица“, заяви Бистра Боева. \r\n \r\n Пълния текст на интервюто четете по-късно в „Мнение”", "date": "2019.10.16", "title": "Проф. Бистра Боева, УНСС: Ако ръстът на световната температура се задържи до 1.5 градуса по Целзий,  най-тежките последствия от промените на климата ще бъдат предотвратени"}
{"url": "http://www.focus-news.net/news/2019/10/16/2708980/premierat-boyko-borisov-s-premiera-na-kambodzha-se-dogovorihme-da-se-razraboti-barzo-sporazumenie-za-zashtita-na-investitsiite.html", "text": "С премиера на Камбоджа се договорихме да се разработи бързо споразумение за защита на инвестициите. Това каза премиерът Бойко Борисов по време на съвместно изявление с премиера на Кралство Камбоджа Хун Сен, предаде репортер на  Агенция „Фокус“ . „Трябва да възстановим прагматичните отношения от миналото. Камбоджа възстановява посолството си в София. Надявам се, че ще можем и ние да възстановим нашето посолство там, но трябва да имаме резултати. Договорихме се да се разработи бързо споразумение за защита на инвестициите, за да може и нашите инвеститори, които ще отидат в Камбоджа и търговията, която правим, да е защитена и двете правителства да бъдат гарант. Работна междуправителствена икономическа комисия – второто, за което се договорихме. Над 100 човека са завършили в България, има част от делегацията, които говорят български. Голямата част от тях са на висши държавни постове. Ще поемем стипендиите на 10 студенти, защото това е важна традиция. Надявам се бързо да възстановим отношенията си, те трябва да минат през нови прагматични отношения: икономически, търговски, туристически със защита на бизнеса и с развитие в особено високотехнологичните зони. Ние и сега във военната промишленост ремонтираме техни танкове, даваме оръжия на добри цени. Мисля, че и в тази сфера можем да продължим да работим добре. Важни са сферите и на туризма и културата, Камбоджа е много интересна страна“, добави още министър-председателят.  \r\n “Фокус“ припомня:  Визитата на министър-председателя на Камбоджа Хун Сен у нас е първата по рода си за последните близо 40 години. Тя е част от неговата обиколка в Европа, включваща също Чехия и Унгария. Хун Сен е посещавал България през 1981 г. в качеството му на заместник министър-председател и министър на външните работи на Народна република Кампучия (преименувана на Камбоджа от 1989 г.).  \r\nТеодора ПАВЛОВА", "date": "2019.10.16", "title": "Премиерът Бойко Борисов: С премиера на Камбоджа се договорихме да се разработи бързо споразумение за защита на инвестициите"}
{"url": "http://www.focus-news.net/news/2019/10/16/2708972/dimitar-dimitrov-balgarska-hotelierska-i-restorantyorska-asotsiatsiya-severoiztochen-region-vsyaka-godina-se-uvelichavat-kampinguvashtite-po-severnoto-chernomorie.html", "text": "С всяка изминала година се увеличава броят на хората, които къмпингуват по Северното Черноморие. Това каза за  Радио „Фокус“ – Варна  Димитър Димитров, председател на Българска хотелиерска и ресторантьорска асоциация – Североизточен регион. Той добави, че през този летен сезон къмпингите на север са били пълни и е било почти невъзможно да се намери свободно място месеци наред. Най-активни в къмпингуването и бивакуването са българите и румънците, но не са малко и желаещите от западна Европа, които изключително много харесват природата на север. Проблем към момента остава липсата на подходяща инфраструктура, като с отпадните води проблемът е разрешен, благодарение на пречиствателните станции.  \r\nДимитров изрази надежда, че в следващите 2-3 години ще се подобри значително и инфраструктурата, защото напливът от желаещи да къмпингуват по Северното Черноморие става изключително голям и е необходимо да се направят подобрения. По отношение на културата на хората, специалистът подчера, че нещата вървят в положителна посока, като разбира се има и изключения, но те са все по-малко с всяка изминала година. Впечатление прави, че самите къмпингуващи демонстрират висока нетърпимост към тези, които унищожават околната среда и сигнализират властите. „Тази форма на туризъм набира сериозна популярност и аз вярвам, че местната власт ще обърне внимание на държава, за да се развива още по-добре и да привличаме повече туристи“, каза в заключение Димитър Димитров. \r\nДесислава ВАСИЛЕВА", "date": "2019.10.16", "title": "Димитър Димитров: Българска хотелиерска и ресторантьорска асоциация – Североизточен регион: Всяка година се увеличават къмпингуващите по Северното Черноморие"}
{"url": "http://www.focus-news.net/news/2019/10/16/2708967/d-r-elena-aleksandrova-regionalen-istoricheski-muzey-blagoevgrad-peyo-yavorov-e-bil-genialen-poet-no-i-revolyutsioner-boresht-se-za-balgarite-v-makedoniya.html", "text": "Пейо Яворов е бил гениален поет, но и революционер, борещ се за българите в Македония, които след Берлинския конгрес остават под властта на Османската империя. Това каза за  Радио „Фокус“ – Пирин  д-р Елена Александрова, историк и уредник в Регионален исторически музей – Благоевград, във връзка със 105-та годишнина от смъртта на Яворов. Тя отбеляза, че контактите му с македоно-одринското освободително движение започват още през 1895 година под влияние на баща му и приятеля му - революционера Коста Нунков. Според д-р Александрова съдбоносна за Яворов се оказва срещата му с Гоце Делчев през 1901 година, когато в него окончателно съзрява идеята да се бори за свободата на подтиснатите си сънародници, които остават в границите на Османската империя след освобождението на България.  \r\nД-р Александрова припомни, че Яворов взема участие не само в Илинденско – Преображенското въстание, но и в двете Балкански войни - от 1912 и 1913 година. Тя допълни, че по време на Първата балканска война Яворов е определен за войвода на чета №15. „Дейността на неговата чета е била съсредоточен по поречието на река Места. Яворов участва в сражения при Банско, Елешница, при Якоруда. Една голяма част от тези документи се съхраняват в Държавния военно-исторически архив във Велико Търново. Яворов бива определен и като войвода на партизански взвод №15, с 10 подчинени му опълченци. По време на бойните действия по течението на река Места четата на Яворов се съединява с четата на Йонко Вапцаров и Христо Чернопеев при Освобождението на Банско през 1912 година. По-късно Яворов се насочва към Неврокоп, днес Гоце Делчев, за да освободи града. Така става и негов първи кмет“, каза още д-р Александрова. \r\nЛивия НИНОВА", "date": "2019.10.16", "title": "Д-р Елена Александрова, Регионален исторически музей – Благоевград: Пейо Яворов е бил гениален поет, но и революционер, борещ се за българите в Македония"}
{"url": "http://www.focus-news.net/news/2019/10/16/2708979/plyus-info-makedoniya-italiya-ratifitsira-protokola-za-priemane-na-makedoniya-v-nato.html", "text": "Италианският парламент ратифицира Проткола за приемане на Македония в НАТО, предава скопското електронно издание  „Плюс инфо“ . \r\nМедията отбелязва, че това е 23-тата държава, която завършва тази процедура през годината. \r\n \r\nПревод и редакция:", "date": "2019.10.16", "title": "„Плюс инфо“ (Македония): Италия ратифицира Протокола за приемане на Македония в НАТО"}
{"url": "http://www.focus-news.net/news/2019/10/16/2708981/mestni-izbori-2019-obuchenie-na-sektsionnite-izbiratelni-komisii-v-obshtina-bansko-shte-se-provede-na-19-oktomvri.html", "text": "Обучение на секционните избирателни комисии (СИК) в община Банско ще се проведе на 19 октомври. Това съобщиха за  Радио „Фокус“ – Пирин  от Общинска избирателна комисия – Банско. Обучението ще се състои в Посетителския информационен център на площад „Възраждане” № 4. Обучението ще премине в етапа. Първият започва от 11.00 часа  и е за секции от  010100001 до  010100013, включително. Вторият етап започва в 14.00 часа и е за секции от 010100014 до  010100023, включително и подвижна секционна избирателна комисия. Съгласно т. 1.2. от Решение № 659/23.08.2019 г. на Централната избирателна комисия на участвалите в обучението на СИК се изплаща допълнително възнаграждение в размер на 10.00 лв., като присъствието на членовете на СИК ще се удостовери с регистрация по списък.", "date": "2019.10.16", "title": "Местни избори 2019: Обучение на секционните избирателни комисии в община Банско ще се проведе на 19 октомври"}
{"url": "http://www.focus-news.net/news/2019/10/16/2708982/premierat-na-kambodzha-hun-sen-govorihme-za-vazmozhnosti-za-podobryavane-na-ikonomicheskite-otnosheniya-targoviya-investitsii-kakto-i-za-obrazovatelniya-sektor-mezhdu-balgariya-i-kambodzha.html", "text": "С премиера Бойко Борисов говорихме за възможности за подобряване на икономическите отношения, търговия, инвестиции, както и за сътрудничество в образователния сектор. Това каза премиерът на Кралство Камбоджа Хун Сен по време на съвместно изявление с българския си колега министър-председателя Бойко Борисов, предаде репортер на  Агенция „Фокус“ . Хун Сен изрази благодарността си към правителството на България за топлото посрещане. „За пети път съм в България. След четвъртия път, който беше през началото 80-те години. Оттогава насам двете държави претърпяха редица промени и трансформации, по отношение на вътрешната политика също, но като стари приятели винаги правим опити са се срещаме. Връзката ни е почти на 60 години Камбоджа никога няма да забрави какво България е сторила за нея и изразява огромната си благодарност за помощта й във времена, в които нашата държава бяха трудни вследствие геноцида на червените кхмери“, посочи Сен. Той добави, че двете ни страни могат да разговарят приятелски и съвсем искрено за двустранните ни отношения. „Посещението ми тук ще даде по-добри резултати, ще постигнем дори повече, това е една пътна карта, която ако следваме, ще подобрим и разширим двустранните отношения. Искаме да благодарим за цялата подкрепа на България за Камбоджа в миналото и искаме да се присъединим към мъката на тези 3 семейства в България, които загубиха свои братя  и бащи в битките в Камбоджа в началото на 90-те години“, допълни той.  \r\nСен посочи, че с премиера Бойко Борисов са обсъдили възможността за усилване на двустранните отношения в образованието.  „В периода 1980-1989 почти 200 камбоджански студенти са учили в България. Искаме да отправим молба към премиера да способства и насърчи разширяването и подновяването на програмата за студентски обмен между България и Камбоджа, той отговори много положително на тази наша молба. Проведохме дискусии и за създаването на механизъм за насърчаване на отношенията между двете държави. Подписахме споразумения и в бъдеще министрите ще работят заедно и в тясно сътрудничество, за да можем да осъществим това, за което се договорихме, за да постигнем добри резултати и намерим нови области за сътрудничество. Обсъдихме редица аспекти, касаещи отношенията между АСЕАН и ЕС и ние в Камбоджа ще бъдем домакин на срещата Азия Европа през есента на 2020 година и искам да поканя вас, г-н премиер, да вземете участие в тази среща и в удобно за вас време, в което да осъществите визита в Камбоджа“, каза още камбоджанският премиер.  \r\n   \r\n “Фокус“ припомня:  Визитата на министър-председателя на Камбоджа Хун Сен у нас е първата по рода си за последните близо 40 години. Тя е част от неговата обиколка в Европа, включваща също Чехия и Унгария. Хун Сен е посещавал България през 1981 г. в качеството му на заместник министър-председател и министър на външните работи на Народна република Кампучия (преименувана на Камбоджа от 1989 г.).  \r\n   \r\nТеодора ПАВЛОВА", "date": "2019.10.16", "title": "Премиерът на Камбоджа Хун Сен: Говорихме за възможности за подобряване на икономическите отношения, търговия, инвестиции, както и за образователния сектор между България и Камбоджа"}
{"url": "http://www.focus-news.net/news/2019/10/16/2708976/mestni-izbori-2019-apostol-apostolov-uchastva-shte-uchastva-v-izborite-kato-kandidat-za-kmet-ot-partiya-na-zelenite-zaradi-iziskvaniyata-v-izborniya-kodeks.html", "text": "Кандидатът за кмет на Община Симитли Апостол Апостолов и кандидатите за общински съветници от местна коалиция „Бъдеще за община Симитли“ ще участват в местните избори като кандидати от „Партия на Зелените“. Причината за това са изискванията в Изборния кодекс и Решение № 936 от 2 септември 2019 година, съгласно които наименованието или абревиатурата на местна коалиция може да съдържа само наименованието или абревиатурата на някоя от партиите/коалициите, които я подкрепят. Това съобщиха за  Радио „Фокус“ – Пирин  от предизборния щаб на Апостол Апостолов. Всички други наименования или абревиатури не отговарят на нормативните разпоредби и не могат да бъдат регистрирани за участници в местни избори 2019 година.", "date": "2019.10.16", "title": "Местни избори 2019: Апостол Апостолов участва ще участва в изборите като кандидат за кмет от „Партия на Зелените“, заради изискванията в Изборния кодекс"}
{"url": "http://www.focus-news.net/news/2019/10/16/2708977/mestni-izbori-2019-kaloyan-pargov-bsp-sofiya-arh-ignatov-si-sluzhi-s-otkroveni-lazhi-ne-mu-pravi-chest.html", "text": "Арх. Игнатов си служи с откровени лъжи, които свързва с моето име. Това заяви в лична позиция лидерът на БСП – София и водач на листата за общински съветници Калоян Паргов. Това съобщиха от пресцентъра на  БСП - София .  \r\n„Вчера в „Референдум“ по БНТ и днес в „Тази сутрин“ по БТВ Борислав Игнатов свърза името ми с доклад за отдаването на автобусни линии, обслужващи северните райони на София, на частен оператор“, обясни Паргов. \r\n„Нито съм автор, нито вносител на този доклад. Нещо повече, групата на БСП, на която бях председател през изминалия мандат, не подкрепи въпросния доклад в СОС. За разлика от общинските съветници от Реформаторския блок“, категоричен е лидерът на БСП – София. \r\n„Моят принос към транспортното обслужване на северните райони, по конкретно \"Нови Искър\" и \"Надежда\" е, че отвоювах лините №№ 20 и 27 да бъде удължени и по този начин хората от Локорско, Чепинци, Негован, Кътина, Курило, Кумарица, Славовци и Требич да имат директна връзка с метрото“, припомни Паргов. \r\n„Искрено съм изненадан, че човек, който наскоро стана жертва на компроматна атака, ползва същия инструментариум“, посочи Калоян Паргов.  \r\nТой изтъкна, че предизборната надпревара трябва да се основава на идеи, политики и решения, а не да се гради върху лъжи и компромати срещу политическите опоненти.  \r\n„Това не прави чест на арх. Игнатов!“, заяви в заключение Калоян Паргов.", "date": "2019.10.16", "title": "Местни избори 2019: Калоян Паргов, БСП - София: Арх. Игнатов си служи с откровени лъжи - не му прави чест"}
{"url": "http://www.focus-news.net/news/2019/10/16/2708984/pregled-na-mezhdunarodnite-novini-do-1300-chasa-agentsiya-fokus.html", "text": "Италианският парламент ратифицира Проткола за приемане на Македония в НАТО, предава скопското електронно издание  „Плюс инфо“ . \r\nМедията отбелязва, че това е 23-тата държава, която завършва тази процедура през годината. \r\n*** \r\n  Броят на престъпленията от омраза в Англия и Уелс са се увеличили с 10% през изминалата година до рекордните 103 379, съобщават от Министерството на вътрешните работи на Обединеното кралство в годишния си отчет, предава  „Анадолската агенция“ . \r\nПрестъпленията от омраза се определят като мотивирани от утежняване по отношение на нечия раса, пол, сексуалност, увреждане или религия. Досега най-разпространените престъпления от омраза бяха във връзка с раса, които представляват повече от 75% от общия брой. \r\nМВР обяснява, че увеличението може да се отдаде и на повечето докладвани случаи на полицията. \r\nБлизо половината, или 47% от всички религиозни престъпления от омраза, са извършени срещу мюсюлмани, което са около 3500 случая – близко до миналогодишните нива. 18% от религиозните престъпления от омраза са извършени срещу евреи. \r\nТъй като това е Националната седмица за осъзнаване на престъпността от омраза в  Обединеното кралство, кметът на Лондон Садик Хан обяви, че ще бъдат отпуснати допълнителни 500 000 британски лири за борба с престъпленията от омраза в града. \r\nКакто посочват мнозина коментатори, тези цифри показват само върха на айсберга. \r\n*** \r\n  Македонският премиер Зоран Заев ще пристигне на работно посещение на институциите на Европейския съюз в Брюксел в сряда и четвъртък, предава македонската агенция  МЕТА . \r\nМинистър-председателят ще бъде начело на делегация, която включва вицепремиерът по европейските въпроси Буяр Османи и външния министър Никола Димитров, като следобед тя ще се срещне с европейския комисар по разширяването Йоханес Хан. \r\nСлед това правителствената делегация ще има разговор с председателя на Европейския парламент Давид Сасоли и председателя на Европейския съвет Доналд Туск. В четвъртък премиерът ще се срещне с заместник-председателя на Европейската комисия Франс Тимерманс. \r\n*** \r\n  САЩ и действащата под тяхно ръководство западна коалиция в Северна Сирия са подтикнали кюрдите да създадат квазидържавни образувания и да влязат в конфликт с арабските племена. Това заяви министърът на външните работи на Русия Сергей Лавров в хода на XVIII Съвещание на ръководителите на специални служби, органи на сигурността и правозащитни органи, предава  ТАСС . \r\n„Ние неведнъж сме насочвали вниманието към взривоопасната политика на САЩ и членовете на оглявяваната от тях коалиция, които целяха разпада на Сирия и създаването на квазидържавни образувания на източния бряг на река Ефрат, подтиквайки кюрдските организации към сепаратизъм и конфронтация с арабските племена“, констатира министърът. \r\nПо неговите думи, светът се е сблъскал с последствията от тази „недалновидна политика“. „В резултат от нея избухна нов въоръжен конфликт, в хода на който намиращите се в региона терористи от „Ислямска държава“ ще започнат отново да разпръсват из Близкия Изток, Северна Африка и други региони по света“, добави първият дипломат на Москва. \r\n*** \r\n  Според последната информация, повече от 200 души са пострадали в хода на безредиците в няколко градове в испанската автономна област Каталуния в нощта срещу сряда, предава  РИА Новости . \r\nСлужбата за извънредни ситуации съобщи, че е оказала медицинска помощ на 125 пострадали, 74 от тях в Барселона. Освен това наранявания и травми са получили повече от 70 служители на органите на реда: 54 служители на каталунските Mossos de Escuadra и 18 от Националната полиция. \r\n51 души са задържани (29 от тях в Барселона), четири автомобила на правозащитните органи са извадени от строя от демонстрантите. През нощта в каталунската столица протестиращите са направили 157 барикади с огньове. Освен това железопътната компания Renfe съобщи в сряда, че е спряна високоскоростната връзка между Фигерас, Жирона и Барселона заради действията на вандали. Изпълняващия длъжността премиер на Испания Педро Санчес днес трябва да се срещне с лидерите на основните политически сили – Народната партия (НП) на Пабло Касадо, „Сиудаданос“ на Алерто Ривера и „Подемос“ на Пабло Иглесиас, за да обсъдят ситуацията. \r\n„Очевидно е, че това не е мирно гражданско движение, а координирани екстремистки действия, които нарушават съвместното съществуване в Каталуния“, заявиха от Мадрид. „Правителството ще обезпечи сигурността и мирния живот в Каталуния и напомня, че ако е необходимо ще действа твърдо, пропорционално и обединено“, се казва в заявлението. \r\nПрезидентът на каталунския Женералитет Ким Тора също свика извънредно съвещание за обсъждане на ситуацията. \r\nВъв вторник вечерта протестните акции в редица каталунски градове завършиха със сблъсъци с полицията и безредици, а най-тежко беше положението в Барселона, където демонстрантите наброяваха около 40 хиляди. Митингуващите хвърляха по служителите на правозащитните органи различни предмети, разрушаваха бариери, палиха контейнери за боклук, опитваха се да влязат в зданията на държавните институции, строиха барикади по улиците на града и палиха гуми. Каталунският правоохранителен орган Мосос де Ескуадра използва палки и гумени куршуми. \r\nПротестите в Каталуния започнаха в понеделник, след като Върховният съд осъди каталунските политици за участието им в незаконен референдум за независимост през 2017 година. В резултат на безредиците, епицентърът на които беше летището на Барселона, 131 протестиращи и около 70 служители на реда пострадаха в понеделник. \r\n*** \r\n  Косовският премиер в оставка Рамуш Харадинай обяви във „Фейсбук“, че няма да бъде депутат в новия състав на косовския парламент, предава прищинския ежедневник  Zeri . \r\nТой е заявил, че мястото му ще бъде заето от негов колега, но ще продължи да бъде лидер на „Алианса за бъдещето на Косово“ (ААК), който, по неговите думи, има нужда от реформи. \r\n„Оставям мястото си в парламента на колегите, но ще продължа да държа вратите на „Алианса“ отворени за нужната реформа, която бе поискана от народа“, написа освен другото Харадинай. \r\nОглавяваният от него ААК и Социалдемократическата партия (СДП), които се явиха заедно на предсрочните избори на 6 октомври, получиха 11,57% от гласовете и останаха на четвърто място след Движение „Самоопределение“, Демократическата лига на Косово (ЛДК) и Демократическата партия на Косово (ПДК). \r\n*** \r\n  Западът и Франция трябва да започнат преговори за разрешаване на ситуацията в Източна Сирия с президента на Русия Владимир Путин. Това заяви в сряда френският министър на външните работи Жан-Ив льо Дриан в ефира на телевизионния канал BFM, предава  ТАСС . \r\n„Трябва да водим преговори с Путин, защото Русия и Франция имат общи интереси в тази (източната) част на Сирия“, заяви първият дипломат на Париж. \r\n*** \r\n Президентът на Франция Еманюел Макрон и канцлерът на Германия Ангела Меркел ще проведат преговори в сряда за втори път тази седмица, за да хармонизират позициите си по въпроси, вариращи от Брекзит до Сирия, преди срещата на върха на ЕС в четвъртък и петък, информира  AFP . \r\nФренският лидер лидер влиза в днувневния форум в Брюксел, докато все още е под впечатлението от отхвърлената кандидатура на Париж за европейски комисар – Силви Гулар. \r\nТвърдото „Не“, което тя получи от евродепутатите заради подозрения в създаване на синекурни длъжности за свои парламентарни асистенти, бе възприето като удар по амбициите на Макрон да увеличи влиянието си в Брюксел. \r\nВ сряда френското и германското правителство ще проведат съвместна министерска среща в югозападния френски град Тулуза, за да обсъдят как да продължат напред с някои от европейските проекти, които Макрон подкрепя. \r\nСъветът на министрите е първият, след като двете държави подписаха договор през януари, като се ангажираха за широкообхватно сътрудничество в области като външната политика, отбраната и енергетиката. \r\nВъв видеокаст Меркел каза, че тя и Макрон искат да пристигнат в Брюксел с „общи позиции, доколкото това е възможно“. \r\nСлед вечеря с Меркел в Париж в неделя, Макрон предупреди, че Европа не може „да си позволи лукса на дребните кавги“, в „притеснително“ време за международния ред. \r\nПо-късно в сряда към тях ще се присъедини бъдещият председател на европейската комисия Урсула фон дер Лайен. \r\nВизитата на Фон дер Лайен – също втората й във Франция в рамките на една седмица – е част от дипломатическата кампания на Макрон, който прие и председателя на Европейския съвет Доналд Туск в Париж в понеделник. \r\nОчаква се френският лидер да използва министерската среща в Тулуза за да пресира Германия за по-близки връзки в сферата на отбраната и индустрията. Освен това е предвидено двамата лидери да посетят завода на „Еъбъс“ в града. \r\nПо думите на Меркел, двете правителства ще обсъдят плановете на Париж и Берлин за разработване на европейски боен танк и изтребител. \r\nИзточници от Елисейския дворец разкриха, че двете държави ще се опитат да изготвят общи правила за износа на оръжие – тема, която е причина за търкания между Германия и Франция, като Париж миналата година не пожела да се отзове на призива на Берлин за спиране на износа на оръжие в Саудитска Арабия заради убийството на журналиста Джамал Хашоги. \r\nМакрон и Меркел също се очаква да обсъдят състава на входящата Европейска комисия след отхвърлянето на Гулар както и унгарския и румънския кандидати. \r\nПомощник на френския държавен глава заяви във вторник, че Макрон няма да обявява нов кандидат, докато не е сигурен в подкрепата на грипите в Европейския парламент, които гласуваха срещу Гулар. \r\nОчаква се по време на преговорите в сряда в Тулуза и срещата на върха на ЕС в Брюксел да доминират темите за офанзивата на Турция в Северна Сирия и предварителния напредък, постигнат в преговорите между ЕС и Великобритания относно ревизирана сделка за Брекзит. \r\nЛидерите на ЕС осъдиха операцията на Турция срещу кюрдските формирования. Министърът на външните работи на Франция Жан-Ив льо Дриан заяви пред парламента във вторник, че решението на САЩ да изтеглят войските си от Северна Сирия е било „зелен флаг“ за провеждане на турска операция и подчерта нуждата от „европейски суверенитет“ и „европейска стратегическа автономия“. \r\nЗа разлика от тива за Брекзит в Париж витае дух на умерен оптимизъм, като съветник на Макрон дори приветства „позитивния моментум“ в преговорите за ново споразумение за излизането на Великобитания от ЕС. \r\nЗабележките представляват забележимо отклонение от тона на Париж, който многократно през последните седмици казва, че счита Брекзит без сделка на 31 октомври най-вероятния сценарий. \r\n*** \r\n  Косовските спецчасти (РОСУ) са арестували рано сутринта в сряда двама сърби в северната част на град Косовска Митровица, пише електронното издание на белградския ежедневник  „Политика“ . \r\nКосовската полиция съобщи, че е провела акция във връзка с убийството на косовския сръбски политик Оливер Иванович. \r\n„Тази полицейска акция е извършена въз основа на заповед за издирване, издадена от Основния съд, Специален отдел, в резултат на което е арестуван заподозрян полицейски служител (РБ), включен в заповедта за издирване“, се казва в съобщението. \r\nТвърди се, че издирва друг заподозрян полицай. \r\n„По време на полицейската операция е задържан друг заподозрян, в когото е намерено оръжие. Операцията откри и иззе още две оръжия и боеприпаси“, се казва в изявлението. \r\nДиректорът на сръбската правителствена Канцелария за Косово и Метохия Марко Джурич потвърди акцията на РОСУ в северната част на Косово и заяви, че искат да арестуват началника на операциите на местните органи на реда Желко Божич и са отвели сина му Васил Божич в неизвестна посока. \r\nПо време на акцията езадържан и друг служител на КПС-север от района на Раде Басар. \r\nДжурич добави, че намерението е да се обвинят сърбите за убийството на Оливер Иванович. \r\nТази сутрин около 5,50 местно време в северната част на Косово нахлуха над 25 бронирани машини и джипове на РОСУ и около 100 членове на този специален отряд  \r\n*** \r\n  За втори пореден ден в Барселона имаше сблъсъци между испанската полиция и привърженици на каталунската независимост заради произнесените от испанския Върховен съд присъди на сепаратистките лидери, предава  Euronews . \r\nХиляди излязоха по улиците на главния град в Каталуния във вторник вечерта, за да покажат недоволството си от решението на съдебните власти. \r\nСнимки от ексцесиите в центъра на Барселона показват как силите за борба с безредиците се опитват да изтласкат протестиращите от площадите, докато пожарникари се опитват да загасят запалените кофи за боклук. \r\nОгради също бяха запалени до Ла Педрера, дело на известния каталунски архитект Антони Гауди и една от основните забележителности на града. \r\nМеждувременно най-малко четирима души бяха задържани близо до сграда на местната власт, след като полицаи се опитаха да изтласкат събралите се там демонстранти. \r\nГоворителят на сецесионисткото каталунско регионално правителство веднага осъди „полицейското насилие“, като посочи, че сепаратистите винаги са били мирни и че малка група разваля репутацията на движението. \r\n„Регионалното правителство осъжда всички насилствени действия, както винаги сме правили“, заяви говорителят на Меритсел Будо пред испанския национален телевизионен оператор TVE. \r\nВ изявление действащото испанско правителство осъди продължаващите протести в региона и изпрати насърчение към полицията. \r\n„Едно малцинство се опитва да наложи насилие по улиците на каталунските градове“, се казва в изявлението, без да се дават допълнителни подробности. \r\nЛидерът на Испанската Народна партия (НП) Пабло Касадо призова действащия премиер Педро Санчес да активира закон за националната сигурност и да поеме контрола над силите за сигурност на Каталуния, за да „гарантират сигурността и обществения ред“. \r\nНасилието във вторник вечерта последва подобни протести в града ден по-рано, които оставиха повече от дузина хора ранени и наложиха отмяната на сто полета от летището в Ел Прат, след като множество хора блокираха достъпа до терминала. \r\nПоследните вълнения в испанския регион Каталуния бяха предизвикани от произнасянето на присъдите на деветимата сепаратистки лидери, които ще бъдат лишени от свобода за периоди до 13 години, заради участието им в неуспешния опит за обявяване на независимост през 2017 година. \r\nВ изявление след присъдата в понеделник регионалният президент на Каталуния Ким Тора заяви, че присъдата е „обида за демокрацията“ и заяви, че местните жители ще реагират с „твърдост и добри обноски“. \r\n„Призоваваме за прекратяване на репресиите, за освобождаване на политическите затворници, изгнаниците да бъдат свободни да се върнат у дома, за амнистия, която трябва да бъде крайна точка за всички, които са претърпели репресии“, добави той. \r\nОриол Хункерас, който получи най-голяма присъда, заяви в интервю пред „Ройтерс“, че решението само ще увеличи движението за независимост на Каталуния. \r\n„Няма да спрем да мислим това, което мислим, идеалите не могат да бъдат изтрити чрез присъди“, каза той и добави, че нов плебисцит е „неизбежен“. \r\n*** \r\n Турция вече има готови алтернативи за замяна на американските изтребители от пето поколение F-35 и „предложенията пристигат“, заяви президентът на страната Реджеп Таийп Ердоган, цитиран от  Reuters . \r\nАнкара и Вашингтон се сблъскаха за закупуването от Турция на руски зенитни-ракетни системи С-400, за които САЩ твърдят, че не са съвместими със системите на НАТО и представляват заплаха за изтребителите F-35 на Lockheed Martin Corp. \r\nВашингтон отстрани Турция от съвместната програма за самолетите, след като тя прие руските системи през юли. Анкара, купувач и производител на самолетите, заяви, че може да потърси другаде. Най-вероятната алтернатива на американските изтребители са руските Су-35. \r\n***", "date": "2019.10.16", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/10/16/2708986/balgarskiyat-institut-po-metrologiya-stava-palnopraven-chlen-na-welmec-ev.html", "text": "Българския институт по метрология става пълноправен член на WELMEC e.V. (eingetragener Verein), съобщиха от  правителствената информационна служба . Основната цел на WELMEC е да създава хармонизиран и последователен подход към законовата метрология в Европа, както и да създава, поддържа и усъвършенства комуникационни канали между своите членове, като по този начин развива взаимно доверие между тях чрез участието им в общи дейности. \r\nСлед учредяването на новата организация, съществуващото към момента Европейско сътрудничество в законовата метрология (European Co-operation in Legal Metrology, WELMEC) ще се разпусне. \r\nРепублика България ще продължи да участва активно в работата по разработване на документи за прилагане на европейското хармонизирано законодателство в областта на метрологията, като ще има своя глас при тяхното обсъждане и одобряване.", "date": "2019.10.16", "title": "Българският институт по метрология става пълноправен член на WELMEC e.V."}
{"url": "http://www.focus-news.net/news/2019/10/16/2708983/profesionalna-gimnaziya-po-elektronika-i-elektrotehnika-kardzhali-startira-proekt-spechelen-po-programa-erazam.html", "text": "Професионална гимназия по електроника електротехника град Кърджали стартира проект, спечелен по програма „Еразъм+“ „Мобилност в Европа - Стъпка напред в професионалното развитие“. Това съобщи за  Радио \"Фокус\"  Таня Тюркеджиева, директор на ПГ  „Капитан Петко Войвода“. В разработката ще участват ученици от 11 клас. Преди старта на новия проект, пред ученици и родителите им на обща среща бяха представени от учениците Аяз и Ахмед от 12 а клас резултатите от стажа в Австрия през лятото, на който са получили сертификат за квалификация от Професионалната техническа гимназия в град Волфсберг. Професионалната реализация във време на криза беше темата на презентацията, в която момчетата разказаха за практиката си в заводи на БОШ и културните си срещи със забележителностите на Виена и Волфсберг. Основни положения по организацията и подготовката за участие в новата европейска професионална квалификация разискваха учители, ученици и родители. „Общо 36 ученика има в 11 клас и от тях се прави подбор, след който ще заминат за Австрия още 15 момчета“, допълни директора на гимназията. Инж. Антоанета Сендова, един от ръководителите на практиката в Австрия сподели, че по-важни от официалния австрийски сертификат са уменията, които придобиват учениците по време на стажа си в немски фирмени заводи. „Защото те попадат в една среда, която е много различна от средата, в която ги обучаваме ние тука, в България. Там имат възможност да работят наистина на реални работни места по специалността, по която се обучават - компютърна техника и технологии и електрообзавеждане на транспортна техника. Децата съвсем отговорно се справят със задачите. Професионална техническа гимназия във Волфсберг има същите специалности, в които се обучават нашите ученици, поясни Антоанета Сендова. Директорът Таня Тюркеджиева допълни, че тази учебна година в гимназията се учат 203-ма ученици, разпределени в 11 паралелки. „Специалностите по които обучаваме са Компютърна техника и технологии, Компютърни мрежи и Електрообзавеждане на транспортна техника, за втора година в гимназията има и паралелка със специалност Електрообзавеждане на производството - в дуална форма на обучение, по договор с EVN. \r\nДарина ДЕЕНИЧИНА", "date": "2019.10.16", "title": "Професионална гимназия по електроника и електротехника - Кърджали стартира проект, спечелен по програма „Еразъм+“"}
{"url": "http://www.focus-news.net/news/2019/10/16/2708989/mazh-e-zadarzhan-za-krazhba-na-3-000-lv-i-napadenie-na-vazrastna-zhena-v-plovdiv.html", "text": "Мъж е задържан за кражба на 3 000 лв. и нападение на възрастна жена в Пловдив. Това съобщиха от  ОДМВР - Пловдив . За броени часове криминалистите са разкрили и задържали мъжа, ограбил възрастната жена в дома ѝ. На 14 октомври 77-годишната потърпевша разказала пред служители на Първо РУ, че около 17.00 часа на входната врата на апартамента ѝ позвънил непознат и се представил за полицай. Влизайки навътре, мъжът нанесъл удар на домакинята и ѝ отнел сумата от 3 000 лева, след което избягал. Незабавно по случая е сформиран екип от разследващи и предприето издирване, в което се включили и колегите им от отдел „Криминална полиция“. В хода на съвместните оперативни действия са събрани доказателства, че автор на посегателството е 26-годишен жител на Севлиево. С полицейска заповед вчера той бил задържан за срок до 24 часа. Предстои материалите по образуваното досъдебно производство да бъдат внесени в районната прокуратура.", "date": "2019.10.16", "title": "Мъж е задържан за кражба на 3 000 лв. и нападение на възрастна жена в Пловдив"}
{"url": "http://www.focus-news.net/news/2019/10/16/2708988/pravitelstvoto-odobri-razhodi-v-razmer-na-2-817-215-leva-za-deynosti-po-prisaedinyavaneto-na-balgariya-kam-oisr.html", "text": "Правителството одобри допълнителни разходи през 2019 година за финансиране на дейности по присъединяването на страната ни към Организацията за икономическо сътрудничество и развитие (ОИСР), съобщиха от  правителствената информационна служба . Сумата е в размер на 2 817 215 лева и ще бъде разходвана за дейности на 10 министерства, Националния статистически институт и Агенцията за ядрено регулиране, в съответствие с Пътната карта за действията на България по присъединяването към ОИСР, приета с Решение № 789/2017 г. на МС. \r\nЧленството в ОИСР е сред външнополитическите приоритети на България, а получаването на покана за започване на преговори е сред непосредствените цели на правителството. \r\nОрганизацията за икономическо сътрудничество и развитие е създадена през 1961 г. с цел стимулиране на политики за устойчиво икономическо развитие, повишаване жизнения стандарт на населението и поддържане на финансова стабилност. В момента в ОИСР членуват 37 държави от Европа, Северна Америка, Южна Америка и Азия. Европейската комисия участва в работата на организацията като наблюдател.", "date": "2019.10.16", "title": "Правителството одобри разходи в размер на 2 817 215 лева за дейности по присъединяването на България към ОИСР"}
{"url": "http://www.focus-news.net/news/2019/10/16/2708992/zadarzhani-sa-trima-brakonieri-otstrelyali-sarna-v-plovdivsko.html", "text": "Задържани са трима бракониери, отстреляли сърна в Пловдивско. Това съобщиха от пресцентъра на  ОДМВР - Пловдив . Около 4.00 часа на 15 октомври в Перущица полицейски екип спрял за проверка лек автомобил „Ауди“ с 26-годишен водач и двама пътници на 28 години. При последвало претърсване в багажника на автомобила униформените намерили отстреляна сърна. Иззета е и ловна пушка, законно притежавана от единия от мъжете. За случая е уведомен дежурен районен прокурор. В полицията в Стамболийски е образувано досъдебно производство, а извършителите са задържани за срок до 24 часа.", "date": "2019.10.16", "title": "Задържани са трима бракониери, отстреляли сърна в Пловдивско"}
{"url": "http://www.focus-news.net/news/2019/10/16/2708987/dimitar-dimitrov-balgarska-hotelierska-i-restorantyorska-asotsiatsiya-severoiztochen-region-spadat-na-turisti-po-severnoto-chernomorie-prez-tozi-sezon-e-v-ramkite-na-3-do-5.html", "text": "Спадът на туристи по Северното Черноморие през този сезон е в рамките на 3 до 5%. Това каза за  Радио „Фокус“ – Варна  Димитър Димитров, председател  на Българска хотелиерска и ресторантьорска асоциация – Североизточен регион. По думите му, една от основните причини за спада е студеният и дъждовен юли. „Знаете, че времето е един от най-важните фактори, а и все пак на туризма не може да се гледа на константа – има години, в които е по-силно, има и година когато има спадове“, обясни Димитров. Той посочи, че през тази година се е наблюдавало много голямо засилване на румънския и полския пазар. По думите му поляците и чехите преоткриват Северното Черноморие и неговите природни дадености, което е много положителна тенденция. Проблем остава работната ръка, което се отнася до цялото Черноморие. За целта всяка година хотелиерите и ресторантьорите вдигат заплатите, което обаче неминуемо ще се отрази на пакетните цени. „Ние работим с висшите учебни заведения и успяваме да покрием нуждите на хотелите, но предвид, че се отварят нови обекти, които също се нуждаят от работна ръка има моменти, в които се изпитва сериозен дефицит“, подчерта Димитър Димитров. \r\nПо отношение на фалита на „Томас Кук“ специалистът добави, че не са много хотелите по Северното Черноморие, които работят с оператора и съответно фалитът му не е нанесъл толкова сериозен удар по сектора. „Изключение може би правят обектите в Албена, но нямам конкретика за този район. Иначе в другите по-малки хотели на север фалитът на туроператора оказва влияение основно върху тези обекти, които са работили единствено и само с този туроператор. Все пак, ние станахме свидетели и на други фалити през последните години, което ни накара да бъдем много гъвкави и да се преориентираме бързо в ситуацията“, изясни Димитров. \r\nДесислава ВАСИЛЕВА", "date": "2019.10.16", "title": "Димитър Димитров: Българска хотелиерска и ресторантьорска асоциация – Североизточен регион: Спадът на туристи по Северното Черноморие през този сезон е в рамките на 3 до 5%"}
{"url": "http://www.focus-news.net/news/2019/10/16/2708985/mestni-izbori-2019-tsentralnata-izbiratelna-komisiya-shte-provede-brifing-vav-vrazka-s-predstoyashtite-izbori-za-obshtinski-savetnitsi-i-za-kmetove.html", "text": "На 17 октомври 2019 г. от 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание на пл. „Княз Александър І“ 1, вход откъм Националната художествена галерия.", "date": "2019.10.16", "title": "Местни избори 2019: Централната избирателна комисия ще проведе брифинг във връзка с предстоящите избори за общински съветници и за кметове"}
{"url": "http://www.focus-news.net/news/2019/10/16/2708994/spomagatelna-postroyka-e-goryala-v-selo-dobromirka-obshtina-sevlievo.html", "text": "Спомагателна постройка е горяла в село Добромирка, община Севлиево. Сигнал за инцидента е получен малко преди 07.30 часа вчера, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Причините за произшествието са в процес на установяване. Няма данни за пострадали хора. Бараката е почти изцяло унищожена, но са спасени къща и лятна кухня, намиращи се в същия двор. Огънят е потушен от петима огнеборци от районната служба в Севлиево.  \r\nЗа изминалото денонощие в областта са регистрирани още пожар в ел. табло на блок в Габрово, както и два сигнала за горящи сухи треви в село Петко Славейков и в Севлиево. При нито един от тези инциденти няма щети и пострадали. \r\nРени АТАНАСОВА", "date": "2019.10.16", "title": "Спомагателна постройка е горяла в село Добромирка, община Севлиево"}
{"url": "http://www.focus-news.net/news/2019/10/16/2708995/obshtini-shte-mogat-da-sklyuchvat-dogovori-za-bezvazmezdna-finansova-pomosht-po-operativnata-programa-za-hrani-v-razmer-na-do-5-na-sto-nad-opredeleniya-byudzhet-na-programata.html", "text": "Правителството даде съгласие Управляващият орган на Оперативна програма за храни и/или основно материално подпомагане, съфинансирана от Фонда за европейско подпомагане на най-нуждаещите се лица в България за периода 2014 - 2020 г., да сключва договори за предоставяне на безвъзмездна финансова помощ с партньорски организации-общини и райони на общини, в размер на до 5 на сто над определения, бюджет на Оперативната програма, съобщиха от  правителствената информационна служба . По този начин ще се даде възможност на партньорските организации-общини и райони на общини да предоставят топъл обяд на повече от 50 800 потребители и през зимните месеци.  \r\nЧрез тази доказала се успешна мярка се подпомагат хора, които получават месечни социални помощи, хора с тежки увреждания и невъзможност за самообслужване, лица с доказана липса на доходи и близки, които да се грижат за тях; семейства и самотно живеещи пенсионери с ниски доходи, за които в много случаи топлият обяд е значима подкрепа.", "date": "2019.10.16", "title": "Общини ще могат да сключват договори за безвъзмездна финансова помощ по Оперативната програма за храни в размер на до 5 на сто над определения бюджет на програмата"}
{"url": "http://www.focus-news.net/news/2019/10/16/2708991/pravitelstvoto-odobri-vatreshnokompensirani-promeni-na-utvardenite-razhodi-po-byudzheta-na-ministerstvoto-na-finansite-za-2019-godina.html", "text": "Правителството одобри вътрешнокомпенсирани промени на утвърдените разходи по области на политики/бюджетни програми и на утвърдените разходи за персонал по бюджета на Министерството на финансите за 2019 година - сумата е в размер на 12 356 800 лв., в т.ч. и по показател „Персонал“ — 100 000 лева, съобщиха от  правителствената информационна служба . \r\nОт тези вътрешнокомпенсирани промени средства в размер 1 500 000 лв. ще се дадат по бюджета на Националния компенсационен жилищен фонд за изплащане на натрупаните задължения за левови компенсации на граждани, отговарящи на нормативно установените изисквания като притежатели на многогодишни жилищно- спестовни влогове. \r\nСредства в размер на 10 756 800 лв., ще се предоставят съответно като финансов ресурс за проекта „Изграждане на съоръжения за отвеждане на високи води на р. Хаяз при ГКПП „Капитан Андреево“ (1 720 000 лв.), за доставка на рентгенови системи (2 340 000 лв.) и за разходи в областта на електронното управление и за използваните информационни и комуникационни технологии (6 696 800 лв.) по бюджета на Агенция „Митници“ за 2019 г. \r\nПо отношение на разходите за персонал, вътрешната промяна по бюджета на МФ е в размер на 100 000 лв., която е във връзка с промените в Устройствения правилник на Министерството на финансите, обнародвани в „Държавен вестник“, бр. 18 от 2019 г. Увеличаването на разходите за персонал по бюджетна програма „Интегриране на финансовата система във финансовата система на ЕС“ е за сметка на намаление на разходите за персонал по бюджетна програма „Защита на публичните финансови интереси”. \r\nПромените са в рамките на утвърдените разходи по бюджета на Министерството на финансите за 2019 г.", "date": "2019.10.16", "title": "Правителството одобри вътрешнокомпенсирани промени на утвърдените разходи по бюджета на Министерството на финансите за 2019 година"}
{"url": "http://www.focus-news.net/news/2019/10/16/2708996/ministerski-savet-razporedi-tri-imota-publichna-darzhavna-sobstvenost-da-stanat-chastna-darzhavna-sobstvenost.html", "text": "С решение на Министерския съвет три имота - публична държавна собственост, предоставени за управление на ведомството, стават частна държавна собственост, съобщиха от  правителствената информационна служба . Те представляват самостоятелни обекти в сграда на ул. „Рокфелер“ 50 в Петрич и са с площ съответно 112,35 кв. м, 181,13 кв. м и 82 кв. м, заедно със съответните идеални части от общите части на сградата и от правото на строеж. Имотите са с отпаднала необходимост за МВР, не се ползват за публични функции и е заявен интерес за закупуването им. Промяната в статута им ще позволи извършването на разпоредителни сделки с тях. \r\nИмот - публична държавна собственост, предоставен за управление на Национална компания „Железопътна инфраструктура“, се обявява за имот - частна държавна собственост. Имотът се намира в област Стара Загора, община Гълъбово, гр. Гълъбово и представлява урегулиран поземлен имот с площ 967 кв.м. Промяната на статута на имота ще даде възможност за извършване на разпоредителни сделки с него, при което компанията ще реализира приходи, необходими за подобряване на нейното финансово състояние. \r\n„Български пощи“ ЕАД ще продадат своя дял (6,7%) в недвижим имот в Правец. Съсобственикът на сградата - общинската администрация в града, е проявил интерес към купуване на дела на пощенския оператор. Продажбата ще бъде извършена чрез пряко договаряне по цена, не по-ниска от определената от независим оценител. \r\nПроменя се предназначението на поземлен имот в горска територия – публична държавна собственост, необходим за „Обект Лопово“. Той се намира в с. Коларово, Община Петрич, Област Благоевград, с площ 5 162 кв. м. Имотът е свързан с националната сигурност и отбраната на страната и е в обхвата на дейност на „Югозападно държавно предприятие“. \r\nПо предложение на Междуведомствения съвет за управление на отнетото имущество Министерският съвет възложи на Националната агенция за приходите да осъществи съответните правни и фактически действия и да продаде по реда на Данъчно-осигурителния процесуален кодекс имущество, отнето в полза на държавата, с влезли в сила съдебни решения по два случая.", "date": "2019.10.16", "title": "Министерски съвет разпореди три имота - публична държавна собственост да станат частна държавна собственост"}
{"url": "http://www.focus-news.net/news/2019/10/16/2709000/38-godishen-mazh-ot-samokov-e-zadarzhan-za-shofirane-s-351-promila-alkohol.html", "text": "38-годишен мъж от Самоков е задържан за шофиране с 3.51 промила алкохол. Това съобщиха от  ОДМВР - София . Около 16.45 часа вчера полицейски служители предприели проверка на товарен автомобил „Мицубиши Паджеро“. 38-годишният мъж зад волана бил тестван за употреба на алкохол, при което в пробата му били отчетени внушителните 3.51 промила. Нарушителят е задържан за срок до 24 часа и срещу него е започнато бързо производство.", "date": "2019.10.16", "title": "38-годишен мъж от Самоков е задържан за шофиране с 3.51 промила алкохол"}
{"url": "http://www.focus-news.net/news/2019/10/16/2708993/2-429-511-leva-se-osiguryavat-za-fizichesko-vazpitanie-i-sport-v-uchilishtata-i-detskite-gradini.html", "text": "Правителството одобри отпускането на 2 429 511 лева за физическо възпитание и спорт за общинските детски градини и училища и за държавните училища, финансирани от Министерството на образованието и науката, съобщиха от  правителствената информационна служба . \r\nСредствата се осигуряват за подпомагане на дейностите, свързани с подготовката и участието в учебната и спортносъстезателната дейност, и се определят за бюджетна година на базата на разработени от общинските и държавните детските градини и училища проекти за подпомагане физическото възпитание и спорта на децата и учениците. Целта на проектите е укрепване на нагласите и създаване на мотивация сред децата и учениците за системни занимания с физически упражнения и спорт. \r\nС предоставянето на средствата се осигурява финансовият ресурс за изплащане на сумите по одобрените проекти за физическо възпитание и спорт за 2019 година.", "date": "2019.10.16", "title": "2 429 511 лева се осигуряват за физическо възпитание и спорт в училищата и детските градини"}
{"url": "http://www.focus-news.net/news/2019/10/16/2709001/razreshava-se-uchastieto-na-do-12-voennosluzheshti-ot-natsionalniya-mobilen-modul-v-misiyata-na-nato-reshitelna-podkrepa.html", "text": "Министерският съвет прие решение, с което разрешава участието на до 12 военнослужещи от състава на Националния мобилен модул по комуникационно-информационни системи на НАТО в Мисията на НАТО за подготовка, съветване и подпомагане в Афганистан „Решителна подкрепа” (Resolute Support Mission), , съобщиха от  правителствената информационна служба . \r\nМисията на НАТО в Афганистан Resolute Support е фокусирана върху подготовката, подпомагането и предоставянето на екипи от съветници за афганистанските държавни институции и национални сили за сигурност във взаимодействие с афганистанското правителство, партньорите и другите международни организации, ангажирани в региона. Комуникационно- информационните специалисти от националния модул ще осъществяват комуникационната и информационна поддръжка на щаба на мисията в Кабул, Афганистан.", "date": "2019.10.16", "title": "Разрешава се участието на до 12 военнослужещи от националния мобилен модул в мисията на НАТО „Решителна подкрепа”"}
{"url": "http://www.focus-news.net/news/2019/10/16/2708997/dve-rasteniya-ot-roda-na-konopa-sa-izzeti-pri-proverka-na-chasten-imot-v-selo-startsevo-v-oblast-smolyan.html", "text": "Две растения от рода на конопа са иззети при проверка на частен имот в село Старцево. Това съобщиха от  ОДМВР - Смолян . На 15 октомври 2019 г. в РУ - Златоград е започнато бързо производство срещу лице с инициали Х.Щ. на 30 години от село Старцево, общ. Златоград. При извършена проверка е констатирано, че от неустановена дата до 15 октомври 2019 г. в село Старцево на ул. „Родопи“ 30-годишният мъж е засял и отглеждал в саксии 2 броя растения, като едното е с височина 28 см, а другото с височина 20 см. Двете растения са от рода на конопа. Местопроизшествието е посетено от дежурна оперативна група при РУ - Златоград. Задържан е за срок от 24 часа. Работата по случая продължава.", "date": "2019.10.16", "title": "Две растения от рода на конопа са иззети при проверка на частен имот в село Старцево в област Смолян"}
{"url": "http://www.focus-news.net/news/2019/10/16/2709005/pravitelstvoto-odobri-balgarskata-delegatsiya-za-mezhdupravitelstvenata-balgaro-tuniziyska-komisiya-za-ikonomichesko-satrudnichestvo.html", "text": "Правителството одобри позицията и състава на официалната българска делегация за петнадесета сесия на Междуправителствената българо-тунизийска комисия за икономическо сътрудничество. Тя ще се проведе от 22 до 24 октомври в Тунис, съобщиха от  правителствената информационна служба . \r\nПо време на сесията ще бъдат обсъдени възможностите за задълбочаване на двустранното сътрудничество в областта на търговията и инвестициите, информационните технологии и съобщенията, транспорта, туризма, културата и други области от взаимен интерес.", "date": "2019.10.16", "title": "Правителството одобри българската делегация за Междуправителствената българо-тунизийска комисия за икономическо сътрудничество"}
{"url": "http://www.focus-news.net/news/2019/10/16/2709004/kon-e-blasnat-ot-tovaren-avtomobil-na-avtomagistrala-hemus.html", "text": "Кон е блъснат от товарен автомобил на автомагистрала „Хемус“. Това съобщиха от  ОДМВР - София . Сигналът е подаден около 6.40 часа на 15 октомври на тел.112. Съобщено е за блъснат кон в района на 51 км на автомагистрала „Хемус“ в посока Варна. Пристигналите на място полицейски служители от областната дирекция установили, че животното е блъснато от товарен автомобил „МАН“, след което през тялото му са преминали и два леки автомобила, движещи се в същата посока. При инцидента са нанесени значителни имуществени вреди по автомобилите и инфраструктурата. След бързи оперативно-издирвателни действия е установен и задържан собственикът на коня- криминално проявен мъж от с. Разлив. По случая в РУ - Правец е образувано досъдебно производство, работата по което продължава.", "date": "2019.10.16", "title": "Кон е блъснат от товарен автомобил на автомагистрала „Хемус“"}
{"url": "http://www.focus-news.net/news/2019/10/16/2708990/premierat-na-irlandiya-ostavat-oshte-mnogo-nerazresheni-vaprosi-v-pregovorite-za-brekzit.html", "text": "Премиерът на Ирландия Лео Варадкар заяви, че продължава да се надява Великобритания и Европейския съюз да сключат сделка за Брекзит преди изтичането на крайния срок на 31 октомври, но в същото време много въпроси продължават да са неразрешени, предава  AFP . \r\n„Убеден съм, че всички страни са сериозни в желанието си да постигнат споразумение до края на месеца. Има път към евентуална сделка, но все още има много въпроси, които трябва да бъдат разрешени“, заяви той. \r\n \r\nПревод и редакция:", "date": "2019.10.16", "title": "Премиерът на Ирландия: Остават още много неразрешени въпроси в преговорите за Брекзит"}
{"url": "http://www.focus-news.net/news/2019/10/16/2708999/germanskiyat-korab-po-seidon-shte-provede-nauchna-ekspeditsiya-v-izklyuchitelnata-ikonomicheska-zona-na-balgariya-v-cherno-more.html", "text": "Министерският съвет реши германския научно-изследователският кораб (HHK)\"PO-SEIDON\" да проведе океанографска експедиция в изключителната икономическа зона на България в Черно море в периода от 3.11.2019 до 22.11.2019 г. Включително, съобщиха от  правителствената информационна служба . \r\nМеждународният научен екип в състав от 11 учени, който ще работи на борда на НИК \"POSEIDON\" по време на експедицията, включва представители на институти от Федерална Република Германия, Нидерландия, Австрия, Швейцария и Словакия. \r\nЦелта на експедицията е да се направи реална оценка на състоянието на околната среда в Черно море и да определи екологичния му статус.", "date": "2019.10.16", "title": "Германският кораб \"PO-SEIDON\" ще проведе научна експедиция в изключителната икономическа зона на България в Черно море"}
{"url": "http://www.focus-news.net/news/2019/10/16/2709009/odobreni-sa-promeni-v-op-transport-i-transportna-infrastruktura-2014-2020-g.html", "text": "Кабинетът прие изменения в Оперативна програма „Транспорт и транспортна инфраструктура” (ОПТТИ) 2014-2020 г. , съобщиха от  правителствената информационна служба . С промените ще се осигури възможност за финансиране на проект за оборудване на метростанции по линия 1 и линия 2 с автоматични перонни преградни врати, с оглед намаляване на риска от инциденти. \r\nВ обхвата на програмата се включва финансирането на подготовката на проектите за развитие на железопътните възли Русе, Варна и Горна Оряховица. Така ще се гарантира пълната им готовност за реализация в следващия програмен период. \r\nС други промени в обхвата на ОПТТИ се включва модернизацията на осигурителните системи в железопътния участък Русе-Каспичан, която заменя проекта за внедряване на ETCS по протежение на жп отсечката София-Септември. По този начин ще се осигури висока степен на безопасност в жп отсечката. \r\nИзменението на програмата включва още преразпределение на финансовия резерв за изпълнение по приоритетите на ОПТТИ, с оглед ефективно усвояване на ресурса и успешното изпълнение на програмата.", "date": "2019.10.16", "title": "Одобрени са промени в ОП „Транспорт и транспортна инфраструктура” 2014-2020 г."}
{"url": "http://www.focus-news.net/news/2019/10/16/2709006/vav-varna-shte-se-provede-forumat-innowave-summit-2019.html", "text": "В града ще се проведе форумът „Innowave Summit 2019“. Това съобщиха  организаторите . На 18 и 19 октомври Варна ще събере световни имена в сферата на иновациите, маркетинга и технологиите на най-голямото събитие от подобен род в Югоизточна Европа – „Innowave Summit 2019“. Сред топ лекторите се отличават водещи мениджъри и предприемачи от световни брандове като Apple, Facebook, Google, Amazon, eBay, Trip Advisor, Booking, CNN, Alibaba.com и редица други. \r\nНа официална пресконференция в Община Варна тази седмица бяха представени акцентите, както и специалната програма и експо зона на тазгодишното издание. \r\n„Събитието няма аналог в цяла Югоизточна Европа. Самият аз като организатор нямам търпение да видя на сцената Дрейтън Бърд, Шед Симов, Джина Лондон, Лукас Железни, Джоана Райли, Скот Коен и още много други успели и утвърдени личности в различни сфери. Това, което прави „Innowave Summit 2019“ толкова забележително е съчетанието между лекционна част и изложение, защото освен невероятната програма с лектори, посетителите ще имат възможност да осъществят т.нар. нетуъркинг с различни компании в специално обособена експо зона“, посочи Димитър Василев, главен организатор на Innowave Summit 2019. \r\nДве големи сцени, зона на изложителите и специална стартъп трибуна ще са на разположение на посетителите, а програмата е повече от разнообразна.  \r\nВ рамките на „Innowave Summit 2019“ ще се проведе и кръг от световната купа за стартъпи Startup World Cup 2019. Подобно издание се провежда за първи път в България, а участниците ще премерят сили пред жури, съставено от самите лектори на Innowave Summit. Всички посетители ще имат възможност да присъстват на самото състезание, което ще се проведе паралелно с лекциите на специално обособена стартъп трибуна. \r\n„Innowave Summit“ не само постави, но и утвърди мястото на Варна на световната технологична карта. Това е факт, който работи за града още от първото издание“, коментира Пейчо Пейчев, зам.-кмет на Варна. За поредна година „Innowave Summit 2019“ се осъществява с подкрепата на Община Варна.  \r\nСъбитието ще се проведе на 18 и 19 октомври в Двореца на културата и спорта във Варна, а на официалния сайт innowavesummit.com можете да получите пълна информация за лекторите, програмата и всички допълнителни организационни подробности. \r\n„Моята мисия е да вдъхновявам хората да превръщат своите идеи в реалност“, казва Шед Симов, лектор на „Innowave Summit 2019“ и един от най-продаваните английски автори, създател на книгата без текст и картинки, спечелила награда „Гинес“ за най-многобройни продажби. \r\nНа официалната пресконференция присъстваха Димитър Василев, главен организатор на събитието, Николай Петканов – експо мениджър, Пейчо Пейчев – зам.-кмет на Варна, Стоян Пасев – областен управител, представители на Технически Университет Варна, Икономически Университет Варна и част от изложителите – водещи фирми в сферата на технологиите.", "date": "2019.10.16", "title": "Във Варна ще се проведе форумът „Innowave Summit 2019“"}
{"url": "http://www.focus-news.net/news/2019/10/16/2709007/ministerski-savet-prie-promeni-v-kontsesionniya-dogovor-za-dobiv-na-mineralna-voda-v-nahodishte-bankya.html", "text": "Министерски съвет прие предложението, отправено от концесионера „Кока Кола Хеленик Ботълинг Къмпани България“ АД, за изменение на концесионния договор, сключен 29 януари 2001 г., за добив на минерална вода - изключителна държавна собственост, разкрита от сондаж N 1хг “Иваняне” и сондаж ТК № 1 „Иваняне“ на находище “Банкя”, район Банкя, Столична община, съобщиха от  правителствената информационна служба . \r\nС решението на Министерския съвет се приема отправеното от концесионера предложение за изграждане на нов сондаж - публична държавна собственост, разкриващ минерална вода от находище „Банкя“ и се определят условията и реда за изграждане на новото водовземно съоръжение.", "date": "2019.10.16", "title": "Министерски съвет прие промени в концесионния договор за добив на минерална вода в находище „Банкя“"}
{"url": "http://www.focus-news.net/news/2019/10/16/2708998/erdogan-dvama-turski-voynitsi-sa-zaginali-v-rezultat-ot-artileriyski-obstrel-na-siriyskata-armiya.html", "text": "Двама турски военни са загинали в района на град Манбидж при артилерийски обстрел от страна на сирийската правителствена армия, съобщи президентът на Турция Реджеп Таийп Ердоган, цитиран от  РИА Новости . \r\n„В отговор открихме интензивен огън и ги накарахме да си платят за това“, добави държавният глава. \r\nПо-рано бе съобщено за смъртта на още двама турски войници при атака на кюрдите. \r\n \r\nПревод и редакция:", "date": "2019.10.16", "title": "Ердоган: Двама турски войници са загинали в резултат от артилерийски обстрел на сирийската армия"}
{"url": "http://www.focus-news.net/news/2019/10/16/2709010/v-regionalen-istoricheski-muzey-blagoevgrad-se-sahranyavat-knigi-dokumenti-i-fotografii-svarzani-s-poetat-revolyutsioner-peyo-yavorov.html", "text": "В Регионален исторически музей – Благоевград се съхраняват книги, документи и фотографии, свързани с поета – революционер Пейо Яворов, предаде репортер на  Радио „Фокус“ – Пирин . Сред тях са първото печатно издание на биографията на Гоце Делчев от 1904 година, написана от Пейо Яворов. Освен това в музея се пази първото издания на есеистичната книга „Хайдушки копнения. Спомени от Македония 1902 – 1903”, както и различни фотографии на поета и революционер Пейо Яворов заедно с четници в Македония, с четниците на Серския революционен окръг пред пещерата „Капе” 1903 година, малко преди убийството на Гоце Делчев и други. \r\nЛивия НИНОВА", "date": "2019.10.16", "title": "В Регионален исторически музей – Благоевград се съхраняват книги, документи и фотографии, свързани с поетът – революционер Пейо Яворов"}
{"url": "http://www.focus-news.net/news/2019/10/16/2709003/odobreni-sa-rezultatite-ot-balgarskoto-uchastie-v-neformalnoto-zasedanie-na-saveta-na-es-po-zemedelie-i-ribarstvo.html", "text": "Правителството одобри доклада от неформалното заседание на Съвета на Европейския съюз по земеделие и рибарство, което се проведе в периода 22- 24 септември в гр. Хелзинки, Финландия. Министрите обсъдиха темата „Промяна на ролята на земеделските производители относно действията, свързани с климата - Насърчаване на устойчиво земеделие чрез поглъщане на въглерод от почвата“, съобщиха от  правителствената информационна служба . \r\nМинистрите се съгласиха, че новият модел на прилагане на ОСП предоставя подходяща рамка за постигане на амбициозните екологични цели, в т.ч. подпомагане на поглъщането на въглерод от почвите за борбата с изменението на климата. Делегациите обаче настояха за по-голяма гъвкавост и субсидиарност в стратегическото планиране. Това позволява на държавите членки да вземат предвид местните и регионални особености при адаптиране на интервенциите, които отговарят на техните климатични цели и нужди.", "date": "2019.10.16", "title": "Одобрени са резултатите от българското участие в неформалното заседание на Съвета на ЕС по земеделие и рибарство"}
{"url": "http://www.focus-news.net/news/2019/10/16/2708968/anadolska-agentsiya-prestapleniyata-ot-omraza-vav-velikobritaniya-sa-se-uvelichili-s-10-do-rekordnite-103-379.html", "text": "Броят на престъпленията от омраза в Англия и Уелс са се увеличили с 10% през изминалата година до рекордните 103 379, съобщават от Министерството на вътрешните работи на Обединеното кралство в годишния си отчет, предава  „Анадолската агенция“ . \r\nПрестъпленията от омраза се определят като мотивирани от утежняване по отношение на нечия раса, пол, сексуалност, увреждане или религия. Досега най-разпространените престъпления от омраза бяха във връзка с раса, които представляват повече от 75% от общия брой. \r\nМВР обяснява, че увеличението може да се отдаде и на повечето докладвани случаи на полицията. \r\nБлизо половината, или 47% от всички религиозни престъпления от омраза, са извършени срещу мюсюлмани, което са около 3500 случая – близко до миналогодишните нива. 18% от религиозните престъпления от омраза са извършени срещу евреи. \r\nТъй като това е Националната седмица за осъзнаване на престъпността от омраза в  Обединеното кралство, кметът на Лондон Садик Хан обяви, че ще бъдат отпуснати допълнителни 500 000 британски лири за борба с престъпленията от омраза в града. \r\nКакто посочват мнозина коментатори, тези цифри показват само върха на айсберга. \r\n \r\nПревод и редакция:", "date": "2019.10.16", "title": "„Анадолска агенция“: Престъпленията от омраза във Великобритания са се увеличили с 10% до рекордните 103 379"}
{"url": "http://www.focus-news.net/news/2019/10/16/2709012/vremenno-se-preustanovyava-dvizhenieto-po-chast-ot-ul-slavyanska-v-sliven.html", "text": "На 18 октомври временно ще бъде преустановено движението по улица „Славянска“ в обхвата й до пресичането й с улица „Лъдженска“. Това съобщиха от пресцентъра на  Община Сливен . Причината е извършване на неотложни ремонтни дейности на обект, намиращ се на булевард „Хаджи Димитър“ 16. Районът ще бъде затворен от 08.00 до 09.00 часа.", "date": "2019.10.16", "title": "Временно се преустановява движението по част от ул. „Славянска“ в Сливен"}
{"url": "http://www.focus-news.net/news/2019/10/16/2709008/shestima-sa-zadarzhanite-za-huliganski-proyavi-po-vreme-na-macha-balgariya-angliya.html", "text": "Шестима са задържаните при операцията на СДВР за установяване на извършители на непристойни действия. Директорът на СДВР старши комисар Георги Хаджиев даде подробности по провеждащата се операция, стартирала, след като в понеделник, по време на футболната среща между националните отбори на България и Англия, бяха извършени непристойни действия. Това съобщиха от пресцентъра на  МВР . \r\nВ хода на незабавно започнатите от СДВР действия са установени 15 участници в незаконната проява, като за деветима има събрани данни, включително и експертни справки (лицево-идентификационни). Шестима от тях са задържани, а трима се издирват, като на двама са връчени призовки и се очаква да се явят в полицията да дадат показания. Работи се по събиране на доказателства за други шестима. Материалите ще бъдат докладвани в Софийската районна прокуратура. \r\n\"Не толерираме такова поведение, всички нарушители на обществения ред ще бъдат призовани, някои от тях задържани и спрямо тях ще бъде взето отношение\", заяви категорично старши комисар Хаджиев.", "date": "2019.10.16", "title": "Шестима са задържаните за хулигански прояви по време на мача България-Англия"}
{"url": "http://www.focus-news.net/news/2019/10/16/2709011/pravitelstvoto-odobri-promeni-v-zakona-za-nasarchavane-na-investitsiite.html", "text": "Правителството одобри изменение и допълнение на Правилника за прилагане на Закона за насърчаване на инвестициите (ЗНИ), съобщиха от  правителствената информационна служба . \r\nС цел намаляване на административната тежест за физическите и юридическите лица, които инициират процедура по сертифициране по реда на Правилника за прилагане на Закона за насърчаване на инвестициите (ЗНИ), се предвижда отпадане на изискването за представяне на документи, с които компетентният орган - Българската агенция за инвестиции (БАИ) може да се снабди служебно - административен акт, издаден от компетентния орган по околна среда. Промените касаят и отпадане на изискването за полагане на печат на заявлението.", "date": "2019.10.16", "title": "Правителството одобри промени в Закона за насърчаване на инвестициите"}
{"url": "http://www.focus-news.net/news/2019/10/16/2709013/ministerskiyat-savet-prie-promyana-na-naredbata-za-reda-za-klasifitsirane-na-rasteniyata-i-veshtestvata-kato-narkotichni.html", "text": "Министерският съвет прие промяна на Наредбата за реда за класифициране на растенията и веществата като наркотични, съобщиха от  правителствената информационна служба . \r\nС промяната се поставя под контрол ново вещество чрез включването му в Списък I - „Растения и вещества с висока степен на риск за общественото здраве, поради вредния ефект от злоупотребата с тях, забранени за приложение в хуманната и ветеринарната медицина“. \r\nВеществото е от групата на синтетичните канабиноиди и се поставя под контрол по предложение на Военномедицинска академия, въз основа на становище на Експертния съвет към Националния съвет по наркотичните вещества. \r\nОчакваният резултат от предлаганата промяна е да се ограничи рискът от злоупотреба с веществото, предотвратяване на трафика и разпространението му.", "date": "2019.10.16", "title": "Министерският съвет прие промяна на Наредбата за реда за класифициране на растенията и веществата като наркотични"}
{"url": "http://www.focus-news.net/news/2019/10/16/2709015/nov-parking-za-blizo-50-avtomobila-be-otkrit-v-rayon-zapaden-v-plovdiv.html", "text": "Нов паркинг за 47 автомобила бе открит на ул. „Ружа“ в район „Западен“ в Пловдив, предаде репортер на  Радио „Фокус“ – Пловдив . Паркингът е изграден с 93 000 лв., а площта му е 1100 кв. м. Две от паркоместата са за инвалиди. Общественият паркинг бе открит от кмета на Пловдив инж. Иван Тотев. Изграждането му е част от договор за три паркинга в района. Вторият паркинг ще бъде на ул. „Бряст“ и ще разполага с 28 места, а третият ще бъде за общо 48 автомобила ще е зад бул. „Копривщица“ в града. \r\nТони МИХАЙЛОВ", "date": "2019.10.16", "title": "Нов паркинг за близо 50 автомобила бе открит в район „Западен“ в Пловдив"}
{"url": "http://www.focus-news.net/news/2019/10/16/2709017/zam-ministar-yanko-ivanov-vaprosat-za-hranata-vinagi-e-bil-na-preden-plan-v-politikata-na-mzhg-i-na-pravitelstvoto.html", "text": "Въпросът за храната винаги е бил на преден план в политиката на МЗХГ и на правителството. Това каза заместник-министърът на земеделието, храните и горите Янко Иванов по време на пресконференция за стартирането на Националната седмица на достъп до добра храна и по случай 16 октомври Световният ден на прехраната, предаде репортер на  Агенция \"Фокус\" . Тази година инициативата се провежда под патронажа на министъра на земеделието, храните и горите. \"Уважаеми дами и господа, с удоволствие изпълнявам поръчението на министър Танева да поднеса приветствие към всички участници в днешния форум, който е посветен на храненето. Искам да започна с няколко данни в световен мащаб, защото днес говорим за достъп до добра храна. Милиони хора нямат никаква храна или периодично гладуват по света. Трябва да си даваме сметка, че с глобалните промени се изместват много от проблемите. Населението на земята нараства и тенденцията е до към 2050 г. да достигне 9,7 млрд.души. За изхранване на това население, ако се консумират с темповете, които се консумират ресурсите понастоящем, ще трябва още една планета с размерите на земята, за да можем да го изхраним. Въпросът за храната винаги е бил на преден план в политиката на МЗХГ и на правителството. Особено, когато говорим за темата за здравословното хранене на децата, поради което тя е изведена и определена като приоритет и предизвикателство с ключова роля за здравето и развитието на млаите хора в нашето съвремие\", заяви още зам.-министърът. По думите му насърчаване на навиците за здравословно хранене трябва да е непрекъснат процес. Зам.-министърът отчете, че в тази връзка МЗХГ отдава важно значение на производството на храни с БДС.  \r\nВ пресконференцията участваха инж. Живка Георгиева от фондация \"Българска месна традиция, д-р Христо Христозов, дружество Европейско право и Диана Банчева от Граждански институт и други.  \r\nД-р Христозов благодари за медийния интерес. \"Тази година основното, ключовото е хранителната грамотност. Тя е много зависима от публичния образ на храната\", допълни още д-р Христозов. Живка Георгиева от своя страна заяви, че това е второто издание на Нациноалната конференция \"Достъп до добра храна\". \"Днес е 16 октомври. Това е дата на световния ден на прехраната, която е учредена от Световната организация на ООН. Днес 150 страни честват този ден\", допълни още Георгиева. Тя обърна внимани, че страната ни се присъединява към честването на този ден през 2006 г.  \r\nДеница КИТАНОВА", "date": "2019.10.16", "title": "Зам.-министър Янко Иванов: Въпросът за храната винаги е бил на преден план в политиката на МЗХГ и на правителството"}
{"url": "http://www.focus-news.net/news/2019/10/16/2709016/izmenya-se-pravilnikat-za-ustroystvo-i-organizatsiya-na-rabotata-na-organite-na-meditsinskata-ekspertiza.html", "text": "Правителството прие изменение и допълнение на Правилника за устройство и организация на работата на органите на медицинската експертиза и на регионалните картотеки на медицинските експертизи, съобщиха от  правителствената информационна служба . Причините за предложената промяна в правилника са свързани с практически проблеми в неговото прилагане и някои несъответствия с други нормативни актове. \r\nПрактическите проблеми в прилагането на правилника се отнасят до организационни и кадрови въпроси в органите на медицинската експертиза и регионалните картотеки на медицинските експертизи. Такива проблеми са: изискването в заседанията на териториалните експертни лекарски комисии (ТЕЛК) да участва лекар с придобита специалност по профила на заболяването; липсата на точен регламент за създаване на ТЕЛК и за промяна в състава на ТЕЛК. Също така затруднения в начина на определяне на броя и профила на специализираните състави на НЕЛК; изискването в регионалните картотеки на медицинските експертизи (РКМЕ) да работят само лекари с призната медицинска специалност или с не по-малко от 5 години стаж по медицина; липса на образци за някои основни документи; неефективен механизъм в процедурата на обжалване на експертните решения на ТЕЛК, свързан с връщането им от Националната експертна лекарска комисия за ново разглеждане; невъзможност документите за явяване пред ТЕЛК да се подават от упълномощени лица и други. \r\nВсички тези проблеми се преодоляват с измененията и допълненията в Правилника. Създават се процедури, които максимално улесняват хората с увреждания и органите на медицинската експертиза. Осигурява се информационна база данни, която ще се ползва от всички заинтересовани страни.", "date": "2019.10.16", "title": "Изменя се правилникът за устройство и организация на работата на органите на медицинската експертиза"}
{"url": "http://www.focus-news.net/news/2019/10/16/2709019/pravitelstvoto-prie-izmeneniya-i-dopalneniya-v-naredbata-za-usloviyata-i-reda-za-sastavyane-na-spisak-na-meditsinskite-izdeliya.html", "text": "Правителството прие изменения и допълнения в Наредбата за условията и реда за съставяне на списък на медицинските изделия по чл. 30а от Закона за медицинските изделия и за определяне на стойността, до която те се заплащат, съобщиха от  правителствената информационна служба . \r\nС промените се въвеждат условия и ред за определяне стойността на медицинските изделия, високоспециализираните апарати/уреди за индивидуална употреба от обхвата на Наредба № 2 от 2019 г. за медицинските и други услуги и за реда и условията за тяхното одобряване, ползване и заплащане. \r\nИзмененията се налагат поради преминаването на тази дейност от Център „Фонд за лечение на деца“ към Националната здравноосигурителна каса от 01.04.2019 г. \r\nС проекта се предлага да се създаде уредба, касаеща определянето на стойността на медицинските изделия, високоспециализираните апарати/уреди за индивидуална употреба, прилагани в хода на лечението на пациентите. \r\nС промяната ще се уреди методът на остойностяване на посочената група продукти, което ще улесни институциите, осигуряващи финансирането, изпълнителите на медицинска помощ и пациентите.", "date": "2019.10.16", "title": "Правителството прие изменения и допълнения в Наредбата за условията и реда за съставяне на списък на медицинските изделия"}
{"url": "http://www.focus-news.net/news/2019/10/16/2709018/okrazhen-sad-pazardzhik-shte-otbelezhi-140-godini-ot-sazdavaneto-si-na-17-oktomvri.html", "text": "Окръжен съд - Пазарджик ще отбележи 140 години от създаването си на 17 октомври, съобщиха от  съда . В 18.00 часа в зала „Маестро Георги Атанасов“ ще бъде представено юбилейното издание „140 години Окръжен съд-Пазарджик“. След това е предвиден концерт на Симфоничния оркестър с диригент Григор Паликаров и солист Гергана Русекова от Софийската национална опера и балет.", "date": "2019.10.16", "title": "Окръжен съд  - Пазарджик ще отбележи 140 години от създаването си на 17 октомври"}
{"url": "http://www.focus-news.net/news/2019/10/16/2709021/pravitelstvoto-prie-pozitsiyata-na-balgariya-za-sledvashtata-mnogogodishna-finansova-ramka-na-es.html", "text": "България се застъпва за развитие на кохезионната политика в най-слабо развитите региони в следващата Многогодишна финансова рамка (МФР) за периода 2021 - 2027 г. , съобщиха от  правителствената информационна служба . Такава е позицията на страната ни за заседанието на Европейския съвет на 17-18 октомври в Брюксел, която днес бе одобрена от Министерския съвет. \r\nБалансът между традиционните политики и новите приоритети следва да бъде преди всичко политически. България ще продължи да отстоява важността на запазването на мястото и ролята на традиционните политики в следващия седемгодишен бюджет на ЕС и на осигуряването на адекватно финансиране за тях. \r\nСред останалите теми, които ще бъдат обсъдени на заседанието в Брюксел, са новият Стратегически дневен ред на ЕС за периода 2019—2024 г., климатичните промени, миграцията и разширяването на Съюза. \r\nФинландското председателство на ЕС ще информира относно планираните дискусии в Съвета по прилагането на Стратегическия дневен ред, а новият Председател на Европейската комисия, Урсула фон дер Лайен, ще представи намеренията на Комисията. \r\nЕвропейските лидери ще обсъдят и международните аспекти на борбата с изменението на климата, предвид предстоящата в Сантяго де Чили в периода 2-13 декември 2019 г. 25-та Конференция на страните по Рамковата конвенция на ООН относно изменението на климата (СОР25). Въпросът за миграцията също ще бъде във фокуса на вниманието европейските лидери. \r\nЕвропейският съвет ще заседава и по чл. 50. Лидерите на държавите членки ще обсъдят актуалното състояние на преговорите с Обединеното кралство.", "date": "2019.10.16", "title": "Правителството прие позицията на България за следващата Многогодишна финансова рамка на ЕС"}
{"url": "http://www.focus-news.net/news/2019/10/16/2709020/mestni-izbori-2019-varhovniyat-administrativen-sad-othvarli-2-zhalbi-sreshtu-resheniya-na-tsik-za-prekrateni-pravomoshtiya-na-chlenove-na-oik-v-obshtinite-dimovo-i-makresh.html", "text": "Върховният административен съд отхвърли две жалби срещу решения на ЦИК за прекратени правомощия на членове на ОИК в общините Димово и Макреш поради установена несъвместимост. Това съобщиха от пресцентъра на  Съда . И в двата случая лицата са били едновременно членове на ОИК (община Димово и община Макреш) и кандидати за общински съветници в съседни общини. Според справка на ЦИК има установени общо 94 такива случая в цялата страна.  \r\nСъгласно чл. 81 от Изборния кодекс за членовете на ОИК се прилагат ограниченията по чл. 66, ал. 1, т. 1. от Изборния кодекс, който предвижда, че „докато заема длъжността си, член на избирателна комисия не може да бъде „кандидат, …за съответен вид избор“. В конкретния случай изборите са за „общински съветници и кметове\", тоест, така наречените местни избори. Въпреки, че се избират органи на местното самоуправление и местната администрация, изборите се произвеждат едновременно в цялата страна, на национално ниво на датата 27 октомври 2019 година. Затова използваният от законодателя израз „съответния вид избор\" се отнася за всички общини на територията на страната. Не е използван изразът „съответната\" или „същата\" община.  \r\nСъгласно чл. 3, ал. 3 от Изборния кодекс \"едно лице не може да участва в повече от едно качество в един вид избор – кандидат, наблюдател, застъпник, представител на партия, коалиция или инициативен комитет, член на избирателна комисия, анкетьор, придружител и друго подобно\".  \r\nРешенията на двата тричленни състава на ВАС са окончателни.", "date": "2019.10.16", "title": "Местни избори 2019: Върховният административен съд отхвърли 2 жалби срещу решения на ЦИК за прекратени правомощия на членове на ОИК в общините Димово и Макреш"}
{"url": "http://www.focus-news.net/news/2019/10/16/2709026/pametnikat-v-selo-dobrotitsa-v-oblast-silistra-e-predlozhen-za-vpisvane-v-natsionalnata-kartoteka-na-pametnitsite-na-zaginalite-za-obedinenieto-na-balgariya.html", "text": "Областната комисия „Военни паметници“ в Силистра утвърди предложение до Министерство на отбраната за вписване в националната картотека, в националния и в регионалния регистри на паметник на загиналите и на участници във войните за обединението на България през 20 в. в село Добротица, област Силистра, община Ситово. Това съобщиха от пресцентъра на  областната администрация . След вписването това ще е петият поред в общината военен паметник – досегашните са в общинския център, както още в селата Попина и Гарван. До този момент, според последната актуализация в Областен регистър на военните паметници, в област Силистра има вписани 44 паметника – бюстове и колективни, барелефи, архитектурни ансамбли, монументи и паметни плочи в 7-те общини на областта – най-много -12,  са в община Силистра, останалите са в община Кайнарджа – 9, община Тутракан- 8, сред които и мемориал гробницата в Шуменци, община Алфатар – 7, община Главиница- 3, община Дулово -2. Взетото решение за село Добротица е на база на придвижена до Комисията документация от Инициативен комитет с председател Искра Георгиева и след акт на Общински съвет Ситово. Паметникът е изграден със събрани от дарения над 6 000 лева, като не са искани средства от военното министерство. Наскоро подобен паметник бе открит и в село Войново, община Кайнарджа.", "date": "2019.10.16", "title": "Паметникът в село Добротица  в област Силистра е предложен за вписване в националната картотека на паметниците на загиналите за обединението на България"}
{"url": "http://www.focus-news.net/news/2019/10/16/2709022/bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункта. Трафикът към момента е слабо натоварен. Няма образували се колони от чакащи автомобили. \r\nВенцеслав ИЛЧЕВ", "date": "2019.10.16", "title": "Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/10/16/2709027/ministrite-na-otbranata-na-stranite-ot-yugoiztochna-evropa-potvardiha-angazhiranostta-da-rabotyat-za-zasilvane-na-satrudnichestvoto-v-regiona.html", "text": "Участниците в ежегодната среща на министрите на отбраната на страните от Югоизточна Европа потвърдиха ангажираността на държавите да работят за реализацията на целите и задачите на Процеса SEDM в подкрепа на мира и стабилността в региона, както и за евроатлантическата интеграция на страните от Западните Балкани. Това съобщиха от пресцентъра на  Министерство на отбраната . Двудневният форум се проведе в Букурещ, Румъния, под председателството на Албания, след като страната пое ръководството на Процеса през лятото на 2019 г. В срещата участва българска делегация, водена от заместник-министъра на отбраната Атанас Запрянов. \r\nПредставителите на държавите-участнички в Многонационалните мирни сили в Югоизточна Европа (ММСЮИЕ) утвърдиха годишните планове на бригада „Югоизточна Европа“ (БрЮИЕ) за 2020 г., най-важният момент от които е предислоцирането на щаба на БрЮИЕ от Лариса, Гърция, в Куманово, Република Северна Македония.", "date": "2019.10.16", "title": "Министрите на отбраната на страните от Югоизточна Европа потвърдиха ангажираността да работят за засилване на сътрудничеството в региона"}
{"url": "http://www.focus-news.net/news/2019/10/16/2709028/initsiativata-na-obshtina-burgas-bulevart-praznuva-parvi-rozhden-den.html", "text": "Инициативата на Община Бургас - БулевАРТ - Мрежа на сетивата, която подкрепя хората на изкуството и предприемачите да възродят артистичното сърце на града, ще отпразнува в петък, 18 октомври, своя първи рожден ден. Това съобщиха от пресцентъра на  Община Бургас . През последните месеци тя доказа, че улицата и градските пространства не са само за вървене, а могат да предложат на минувачите закачка, настроение и храна за душата. Община Бургас благодари за ползотворното партньорство на всички отделни търговски и частни обекти в обхвата на БулевАРТ, които предлагат на бургазлии и гостите на града музика, танци, театър, Stand up комедия, изложби, пърформанси и други форми за изява в изкуството. По този хубав повод приятели на инициативата и журналисти са поканени в петък, от 15.00 часа в Бизнес инкубатора на ул. \"Батенберг\", а ето кои са предстоящите събития за вечерта. \r\n \r\nCardamon \r\n \r\n18 октомври - петък - от 20:30 ч. до 23:00 ч. - Деси & Илко Градев (акордеон), ще се насладите на свежа музикална атмосфера. \r\n \r\nHashtagSTUDIO (ул. \"Абоба\" 1) \r\n \r\n18 октомври - петък - от 21:00 ч. до 22:45 ч. -  Светът на домакинята, ComedyNight с Деница Кючукова \r\n \r\nКамък, ножица, хартия; \r\n \r\nролка, щипка и хавлия! \r\n \r\nЕдно, две, три, \r\n \r\nкое избираш ти? \r\n \r\nThe maze/Лабиринт, ул. \"Райна Кнагиня\" 15. \r\n \r\n18 октомври - петък - от 18:30 ч. - прожекция на филм ( а кой е той остава изненада) \r\n \r\nУчилище \"Френе\" \r\n \r\nот 9:30 ч. до 17:00 ч. - Ден на отворени врати \r\n \r\nот 17:30 ч. до 19:00 ч. - Ателие: Мода и дизайн \r\n \r\nСцена \"БулевАРТ\", до Часовника \r\n \r\nот 18:30 ч. до 21:30 ч. - Китарен концерт на Николай Райков.", "date": "2019.10.16", "title": "Инициативата на Община Бургас БулевАРТ празнува първи рожден ден"}
{"url": "http://www.focus-news.net/news/2019/10/16/2709024/mestni-izbori-2019-mustafa-karadaya-ot-kardzhali-dps-e-pazitel-na-edinstvoto-v-stranata.html", "text": "„Българският етнически модел проповядва философията на толерантността и заедността“, с тези думи председателят на Движението за права и свободи Мустафа Карадайъ се обърна към хората в кърджалийското село Мост. Карадайъ каза, че по време на избори ни е забранено да си говорим на майчиния език. ГЕРБ вкараха националистите във властта, без да има нужда от това и резултатът е такъв, че ГЕРБ и БСП се състезават кои са по-големи националисти, обяви той. Това съобщиха от пресцентъра на  ДПС . Всеки ден виждаме в НС, по медиите и в законодателството, че стъпват в полето на национализма. ГЕРБ взимат властта и обръщат тази власт против нас в законодателството, каза още Карадайъ. Карадайъ обясни, че във всички международни стандарти се посочва, че в условията на демокрация трябва да има информиран избор. Това е ценността – информирания избор, а не езикът, каза той. От Венецианската комисия има поне 15 препоръки за вдигането на тази забрана. Нашата политика не е разделението и противопоставянето. Нашата политика е Българският етнически модел, в който се проповядва толерантността и философията на заедността, бе категоричен лидерът. Всеки със своето различие, отстоявайки своята идентичност с достойнство, да бъдем заедно и да градим нашите общини и нашата държава. Това дава резултат вече от 30 години, заяви Мустафа Карадайъ. Пред препълнената зала с привърженици и симпатизанти на ДПС Мустафа Карадайъ подчерта, че ДПС докара демокрацията в нашата Родина и трябва да я опази. ДПС е пазител на единството на страната, заяви той. За ДПС формулата на отворено управление означава включването на активните и свободни граждани в процеса на взимане на решения и в контрола на изпълнението на решенията, обясни лидерът. След тези избори сме решени да приложим този модел на отворено управление във всички общини, в които управлява ДПС. Ще начертаем параметрите на такъв тип управление и ще го направим във всички общини, които се управляват от ДПС, каза още той. Председателят на ДПС каза, че моделът на заедността дава своя продукт. Днес имаме няколко общини, където не живеят мюсюлмани, но местната власт е на ДПС. Тази година жребия ни задължи общините на ДПС да не са по-малко от 55, подчерта Карадайъ. След тези избори ще видите, че ДПС ще има много сериозно разширение извън нашите традиционни райони, каза зам.-председателят на ПГ на ДПС Йордан Цонев.  Ще видите, че ДПС ще управлява общини, в които не живеят етнически турци. Видяхме го и на евроизборите. Ще видите, че много мои братя и сестри етнически българи не само че работят и живеят с нас в ДПС, но вече организират групи и цели общности, които разбират, че политиката на ДПС през тези 30 години е правилната политика за България, заяви Йордан Цонев. „Заедно трябва да продължим по пътя напред като се противопоставим на опитите за разделение, противопоставяне и на национализма“,каза зам.-председателят на ДПС и кмет на Кърджали инж. Хасан Азис. На предизборната среща присъстваха и народните представители Адлен Шевкед и Ерол Мехмед, членът на ЦОБ Ердинч Хайрула и областният председател на ДПС Кърджали Изет Шабан.", "date": "2019.10.16", "title": "Местни избори 2019: Мустафа Карадайъ от Кърджали: ДПС е пазител на единството в страната"}
{"url": "http://www.focus-news.net/news/2019/10/16/2709023/zam-ministar-yanko-ivanov-podgotvyame-dva-zakonoproekta-chiyato-tsel-e-da-podobryat-kontrola-varhu-hranite-i-kachestvoto-na-zhivot.html", "text": "Подготвяме два законопроекта, чиято цел е да подобрят контрола върху храните и качеството на живот. Това каза заместник-министърът на земеделието, храните и горите Янко Иванов по време на пресконференция за стартирането на Националната седмица на достъп до добра храна и по случай 16 октомври Световният ден на прехраната, предаде репортер на  Агенция \"Фокус\" . Заместник-министърът обърна внимание, че се подготвят промени в Закона за управление на хранителната верига и в Закона за храните. По думите му те скоро ще бъдат внесени в деловодството на Народното събрание.  \r\n\"Нашето министерство вече 9-та година провежда схемите \"Училищен плод\" и \"Училищно мляко\", като целта е подобряване на хранителните навици на децата и се прилага на територията на цялата страна, като обхваща децата от първи до четвърта група на подготвителния клас на детските градини и учениците до 4 клас. В тази схема са включени 3400 учебни заведения и повече от 470 хил. деца. Това е една инвестиция, която в бъдсеще ще помогне за намалявато на разходи за здравеопазване, които произтичат\", каза още заместник-министърът. По думите му за учебната 2018-2019 бюджетът на схемите е над 15 млн.  и 813 хил. лв, от които са изплатени близо 11 млн. лв. Заместник-министърът уточни, че има 115 заявления за одобрение, за да бъдат включени 2592 учебни заведения.  \r\nДеница КИТАНОВА", "date": "2019.10.16", "title": "Зам.-министър Янко Иванов: Подготвяме два законопроекта, чиято цел е да подобрят контрола върху храните и качеството на живот"}
{"url": "http://www.focus-news.net/news/2019/10/16/2709025/sport-koreyskoto-derbi-zavarshi-bez-golove-na-prazen-stadion.html", "text": "Отборите на Корейската народно демократична република и Южна Корея завършиха 0:0 в среща от квалификациите за световното първенство през 2022 година. Двубоят се игра в столицата на Северна Корея Пхенян при изключителни мерки за сигурност, въпреки че по трибуните на 50-хилядния стадион „Ким Ир Сен\" да не бяха допуснати зрители. Равенството остави двете корейски държави на първо и второ място в класирането в Група „Н“ с по 7 точки. \r\n \r\nВ групата са още отборите на Ливан, Туркменистан и Шри Панка, като първият и четирите най-добри втори отбора от осемте групи ще се класират за следващата фаза на квалификациите в зона „Азия\".", "date": "2019.10.16", "title": "Спорт: Корейското дерби завърши без голове на празен стадион"}
{"url": "http://www.focus-news.net/news/2019/10/16/2709031/zoran-zaev-pravitelstvoto-shte-padne-ako-ne-poluchim-data-za-pregovori.html", "text": "Ако лидерите на ЕС в четвъртък и петък вземат негативно решение за започване на присъединителни преговори, или ако отново решат да отложат решението, македонското правителство ще падне, не защото ще е чувствително, а защото ще загуби мнозинството си в парламента, заяви премиерът на страната Зоран Заев на дискусия, организирана от Фондация „Фридрих Еберт“ за европейските перспективи на Скопие, пише македонският  „Фокус“ . \r\n„Обещахме на депутатите, казахме им да гласуват за промяна на името, за промяна на Конституцията, за приемане на Договорите с България и Гърция, защото ЕС ни обеща, че ще определи дата за преговори, а не веднага да станем членове. В тази връзка вярвам, че те ще се погрижат да не дават място на трети страни и да не позволят на радикалния национализъм да се върне в страната“, предупреди Заев, като добави, че очаква нова информация тази вечер от срещата между Меркел и Макрон. \r\nКоментирайки вчерашната среща на министрите в Люксембург, Заев изрази съжаление, че министрите от ЕС „не са имали достатъчно смелост да вземат решение и да поддържат мотивация в Македония и Албания“. \r\nПроблемът е Франция. Знаем, че са необходими реформи, но реформи са възможни паралелно с поддържането на мотивацията. В противен случай национализмът, популизмът и радикализмът ще се върнат. Балканите страдат много заради това, научихме се от това и искаме да продължим напред, за да станем европейци. Ако накажат най-добрия пример, как ще мотивират Вучич, как ще мотивират Тачи в Косово или как ще мотивират БиХ. В нашия регион също има голям интерес от Турция, Русия и Китай да проникнат в Европа и да бъдат по-мощни. Но те не ни предлагат върховенството на закона и демокрацията, видяхме го и искаме демокрация“, обясни македонският премиер. \r\nВ този контекст Заев заяви, че агенти от други страни работят срещу свободата и демокрацията и срещу интеграцията на Македония в НАТО. \r\nТой добави, че не губи надежда и че все още е възможно да се приеме нова методология за преговори, но и да се вземе решение за започване на преговори. \r\n \r\nПревод и редакция:", "date": "2019.10.16", "title": "Зоран Заев: Правителството ще падне, ако не получим дата за преговори"}
{"url": "http://www.focus-news.net/news/2019/10/16/2709014/erdogan-ot-6-miliona-siriyski-bezhantsi-365-sa-v-turtsiya.html", "text": "Операцията „Извор на мира“ в Сирия продължава успешно според набелязаните планове. Това каза президентът на Турция Реджеп Таийп Ердоган на заседание на парламентарната фракция на управляващата Партия на справедливостта и развитието (ПСР) в Анкара, предава  „Анадолската агенция“ . \r\nПо неговите думи, още преди началото на кризата в Сирия Анкара многократно е предупреждавала правителството на Башар Асад за необходимостта от преразглеждане на вътрешната политика и отказ от оказването на натиск върху местното население. \r\n„За съжаление, нашата позиция не беше взета под внимание. За годините на конфликта в Сирия 12 милиона души напуснаха своите домове. Половината от тях напуснаха Сирия, От шестте милиона сирийски бежанци 3,65 милиона са в Турция“, посочи Ердоган. \r\nТурският лидер отбеляза, че терористичната организация „Ислямска държава“ е проект, реализиран с финансовата подкрепа на някои страни, които са изпращали терористи. „Днес същите тези страни се позиционират като най-яростните противници на „Ислямска държава“. На Турция й е добре известна ролята на всяка страна в региона“, заяви президентът. \r\nЕрдоган отбеляза, че в хода на антитерористичната операция „Щита на Ефрат“ Турция е демонстрирала истинското лице на терористите от „Ислямска държава“, заплахата от която е била раздута от определени сили. \r\nДържавният глава разкритикува Лигата на арабските държави (ЛАД), която, по неговите думи, е заела пристрастна позиция по отношение на действията на турската армия в Сирия. \r\nТурският лидер се обърна към страните-членки на ЛАД: „Колко сирийски бежанци приехте? Първо вие изключихте Сирия от ЛАД, а сега в опит да оскърбите Турция се опитвате да се сближите със Сирия, като я приемате отново в организацията“. \r\n„Нито един чуждестранен политик не изрази съболезнованията си към Анкара във връзка със смъртта на 20 жители на погранични села в резултат на ракетни и минометни атаки от Сирия и не пожела 170 скорошно възстановяване на 170-те ранени. Ние ще вземем това предвид и няма да им вярваме повече. Такива партньори в чужбина са ненадеждни“, категоричен е той. \r\nЕрдоган отбеляза, че никой не е очаквал, че турската армия за толкова кратко време ще напредне толкова дълбоко в сирийската територия. Осъзнавайки поражението си, привържениците на терористите започнаха набързо да се опитват да установят диалог с Анкара, заяви турският лидер. \r\n„В историята на Турция и турския народ няма примери за поражения. Нашите хора направиха всичко необходимо по това време. Турция днес се бори с терористите, както е подходящо за страна и хора, чийто лозунг е: „Свобода или смърт!“. Аз апелирам към Запада, Лигата на арабските държави, всички страни, където все още знаят какво е морал и съвест. Времето ни ще дойде!“, продължи държавният глава. \r\n \r\nЕрдоган отхвърли обвиненията за убийства на мирни сирийци като част от операция „Извор на мира“. \r\n„Тези, които се нуждаят от примери за кланета над цивилни, могат да се обърнат към събития в Афганистан, Аракан, Нагорно Карабах и Косово“, каза Ердоган. \r\n \r\nПревод и редакция:", "date": "2019.10.16", "title": "Ердоган: От 6 милиона сирийски бежанци, 3,65 са в Турция"}
{"url": "http://www.focus-news.net/news/2019/10/16/2709029/pp-abv-shte-dade-preskonferentsiya-na-17-oktomvri.html", "text": "ПП АБВ ще даде пресконференция на 17 октомври 2019 г. Това съобщиха от пресцентъра на  партията . Събитието ще се проведе от 13.00 часа в централата на ПП АБВ на улица „Врабча“ 23.   \r\nТемите, които ще бъдат обсъдени, са: как проблемите в „Булгаргаз“ водят до високи цени на газа за потребителите, както и грозните прояви на расизъм и отговорността на министър-председателя и държавата. Участие в пресконференцията ще вземе председателят на ПП АБВ Румен Петков.", "date": "2019.10.16", "title": "ПП АБВ ще даде пресконференция на 17 октомври"}
{"url": "http://www.focus-news.net/news/2019/10/16/2709030/mestni-izbori-2019-v-obshtina-blagoevgrad-shte-bade-sformirana-podvizhna-izbiratelna-kutiya.html", "text": "За предстоящите избори в Община Благоевград ще бъде сформирана подвижна избирателна кутия, съобщиха за  Радио „Фокус“ – Пирин  от Общинска избирателна комисия – Благоевград. Това се налага поради подадени 17  броя заявления за гласуване от хора с трайни увреждания, които нямат възможността да се придвижват до изборните секции.", "date": "2019.10.16", "title": "Местни избори 2019: В Община Благоевград ще бъде сформирана подвижна избирателна кутия"}
{"url": "http://www.focus-news.net/news/2019/10/16/2709032/spetsializiranata-prokuratura-i-gdbop-neutraliziraha-prestapna-grupa-za-razprostranenie-na-golemi-kolichestva-tyutyun.html", "text": "На 15 и 16 октомври Специализираната рокуратура, ГДБОП и служители на Териториалната служба „БОП“-Пловдив, Пазарджик и Смолян проведоха съвместни действия по разследването на организирана престъпна група за разпространение на нарязан тютюн в Цалапица и Пловдив. Това съобщиха от пресцентъра на  прокуратурата . До момента са извършени 18 претърсвания на недвижими имоти, автомобили и стопански сгради, както и лични обиски. Иззети са около 480 кг ситно нарязан тютюн, над един тон тютюн на бали, две машини за нарязване и много други доказателства за престъпната дейност на групата. Разпитани са свидетели. Задържани по Закона за МВР за срок до 24 часа са общо 7 лица. Предстои да се определи колко от тях ще бъдат привлечени към наказателна отговорност и за колко от тях Специализирната прокуратура ще поиска от съда да бъдат задържани под стража. Събраните досега доказателства сочат, че групата е започнала престъпната си дейност през юни 2018 г. Най-често участници в групата изкупували необработен тютюн от производители и го доставяли в стопанска сграда край Цалапица и в къща в Пловдив. Там тютюнът бил нарязван, пакетиран и изпращан на клиенти в страната по куриерски фирми.", "date": "2019.10.16", "title": "Специализираната прокуратура и ГДБОП неутрализираха престъпна група за разпространение на големи количества тютюн"}
{"url": "http://www.focus-news.net/news/2019/10/16/2709037/zam-ministar-yanko-ivanov-mzhg-razraboti-natsionalna-strategiya-za-prilagane-na-shemata-za-plodove-zelenchutsi-mlyako-i-mlechni-produkti-v-detskite-gradini-i-uchilishtata-do-2022-2023-g.html", "text": "МЗХГ разработи национална стратегия за прилагане на схемата за предлагане на плодове, зеленчуци, мляко и млечни продукти в детските градини и училищата до 2022-2023 г. Това каза заместник-министърът на земеделието, храните и горите Янко Иванов по време на пресконференция за стартирането на Националната седмица на достъп до добра храна и по случай 16 октомври Световният ден на прехраната, предаде репортер на  Агенция \"Фокус\" . Иванов уточни, че проектът предвижда съществени промени в реда и условията при прилагането на схемата. Заместник-министърът поясни, че проектът е публикуван на 19 септември. \"Акцент в днешното събитие са развитието на хранителната грамотност сред децата и учениците в Световния ден на прехраната - 16 октомври\", каза още заместник-министърът. \"За мен е удоволствие да изтъкна, че този форум е поредната проява, която продължава да доразвива и очертава вече трайната тенденция на висок интерес и разбиране от страна на обществото за предимствата и безспорните качества на българските храни\", каза още заместник-министърът.  \r\nДеница КИТАНОВА", "date": "2019.10.16", "title": "Зам.-министър Янко Иванов: МЗХГ разработи национална стратегия за прилагане на схемата за плодове, зеленчуци, мляко и млечни продукти в детските градини и училищата до 2022-2023 г."}
{"url": "http://www.focus-news.net/news/2019/10/16/2709035/", "text": "Без проблеми и изчаквания се осъществява преминаването през ГКПП „Златоград“ към 14:00 часа. Това съобщиха за   Радио „Фокус“ – Смолян   от ГД „Гранична полиция“. Нормално се преминава и през граничните пунктове с Гърция „Маказа“ и „Капитан Петко войвода“. \r\nНели ГЕРГЬОВСКА", "date": "2019.10.16", "title": "Без проблеми и изчаквания се осъществява преминаването през ГКПП „Златоград“"}
{"url": "http://www.focus-news.net/news/2019/10/16/2709039/detsa-ot-tsyalata-strana-shte-otbelezhat-nachaloto-na-mezhdunarodniya-nosht-na-prilepite-s-razlichni-aktivnosti.html", "text": "Фондация „Наука за природата“ организира „Месец на прилепите” чрез поредица от събития през октомври. Това съобщиха  организаторите . Като част от проекта „Прилепи и хора – живот под един покрив“ се организират различни събития в цялата страна, по време на които малки и големи ще разбират защо прилепите не са опасни, а напротив - много полезни и водят изключително интересен живот.  \r\nДве от събитията вече са проведени в „Музейко “и Зоологическа градина – София, като сега предстои в Градския парк на Крумовград. \r\nНа 17 октомври 2019 г. Фондация „Наука за природата“ ще отбележи „Нощ на прилепите“ в Градския парк на Крумовград от 14.00 до 17.00 часа. \r\nДецата ще могат да се включат в: \r\n- Игра с награди - „Загадките на Кафявото прилепче“; \r\n- Работилнички за изработване на прилепи от различни материали; \r\n- Художници ще преобразяват децата в бързо летящите ни супергерои; \r\n- Ще бъдат поставени различни тематични макети, с които може да се направят снимки за спомен.", "date": "2019.10.16", "title": "Деца от цялата страна ще отбележат началото на „Международния нощ на прилепите” с различни активности"}
{"url": "http://www.focus-news.net/news/2019/10/16/2709038/okrazhna-prokuratura-sliven-predade-na-sad-gorski-nadziratel-obvinen-v-prisvoyavane-na-darva-za-ogrev.html", "text": "Окръжна прокуратура-Сливен предаде на съд горски надзирател. Това съобщиха от пресцентъра на  Окръжна прокуратура . Той е обвинен за това, че на неустановени дати в периода октомври- ноември 2017 г., при условията на продължавано престъпление, в с. Тополчане, общ. Сливен, в качеството му на длъжностно лице – горски надзирател в ЮИДП - ТП „Държавно горско стопанство – Сливен“, присвоил дърва за огрев, собственост на ТП „ДГС“-Сливен, поверени му да ги пази – в същия период и място, при условията на продължавано престъпление, без редовно писмено позволително, като посредствен извършител – чрез осем лица, отсякъл от горския фонд (подотдел 409 „д“ и подотдел 410 „а“, находящи се в землището на с. Тополчане, Община Сливен) 12,0 пространствени кубически метра дърва за огрев от дъб (благун), 56,0 пространствени кубически метра дърва за огрев от габър, 10,0 пространствени кубически метра дърва за огрев от бук, на обща стойност 5 460 лв.", "date": "2019.10.16", "title": "Окръжна прокуратура-Сливен предаде на съд горски надзирател, обвинен в присвояване на дърва за огрев"}
{"url": "http://www.focus-news.net/news/2019/10/16/2709041/evrodeputatat-sergey-stanishev-s-pismo-do-tusk-evropeyskite-lideri-da-reshat-za-starta-na-pregovorite-sas-severna-makedoniya-i-albaniya-utre.html", "text": "В писмо до председателя на Европейския съвет Доналд Туск, от името на лявото политическо семейство в Европа, лидерът на ПЕС Сергей Станишев настоя въпросът за започването на преговори за членство в ЕС с Република Северна Македония и Албания да бъде включен в дневния ред на срещата на европейските премиери, която започва в четвъртък в Брюксел, съобщиха от  пресофиса на евродепутата .  \r\nВъв вторник Съветът на министрите не успя да постигне съгласие за започване на преговори с двете страни заради категоричния отказ на Франция. Европейската комисия е на мнение, че кандидатите са изпълнили всички необходими критерии, а европейските министри вече трети път отлагат решението в рамките на малко повече от година.  \r\nВ писмото Станишев посочва, че семейството на ПЕС винаги е подкрепяло процеса на европейска интеграция на страните от Западните Балкани: „Никога не сме преставали да бъдем конструктивно ангажирани с провеждането на необходимите реформи, в тясно сътрудничество с партии, лидери, институции и гражданското общество в региона, дори във времена, когато политиката на Разширяване не стоеше високо в дневния ред на ЕС. Винаги сме правили това водени от убеждението, че тези страни са неразделна част от нашата Общност на народи, от нашия Съюз на ценности и споделен мир, сигурност и просперитет, и че не трябва да пестим усилия, за да им помогнем да постигнат същото ниво на развитие, на което се радваме ние в ЕС“. \r\nТой посочва, че Северна Македония и Албания са извървели дълъг и труден път по пътя си към еврочленството и специално подчертава ролята на прогресивните премиери Зоран Заев и Еди Рама: “[Те] положиха много политически усилия, проведоха болезнени реформи и взеха редица трудни решения, за да се придвижат напред по пътя към ЕС“. И продължава: „Да пренебрегнем постиженията на тези две страни сега, както и собствената си политика на Разширяване и поетите от ЕС ангажименти, би било фатална политическа грешка. Като министър-председател на България по време на нашето присъединяване към ЕС, твърде добре познавам огромните усилия, които са нужни в процеса на преговори и във финалната фаза преди присъединяването. Знам също и как страхът от отлагане на членството отеква в общественото мнение. Подхранва разочарование и чувство на безсилие и неудовлетвореност у хората.“  \r\n„Ако ЕС не спази поетите ангажименти сега, това разочарование в обществата ще разруши доверието, което те сега имат в ЕС, и ще разпали разрушителния анти-европейски популизъм и национализъм. Не можем да си позволим възраждането на национализма да подкопае положените до момента усилия за мир и помирение в този още крехък регион на млади демокрации, където раните от миналото все още не са напълно излекувани.“, се казва още в писмото.  \r\n„Ето защо се опасявам, че ако се провалим сега, не просто ще подкопаем доверието в ЕС, а ще застрашим политиката по Разширяване и процеса на европейска интеграция на Западните Балкани за дълго време напред. Не бива да се проваляме. Дължим го не само на народите на страните от Западните Балкани, но и на всички европейски граждани. Те очакват решителни действия и отговорно лидерство, а не просто сигнали“, завършва Станишев.", "date": "2019.10.16", "title": "Евродепутатът Сергей Станишев с писмо до Туск: Европейските лидери да решат за старта на преговорите със Северна Македония и Албания утре"}
{"url": "http://www.focus-news.net/news/2019/10/16/2709040/osaditelna-prisada-poluchi-narkorazprostranitel-sled-odobreno-ot-sada-sporazumenie-s-okrazhnata-prokuratura-vav-varna.html", "text": "Осъдителна присъда получи наркоразпространител след одобрено от съда споразумение с Окръжната прокуратура във Варна. Това съобщиха от пресцентъра на  Апелативна прокуратура . 19-годишният Майкъл В. ще търпи наказание лишаване от свобода за срок от една година и десет месеца за държане с цел разпространение на марихуана на стойност 326 лева. На основание член 66, ал. 1 от НК състав на Варненския окръжен съд е отложил изпълнението на наказанието с изпитателен срок от 3 години и 10 месеца. Престъплението по член 354а, ал. 1 от НК Майкъл извършил на 31 януари тази година. Тогава в него са намерени общо около 55 грама марихуана с различно съдържание на активно действащия компонент тетрахидроканабинол. До осъдителна присъда се стигна, след като 19-годишният подсъдим сключи споразумение с Окръжната прокуратура във Варна, което състав на Варненския окръжен съд одобри. В тежест на осъдения са и направените по делото разноски. Наркотичните вещества, електронната везна и гриндерът, иззети при действията по разследването, ще бъдат унищожени. \r\n \r\nОпределението на Варненския окръжен съд е окончателно.", "date": "2019.10.16", "title": "Осъдителна присъда  получи  наркоразпространител след одобрено от съда споразумение с Окръжната прокуратура във Варна"}
{"url": "http://www.focus-news.net/news/2019/10/16/2709045/chetiri-novi-ploshtadki-byaha-otkriti-v-pavlikeni.html", "text": "Четири нови детски площадки бяха открити в Павликени. Те, както и дворът на Детската ясла в гарада, са направени с финансиране от проект по програмата „Красива България“, съобщават за  Радио „Фокус“ – Велико Търново  от Общината. Нови съоръжения за игра има и в дворовете на ДГ „Слънце“, ДГ „Вяра, Надежда, Любов“, ДГ „8-ми март“. Наред с тях със съфинансиране по „Красива България“ бяха изградени асансьорът в сградата на градската поликлиника, както и костницата в гробищния парк. Общата за двора на Детската ясла е 129 700 лева, от които 55 350 лева са от проект „Красива България” и 74 350 лева е съфинансирането от местната администрация. Изградени са четири изцяло нови детски площадки за игра за деца до 3-годишна възраст, отговарящи на всички съвременни изисквания за безопасност. Непосредствено до всяка площадка има и по един пясъчник. Монтирани са комбинирани съоръжения за игра –  клатушки, люлки, въртележка, влакче и две къщички тип „гондола“. Монтирани са шест пейки и кошчета за разделно събиране на отпадъците. Изградена е изцяло нова алейна мрежа.Създадена е достъпна среда за ползвателите на услугите в детската ясла – улеснен е достъпът до сградата както на малките деца, така и на родителите с детски колички.С реализацията на дейностите по проекта бяха създадени разнообразни, пълноценни и безопасни пространства за игра на децата, а също така бяха създадени и работни места, тъй като 50% от лицата, работили на обекта, бяха наети от Дирекция „Бюро по труда” – Павликени. \r\n \r\nРени АТАНАСОВА", "date": "2019.10.16", "title": "Четири нови площадки бяха открити в Павликени"}
{"url": "http://www.focus-news.net/news/2019/10/16/2709002/bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“ на границата с Турция. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница. Преминаването се осъществява без съществено забавяне. \r\nМария ПОПЧЕВА", "date": "2019.10.16", "title": "Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/10/16/2709047/nkiz-vze-uchastie-vav-vtorata-mezhdunarodna-konferentsiya-za-industrialni-imoti-bgsklad-2019.html", "text": "Развитието на пазара на индустриални имоти беше една от темите, които бяха обсъдени по време на Втората международна конференция, организирана от БГСКЛАД в София. Това съобщиха от пресцентъра на  НКИЗ . В нея като модератор на първи панел „Пазарът на индустриалните имоти в България през погледа на държавните структури, инвеститорите, анализаторите и оценителите“ беше изпълнителният директор на НКИЗ Антоанета Барес. Тя отбеляза, че последните години наблюдаваме засилен интерес към индустриалните зони в България не само от български инвеститори, но и от чуждестранни. „Това е голямо предизвикателство за нас, тъй като трябва да отговорим подобаващо на изискванията на бизнеса“, обясни Барес.  \r\nИзпълнителният директор на НКИЗ взе отношение и по темата за търсене на квалифицирани кадри в различни сектори на производството. „Мога да ви дам един пример от кръглата маса, която направих през месец февруари тази година по програмата на НКИЗ „Fast Tracking Success“. Фирма, която развива дейност в зоната ни в Русе от 2004 г., има доста сериозни връзки с Русенския университет. 12 студенти от него вече работят в дружеството. Тя работи и със студенти, които не са завършили. Дори има съвместно с тях завършени продукти, които предлага и продава. И които са изцяло конструирани от инженери от русенския университет. Например те са направили 80 тонен самоходен кран, който успешно се продава. В началото на годината имаха поръчки за 10 такива крана. Сигурна съм, че младите хора, които са конструирали крана, никога няма да заминат за чужбина. Ще останат в Русе, за да работят за фирмата“, отбеляза Барес. \r\nЗаместник-министърът на икономиката Лъчезар Борисов, който откри конференцията, отбеляза, че пред пазара на индустриални имоти има доста предизвикателства. „Едно от тях е дигитализацията и електронната търговия, които неминуемо ще доведат до промени и ние трябва да сме подготвени за тях“, каза Борисов. \r\nСобственикът на платформата БГСКЛАД Симеон Митев като бизнесмен с над двайсет годишен опит в сферата на недвижимите имоти и човек, който се интересува от развитието на пазара в България, отбеляза, че събития като Втората международна конференция за индустриални имоти са от изключителна важност. Ето защо на нея бяха поканени държавни институции, големи логистични центрове, както и чуждестранни гости и лектори от Румъния, Чехия, Турция и Русия. Те разказаха за опита, предизвикателствата и перспективите пред себе си, развивайки своя бизнес у нас и в чужбина. Сред лекторите бяха Стамен Стамов, изпълнителен директор на Индустриален и логистичен парк Бургас, който е съвместен проект на НКИЗ и община Бургас, както и Никола Стефанов, изпълнителен директор на Свободна зона Русе, която е дъщерно дружество на НКИЗ, Васил Велев, председател на УС на „Асоциация на индустриалния капитал в България“ и други.", "date": "2019.10.16", "title": "НКИЗ взе участие във Втората международна конференция за индустриални имоти БГСКЛАД 2019"}
{"url": "http://www.focus-news.net/news/2019/10/16/2709042/gd-granichna-politsiya-trafikat-na-gkpp-kapitan-andreevo-i-gkpp-lesovo-e-silno-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция на е силно интензивен на изход за товарни автомобили, по данни данни към 14.00 часа. Това съобщиха от  ГД \"Гранична полиция\" . Интензивен е трафикът на изход за товарни автомобили и на ГКПП \"Дунав мост-Русе\" и ГКПП \"Дунав мост-Видин\" на границата с Румъния.  \r\nПреминаването през всички контролно-пропускателни пунктове на границите със Сърбия, Северна Македония и Гърция се осъществява нормално.", "date": "2019.10.16", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Лесово\" е силно интензивен на изход за товарни автомобили"}
{"url": "http://www.focus-news.net/news/2019/10/16/2709043/chudotvornata-ikona-sv-bogoroditsa-kasperovskaya-ot-grad-ananiev-ukrayna-shte-bade-donesena-za-poklonenie-v-burgas-na-17-oktomvri.html", "text": "Чудотворната икона „Св. Богородица Касперовская“ от град Ананиев – Украйна, ще бъде донесена за поклонение в Бургас, посочват от Сливенската митрополия. Това съобщиха от пресцентъра на  Община Бургас . На 17 октомври, четвъртък, светинята ще бъде поставена в храм „Св. св. Кирил и Методий“ и ще остане там до събота – 19 октомври. След това чудотворната икона ще бъде изложена в още няколко храма в Бургаската духовна околия: \r\n–  на 19 октомври – в Поморие – храм „Св. Богородица“; \r\n–  на 20 октомври – в Царево – храм „Св. цар Борис“; \r\n–  на 21 октомври – в Приморско – храм „Св. св. Кирил и Методий“; \r\n–  на 22 октомври – в Созопол – храм „Св. вмчк Георги Победоносец“. \r\nПо време на престоя на иконата в храмовете ще се отслужва Акатист към „Св. Богородица Касперовская“ за здраве, спасение и изцеление.", "date": "2019.10.16", "title": "Чудотворната икона „Св. Богородица Касперовская“ от град Ананиев – Украйна, ще бъде донесена за поклонение в Бургас на 17 октомври"}
{"url": "http://www.focus-news.net/news/2019/10/16/2709046/spetsializirana-prokuratura-poiska-postoyanen-arest-na-shestima-ot-zadarzhanite-za-reket-v-burgas.html", "text": "Специализирана прокуратура поиска постоянен арест на шестима от задържаните за рекет в Бургас. Това съобщиха от пресцентъра на  специализираната прокуратура . Повдигнати са им обвинения за участие в организирана престъпна група, създадена с цел извършване на рекет. Делото ще се разгледа от 22 състав на Специализирания наказателен съд и е насрочено за 15.00 часа.", "date": "2019.10.16", "title": "Специализирана прокуратура поиска постоянен арест на шестима от задържаните за рекет в Бургас"}
{"url": "http://www.focus-news.net/news/2019/10/16/2709044/zabranyava-se-dvizhenieto-na-motorni-prevozni-sredstva-s-teglo-nad-12-t-po-patya-obzor-slanchev-bryag-ot-21-oktomvri.html", "text": "Забранява се движението на моторни превозни средства с тегло над 12 т по пътя Обзор - Слънчев бряг от 21 октомври. Това съобщиха от пресцентъра на  Агенция \"Пътна инфраструктура\" . \r\nОт 21 октомври ще бъде забранено преминаването на тежкотоварни автомобили с тегло над 12 т по път I-9 Обзор – Слънчев бряг, поради извършване на ремонтни дейности на водосток при 185-ти км. Тежкотоварните автомобили ще бъдат пренасочвани по обходни маршрути през проходите „Айтоски“ и „Ришки“. \r\nПредвижда се ремонтът да приключи най-късно до 30 ноември.", "date": "2019.10.16", "title": "Забранява се движението на моторни превозни средства с тегло над 12 т по пътя Обзор - Слънчев бряг от 21 октомври"}
{"url": "http://www.focus-news.net/news/2019/10/16/2709048/rtk-kosovo-kosovskata-politsiya-e-arestuvala-dvama-sarbi-v-severna-mitrovitsa-zaradi-ubiystvo-na-mesten-politik.html", "text": "Двамата души, задържани по-рано в северната част на град Косовска Митровица са били задържани във връзка с убийството на сръбския политик Оливер Иванович, предава  “Радио и телевизия на Косово“ . \r\nДвамата, единият от които е бил полицай, бяха задържани по-рано в сръбския анклав Северна Митровица, докато друг заподозрян все още се издирва, според говорителя на косовската полиция Баки Келани. Единият от арестуваните е притежавал оръжие.  \r\n„Мога да потвърдя, че в ранните часове на сутринта, Косовската полиция предприе операция в Северна Митровица, свързана с убийството на Оливер Иванович\", заяви Баки.  \r\n„В допълнение към това, две други огнестрелни оръжия и амуниции бяха открити по време на операцията“, заяви Келани, като според него и двамата арестувани са били полицаи.  \r\nЕдиният от тях е работил по случая с убийството на Иванович и е заподозрян в това, че е укривал доказателства. Все още се издирва полицейският началник на Северна Митровица.  \r\nОливер Иванович беше ръководител на сръбската партия „Свобода, демокрация, справелдивост“. Той беше застрелян на 16 януари 2016 г.  \r\nМесец след смъртта му, двама полицейски служители признаха, че са укривали улики от местропрестъплението, след като кадри на охранителна камера показаха как единият от тях скрива гилза от инцидента в джоба си, а друг негов колега наблюдава безучастно.  \r\nДосега във връзка с убийството са арестувани четири души, като двама от тях все още са в ареста.  \r\n \r\n  Теодор Пенев", "date": "2019.10.16", "title": "RTK (Косово): Косовската полиция е арестувала двама сърби в Северна Митровица заради убийство на местен политик"}
{"url": "http://www.focus-news.net/news/2019/10/16/2709033/afp-turtsiya-izklyuchi-pregovori-sas-siriyskite-kyurdi.html", "text": "Президентът на Турция Реджеп Таийп Ердоган заяви, че единствената възможност за сирийските кюрдски формирования е да свалят оръжието си и да се оттеглят, предава  AFP . \r\n„Нашето предложение е точно сега, тази вечер, всички терористи да положат оръжието си, оборудването си и всичко, да разрушат своите окопи и да напуснат зоната за сигурност, която определихме“, заяви турският лидер, като добави, че това ще е „най-бързият начин за разрешаването на проблемите в Сирия“. \r\n \r\nПревод и редакция:", "date": "2019.10.16", "title": "AFP: Турция изключи преговори със сирийските кюрди"}
{"url": "http://www.focus-news.net/news/2019/10/16/2709049/zam-kmetat-na-sofiya-doncho-barbalov-shte-poseti-5-mbal.html", "text": "На 17 октомври от 10:30 часа зам.-кметът на София Дончо Барбалов ще посети 5 МБАЛ, където със средства на Столична община е закупена и функционира нова медицинска апаратура. Това съобщиха от пресцентъра на  Столична община . Директорът на лечебното заведение - д-р Борил Петров ще обяви началото на кампанията за безплатна профилактика на пациентите с диабет. От 18 октомври до края на месец ноември, след предварително записване в болницата ще се извършват безплатни профилактични прегледи за диабетно болни граждани. Целта на кампанията е превенция на усложненията, получени от болестта. На новата апаратура лекарите ще преглеждат за усложнения, например - диабетна ретинопатия.", "date": "2019.10.16", "title": "Зам.-кметът на София Дончо Барбалов ще посети 5 МБАЛ"}
{"url": "http://www.focus-news.net/news/2019/10/16/2709050/dots-d-r-zheko-kyosev-rasistkiyat-skandal-na-macha-balgari-angliya-be-organizirana-provokatsiya-tselyashta-izvarshvaneto-na-promeni-v-bfs.html", "text": "Расисткият скандал на мача Българи – Англия бе организирана провокация, целяща извършването на промени в БФС. Това коментира за  Радио „Фокус“ – Пирин  доц. д-р Жеко Кьосев, социолог и преподавател в Югозападен университет „Неофит Рилски“. Той определи случилото се като европейски скандал, който е имал отзвук във всички европейски медии. „За мен лично това, което се случи бе провокация от дадена група хора, които имаха за цел да се извърши промяна в Българския футболен съюз (БФС). Искам да подчертая, че българинът не е расист. Убеден съм в това, защото лично аз работя с много млади хора. Това за мен бе провокация, която не бе случайна. Ако се проследи хронологията на събитията, то ще видим, че дикторът на стадиона се обърна, призовавайки хората, които бяха определени като расисти да напуснат и те направиха точно това. Според мен това действие само по себе си говори много, защото един расист много трудно може да бъде накаран да се откаже от действията и идеите си“, каза още доц. д-р Кьосев. По думите му въпросната провокация се е мултиплицира със страшна сила върху България. Доц. д-р Кьосев отбеляза, че на него лично му е много неприятно да чете оценките, които дава Европа за нас, защото реално на стадиона са били 20 – 30 – 50 човека, които са се проявили. „Така или иначе те наистина са били там, има ги на снимки, тоест случилото се не може да бъде отречено. Аз и днес гледам снимки на участниците в скандала, които по себе си има нацистки символи, а реално в България фашизъм не е имало. Затова бих искал да ги попитам  – както точно са станали такива, от къде са станали фашисти, как, кога и защо изпъват ръката си?“, посочи доц. д-р Кьосев. \r\n \r\nЛивия НИНОВА", "date": "2019.10.16", "title": "Доц. д-р Жеко Кьосев: Расисткият скандал на мача Българи – Англия бе организирана провокация, целяща извършването на промени в БФС"}
{"url": "http://www.focus-news.net/news/2019/10/16/2709034/mestni-izbori-2019-kandidatat-za-kmet-apostol-apostolov-shte-provede-3-sreshti-s-zhitelite-na-kvartal-oranovo-v-grad-simitli.html", "text": "Кандидатът за кмет Апостол Апостолов и кандидатите за общински съветници от „Партия на Зелените“ ще проведе 3 срещи с жителите на квартал „Ораново“ в град Симитли. Това съобщиха за  Радио „Фокус“ – Пирин  от предизборния му щаб. От 19.00 часа те ще бъдат в Драгова махала, в 19.45 часа ще са в Косячка махала, в 20.30 часа ще бъдат в „Ораново“ център. Всеки един е добре дошъл, за да се запознае с кандидатите, да зададе въпросите си и да изкаже своите проблеми и желания.", "date": "2019.10.16", "title": "Местни избори 2019: Кандидатът за кмет Апостол Апостолов ще проведе 3 срещи с жителите на квартал „Ораново“ в град Симитли"}
{"url": "http://www.focus-news.net/news/2019/10/16/2709052/shte-se-izvarshi-ogled-na-stroitelstvoto-na-paten-vazel-na-avtomagistrala-trakiya-v-rayona-na-gr-kermen-na-17-oktomvri.html", "text": "Ще се извърши оглед на строителството на пътен възел на автомагистрала \"Тракия\"  в района на гр. Кермен на 17 октомври. Това съобщиха от пресцентъра на  Областна администрация - Сливен . Огледът ще бъде от 15.00 часапри 261-ви км от АМ \"Тракия\" в района на гр. Кермен. На него ще присъства министъра на регионалното развитие и благоустройството Петя Аврамова.Целта е да се обсъди възможността за изграждане на пътен възел от този участък на магистралата към Кермен и населените места.", "date": "2019.10.16", "title": "Ще се извърши оглед на строителството на пътен възел на автомагистрала \"Тракия\"  в района на гр. Кермен на 17 октомври"}
{"url": "http://www.focus-news.net/news/2019/10/16/2709053/malchuganite-ot-dg-sinchets-v-kv-banevo-v-burgas-veche-imat-zanimalnya-na-otkrito.html", "text": "С весел празник малчуганите от ДГ „Синчец“-кв. „Банево\" в Бургас отпразнуваха откриване на занималня на открито. Това съобщиха от пресцентъра на  Общината . На събитието присъстваха директор на Дирекция Образование към Община Бургас Веселина Таралова, директорът на детското заведение Христина Карабахчиева, представители на Обществения съвет към детското заведение. Занималнята на открито е финансирана и реализирана от родителите, които участват в проект на детското заведение 2018-2020 г. „Родители и учители заедно за децата“. Учител от детската градина демонстрира как най-рационално ще се използва тази занималня с открита ситуация по КТБ - „Плодовете на есента“ - оригами.", "date": "2019.10.16", "title": "Малчуганите от ДГ „Синчец“ в кв. „Банево\" в Бургас вече имат занималня на открито"}
{"url": "http://www.focus-news.net/news/2019/10/16/2709056/rumyana-glavcheva-ekspert-seizmolog-dopisen-chlen-na-bani-useteno-zemetresenie-e-registrirano-v-tsentralna-kaliforniya.html", "text": "Във вторник по обяд, в 12:42 местно време (вечерта 22:42 българско време) в Централна Калифорния е регистрирано усетено земетресение. Магнитудът на земетресението е 4.7-4.8 по оценки в Геоложки проучвания на САЩ и Европейския сеизмологичен център. Земетресението е плитко, с източник на дълбочина около 10 км. Епицентърът му е на 150-165 км юг-югоизточно от Сан Франциско, съответно до 400 км север-северозападно от Лос Анджелис. В тези два града земетресението е слабо усетено, особено рядко в ЕлЕй,  информира Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). \r\nМаксималната интензивност, докладвана от преживели земетресението в Соледад и Гонзалес на разстояния до 30-я километър от епицентъра, е от V степен (масово усещане, падане на предмети от бита). До 60 км от епицентъра към тихоокеанското крайбрежие, и почти толкова в северна посока от епицентъра са наблюдавани сътресения с интензивност от IV степен. Интензивност от IV степен е регистрирана и до стотния километър южно от епицентъра. За отбелязване е, че в селищата източно от планинската верига Диабло сътресенията рязко отслабват – интензивността на изток от масивите с направление на крайбрежието, само на около 40 км от епицентъра, е от III и II степен (слабо и много слабо усещане). Земетресението е усетено, освен на територията на Калифорния, и в съседни щати – Невада, Орегон, Аризона, макар съвсем слабо.", "date": "2019.10.16", "title": "Румяна Главчева, експерт-сеизмолог, дописен член на БАНИ: Усетено земетресение е регистрирано в Централна Калифорния"}
{"url": "http://www.focus-news.net/news/2019/10/16/2709054/gazeta-express-belgrad-e-gotov-da-se-namesi-ako-prishtina-oshteti-srabski-grazhdani-v-severno-kosovo.html", "text": "Директорът на сръбската полиция Владимир Ребич заяви, че властите в Белград са готови да се намесят в Косово, ако Прищина реши да „изселва“ сърби от Северна Митровица, пише косовският вестник  Gazeta Express . \r\nРебич добави, че полицията в Сърбия е наясно с днешната операция, в която косовски спец части влязоха в Северна Митровица. Той заяви пред сръбската държавна телевизия, че 24 бронирани автомобила са влезли в Северна Митровица, което според него е в нарушение с международното право и резолюции, като добави, че операцията е трябвало да демонстрира сила пред местните сърби.  \r\nПопитан какво може Белград да направи по въпроса, Ребич заяви, че Сърбия е готова да се намеси, ако местното население бъде по някакъв начин ощетено или започнат „изселвания“, макар според него това е да е малко вероятно.  \r\nОперацията в Северно Косово от страна на местните сили на реда беше проведена в Косовска Митровица и двама души бяха арестувани във връзка с убийството на сръбския политик Оливер Иванович.  \r\n \r\n  Теодор Пенев", "date": "2019.10.16", "title": "Gazeta Express: Белград е готов да се намеси, ако Прищина ощети сръбски граждани в Северно Косово"}
{"url": "http://www.focus-news.net/news/2019/10/16/2709059/", "text": "Община Стара Загора уведомява жителите и гостите на града, че поради строително-ремонтни дейности, светофарните уредби, регулиращи следните кръстовища: ул. „Ген. Столетов“ и бул. „Руски“, ул. „Ген. Столетов“  и ул. „Цар Иван Шишман“. Това съобщиха от пресцентъра на  Общината . Те няма да работят на 16 и 17 октомври. От Община Стара Загора се извиняват за причиненото неудобство и призовават водачите на МПС да шофират с повишено внимание в указания участък и да спазват стриктно вертикалната и хоризонталните маркировки.", "date": "2019.10.16", "title": "Ремонтират светофари на кръстовища в Стара Загора"}
{"url": "http://www.focus-news.net/news/2019/10/16/2709057/stokoobmenat-mezhdu-balgariya-i-kambodzha-za-2018-g-vazliza-na-62-mln-dolara-i-otchita-rast-ot-127-spryamo-2017-g.html", "text": "Вицепремиерът и министър на външните работи Екатерина Захариева обсъди с премиера на Кралство Камбоджа Самдех Техо Хун Сен развитието на търговските отношения между България и Камбоджа. Това съобщиха от пресцентъра на  Министерство на външните работи . Има съществен интерес от страна на българския бизнес за развитие на търговските връзки с Камбоджа, подчерта Екатерина Захариева. „Създаването на съвместна икономическа комисия ще даде тласък на този процес. Тя ще даде възможност на бизнесите от двете страни да започнат да търсят възможности за сътрудничество“, заяви външният ни министър. Стокообменът между България и Камбоджа за 2018 г. възлиза на 6.2 млн. долара и отчита ръст от 12.7% спрямо 2017 г. Регистрирано е увеличение от 161.5% в българския износ, който възлиза на 3.4 млн. щ.д., при 1.3 млн. за 2017 г. И двете страни бяха единодушни, че въпреки позитивните тенденции търговският оборот не съответства на възможностите на двете страни.  \r\nВицепремиерът и министър на външните работи Екатерина Захариева даде официален обяд от името на министър-председателя на Бойко Борисов в чест на Хун Сен.  \r\nДвамата обсъдиха и въпроси от отношенията по линия на сътрудничеството между ЕС и Асоциацията на страните от Югоизточна Азия (АСЕАН). Министър Захариева поздрави премиера Хун Сен за предстоящото през 2020 г. домакинство на Камбоджа на АСЕАН.  \r\nОфициалното посещение на министър-председателя на Камбоджа Хун Сен е първо на такова ниво за последните близо 40 години. Дипломатическите отношения са установени на 18 септември 1960 г. През 2020 г. България и Камбоджа ще отбележат 60-годишнината от установяване на дипломатически отношения. Следващата година предстои Камбоджа официално да открие свое посолство в София.", "date": "2019.10.16", "title": "Стокообменът между България и Камбоджа за 2018 г. възлиза на 6.2 млн. долара и отчита ръст от 12.7% спрямо 2017 г."}
{"url": "http://www.focus-news.net/news/2019/10/16/2709058/glavniyat-prokuror-sotir-tsatsarov-i-zamestnikat-mu-ivan-geshev-sa-na-poseshtenie-v-sasht.html", "text": "Главният прокурор Сотир Цацаров и заместникът му Иван Гешев са на посещение в САЩ. Визитата е по покана на американската страна за периода 14-17 октомври. Това съобщиха от пресцентъра на  прокуратурата . В посещението, освен главният прокурор и заместник-главният прокурор, участват още председателят на Държавна агенция „Национална сигурност“ Димитър Георгиев, председателят на Държавна агенция „Разузнаване“ Атанас Атанасов и изпълняващият длъжността директор на Служба „Военна информация“ Велко Атанасов. В работната програма са включени срещи във Федералното бюро за разследване, Съвета за национална сигурност към Белия дом, както и в други правоохранителни органи във Вашингтон. Основна тема на разговорите е сътрудничеството между правоохранителните органи на САЩ и България, обменът на информация, противодействието на корупцията и организираната престъпност, прането на пари, както и действията в защита на националната сигурност.", "date": "2019.10.16", "title": "Главният прокурор Сотир Цацаров и заместникът му Иван Гешев са на посещение в САЩ"}
{"url": "http://www.focus-news.net/news/2019/10/16/2709060/marinistat-yordan-marinov-izkustvoto-e-dobriyat-dyavol-vatre-v-teb-koyto-nikoga-ne-te-napuska.html", "text": "35 творби са включени в юбилейната изложба на художника Йордан Маринов по повод 75-ата му годишнина. Експозицията ще бъде открита от 18.00 часа в Дружеството на бургаските художници. Това съобщиха от пресцентъра на  Община Бургас . Творчеството на Маринов е изцяло посветено на морския свят. Живописта му излъчва автентичното усещане за море – кораби, акостирали или плаващи към далечни земи, ветроходи с изпънати платна, рибари със своите лодки и чайки. Картини, завладели го със своето очарование и магия още в детските години. „Когато бях на 16-17 години се разхождах по морския бряг, където художник рисуваше морето. Оттогава тази гледка се вписа в душата ми и знаех, че ще се занимавам с изкуство. Баща ми започна да ми прави кутии, да се купуват бои… дори във времето на Прехода не съм съжалявал за избора си. Изкуството е добрият дявол вътре в теб, който никога не те напуска “ – споделя с усмивка творецът. Художникът не крие, че има още две музи – дъщеря си и съпругата си, на които също посвещава част от изкуството си. Акцент в експозицията са четири платна, рисувани преди 90-та година. Едно от тях носи името „Юбилейни дни“, създадено 1978 година. В него се преплитат битови образи и емблематични моменти от Освобождението на България. Посетителите на експозицията ще видят още емблематичната картина „Viva Espana“. В нея са събрани емоциите от пътуване до Испания и образите на Ненко Токмакчиев, Кирил Симеонов и други популярни творци.Йордан Маринов завършва стенопис във Велико Търново през 1971 година и е един от първите, които налагат тази школа в Бургас.", "date": "2019.10.16", "title": "Маринистът Йордан Маринов: Изкуството е добрият дявол вътре в теб, който никога не те напуска"}
{"url": "http://www.focus-news.net/news/2019/10/16/2709051/afp-erdogan-nyama-namerenie-da-se-sreshta-s-mayk-pompeo-ili-mayk-pens-po-vreme-na-tyahnata-vizita-v-ankara.html", "text": "Турският президент Реджеп Тайип Ердоган заяви, че няма намерение да се среща с Държавния секретар Майк Помпео и вицепрезидента на САЩ Майк Пенс по време на тяхната визита в Анкара и няма да обсъжда с тях операцията в Северна Сирия, предава  AFP . \r\n„Стоя здраво на позицията си и няма да се срещна с тях“, заяви турският президент пред британски медии, като имаше предвид Пенс и Помпео.  \r\nЕрдоган настоя, че те ще трябва да се срещнат с турските министри и добави, че ще разговаря с Вашингтон едва след като в Анкара пристигне президентът на САЩ Доналд Тръмп.  \r\n \r\n  Теодор Пенев", "date": "2019.10.16", "title": "AFP: Ердоган няма намерение да се среща с Майк Помпео или Майк Пенс, по време на тяхната визита в Анкара"}
{"url": "http://www.focus-news.net/news/2019/10/16/2709064/b92-sarbiya-ruskiyat-premier-medvedev-shte-poseti-belgrad-na-19-oktomvri.html", "text": "Министър-председателят на Русия Димитрий Медведев ще посети Белград на 19 октомври, предава сръбската медия  Б92 . \r\nНегов домакин по време на визитата му, която ще продължи един ден, ще бъде президентът на Сърбия Александър Вучич.  \r\nСпоред местните медии, Медведев ще посети Белград по случай 75-ата годишнина от освобождението на града през Втората световна война и ще направи изявление пред сръбския парламент.  \r\nПо-късно ще бъде обявена и програмата за визитата на руския премиер.  \r\nМедведев вече веднъж посети Сърбия по време на своя президентски мандат през 2009 г. \r\n \r\n  Теодор Пенев", "date": "2019.10.16", "title": "Б92 (Сърбия): Руският премиер Медведев ще посети Белград на 19 октомври"}
{"url": "http://www.focus-news.net/news/2019/10/16/2709063/bchk-kyustendil-otbelyazva-svetovniya-den-za-restartirane-na-sartseto.html", "text": "БЧК – Кюстендил отбелязва Световния ден за рестартиране на сърцето, предаде репортер на  Радио „Фокус” – Кюстендил . Цялата седмица е посветена на инициативата „Всички хора по света могат да спасяват животи“. Доброволци от червенокръстката организация посветиха от времето си да проведат информационни акции в гимназиите в Кюстендил и да наблегнат на необходимостта от придобиване на умения за оказване на първа долекарска помощ и по- специално кардио-пулмонална ресусцитация. Всички са поканени да посетят предстоящата демонстрация по този повод,  която ще се проведе от 16.00 ч. в центъра на гр. Кюстендил. Подобни демонстрации ще бъдат проведени на 19 октомври в Дупица и Бобошево. \r\nВенцеслав  ИЛЧЕВ", "date": "2019.10.16", "title": "БЧК – Кюстендил отбелязва Световния ден за рестартиране на сърцето"}
{"url": "http://www.focus-news.net/news/2019/10/16/2709055/narkorazprostranitel-e-s-myarka-zadarzhane-pod-strazha-sled-odobreno-ot-sada-iskane-na-okrazhnata-prokuratura-vav-varna.html", "text": "Състав на Варненския окръжен съд е уважил искането на Окръжната прокуратура във Варна за вземане мярка за неотклонение „Задържане под стража“ на мъж. Това съобщиха от пресцентъра на  Апелативна прокуратура-Варна . 31-годишният мъж бил привлечен към наказателна отговорност за това, че на 14 октомври тази година без надлежно разрешително държал с цел разпространение марихуана и амфетаминопроизводни. Наркотиците били намерени при претърсване в жилище с прилежащи пристройки, които обитавал обвиняемият. Разследващите са открили и иззели 7 топчета марихуана и 3 пакетчета с амфетаминопроизводни, електронна везна, мелничка, два газови пистолета с боеприпаси и празни полиетиленови пликчета. До момента по досъдебното производство са събрани достатъчно доказателства, от които може да се направи обосновано предположение за авторството на деянието, което се наказва с лишаване от свобода от 2 до 8 години. Определението на Варненския окръжен съд, с който е взета най-тежката мярка за процесуална принуда на обвиняемия, подлежи на обжалване пред Апелативния съд.", "date": "2019.10.16", "title": "Наркоразпространител е с мярка  „задържане под стража“ след одобрено от съда искане на Окръжната прокуратура във Варна"}
{"url": "http://www.focus-news.net/news/2019/10/16/2709067/kathimerini-premierat-na-gartsiya-mitsotakis-se-prigotvya-za-sreshtata-ot-visoko-ravnishte-v-bryuksel-na-fona-na-naprezhenieto-s-turtsiya.html", "text": "Премиерът на Гърция Кириакос Мицотакис се готви за посещението си в Брюксел преди срещата от високо равнище на Европейския съвет, пише електронното издание на вестник  Kathimerini . \r\nНа срещата той ще бъде изправен пред балансирането на позиция, която да подкрепи  финансирането за Турция, за да продължи тя да задържа мигрантския поток и подкрепата на санкциите срещу Анкара, заради нелегалните сондажни действия в Източното Средиземноморие и операцията в Северна Сирия. \r\nЗаедно с Брекзит, военната операция на Турция в Сирия и вероятността тя да предизвика нова бежанска вълна вероятно ще бъдат във фокуса на разговорите. Междувременно Анкара продължава своите нелегални действия в Изключителната икономическа зона (ИИЗ) на Република Кипър, срещу което Мицотакис и представителите на Никозия се противопоставят. По-рано Брюксел започна подготовка за налагане на санкции срещу Турция във връзка с нейните действия в региона.  \r\nСтраните членки на Европейския съюз изглеждат разделени по въпроса за това как да отговорят на действията на Анкара. Според източници, Берлин се застъпва за продължаване на финансирането на Турция, за да може тя да отговори по-добре на мигранстката криза, докато други страни, включително Франция, се противопоставят на тази идея.  \r\nС оглед на смесените позиции на европейските страни, Гърция вероятно няма да бърза със своето собствено решение по въпроса. \r\nНикозия вече призова за налагането на по-стриктни санкции срещу Турция във връзка с нелегалните й дейности в кипърски териториални води.  \r\nПо време на интервю за гръцки медии по-рано, Мицотакис изрази своето убеждение, че „Европа ще се намеси динамично по време на срещата, за да подкрепи колективно Кипър“.  \r\n„Това означава ескалирането на вече наложените санкции“, добави премиерът.  \r\nВ коментари пред журналисти, говорителят на гръцкото правителство Стелиос Пецас намекна, че всяко допълнително финансиране за Анкара, свързано с мигрантската криза, трябва да се свързва с промяна на поведението на Анкара.  \r\n„Всяко финансиране за Турция, на което всеки с хуманитарни чувства не трябва да опонира, трябва да бъде комбинирано с ясни действия от страна на Анкара, че ще прекратят провокативното си поведение“, заяви той. \r\n„За това работим ние и другите европейски (държави)“, добави Пецас.  \r\nОчаква се финансирането за Турция да бъде поето от неправителствени организации, като идеята за това е подкрепена от председателя на Европейската комисия Доналд Туск.  \r\nВ реч по-рано, президентът на Турция Реджеп Тайип Ердоган изглеждаше решен да продължи своята военна операция в Сирия, която според него е „жизненоважна“ за Анкара, както е била и турската инвазия в Кипър през 1974 г.  \r\n \r\n  Теодор Пенев", "date": "2019.10.16", "title": "Kathimerini: Премиерът на Гърция Мицотакис се приготвя за срещата от високо равнище в Брюксел на фона на напрежението с Турция"}
{"url": "http://www.focus-news.net/news/2019/10/16/2709069/", "text": "455 безработни от област Смолян са постъпили на работа през септември. Това съобщи за   Радио „Фокус“ – Смолян  Александър Ковачев – старши експерт Дирекция „Регионална служба по заетостта“ – Пловдив. Местните бюра по труда са устроили на работа 392 души, от които 372 на несубсидирани работни места  и 20 на субсидирани работни места по програми и мерки за заетост, поясни той. Към края на септември, безработните регистрирани в  дирекциите \"Бюро по труда\" в Смолянска област са 4556. Лицата без работа да възраст до 29 години са 361, тези от 30 до 39 години са 754, от 40 до 49 години – 866, от 50 до 54 години са 634, а хората в предпенсионна възраст без работа са 1941, каза още Ковачев.  \r\nНели ГЕРГЬОВСКА", "date": "2019.10.16", "title": "Александър Ковачев, Дирекция „Регионална служба по заетостта“: 455 безработни от област Смолян са постъпили на работа през септември"}
{"url": "http://www.focus-news.net/news/2019/10/16/2709068/ministar-temenuzhka-petkova-shte-poseti-industrialnata-zona-v-grad-targovishte.html", "text": "Във връзка с разширяването и увеличаването на капацитета на енергийната инфраструктура в района на град Търговище, министърът на енергетиката Теменужка Петкова ще посети Индустриалната зона в квартал „Въбел“, на 18-ти октомври, петък, от 14.00 часа. Това съобщиха от пресцентъра на  Министерство на енергетиката . Петкова ще инспектира дейностите по разширяване на подстанция „Търговище запад“ на „Електроенергиен системен оператор“ ЕАД, която захранва директно производствените предприятия на „Тракия глас България“ ЕАД. Предстои да бъде монтиран нов трансформатор за гарантиране надеждното електроснабдяване на предприятията, разположени в Индустриалната зона на града. Министър Петкова ще се запознае и с дейностите по изграждане на нов газопровод, който ще осигури увеличаване капацитета за пренос на природен газ към „Тракия глас България“ ЕАД. Обектът на „Булгартрансгаз“ ЕАД е част от „Северния полупръстен“ на националната газопреносна мрежа и ще осигури допълнителни количества природен газ предвид повишената консумация на природен газ в района.", "date": "2019.10.16", "title": "Министър Теменужка Петкова ще посети Индустриалната зона в град Търговище"}
{"url": "http://www.focus-news.net/news/2019/10/16/2709070/za-otoplitelniya-sezon-mosv-zasilva-kontrola-sreshtu-nereglamentiranoto-izgaryane-na-otpadatsi.html", "text": "Във връзка с предстоящия отоплителен сезон Министерство на околоната среда и водите (МОСВ) предприема превантивни мерки и засилва контрола по спазване на нормативните изисквания за недопускане на нерегламентирано изгаряне на отпадъци. Изпълнението на контрола е възложено на Регионалните инспекции по околна среда и водите (РИОСВ), които трябва стриктно да следят да се спазва изискването предаването на отпадъци с цел изгаряне да се извършва само въз основа на писмен договор с лица, притежаващи документ за изгаряне на отпадъци по чл. 35 от Закона за управление на отпадъците (ЗУО). В случай на констатирано нерегламентирано изгаряне ще бъдат наложени принудителни административни мерки. Това съобщиха от пресцентъра на  Министерство на околната среда и водите . Особено внимание при проверките на РИОСВ ще се обръща на нерегламентираното изгаряне на излезли от употреба гуми, отработени масла, отпадъци от текстил, дървени дограми и други лесно запалими материали, тъй като това е процес, при който се отделят вредни емисии в атмосферата, които са канцерогенни. \r\nПрипомняме, че съгласно Наредбата за изискванията за третиране на излезли от употреба гуми се забранява изоставянето, нерегламентираното изхвърляне или друга форма на неконтролирано обезвреждане, както и изгарянето им с изключение на случаите, в които лицата притежават съответното разрешение. Съгласно Наредбата за отработените масла и отпадъчните нефтопродукти се забранява третирането, в това число изгарянето на отработени масла и отпадъчни нефтопродукти, по начин, водещ до превишаване на установените норми за допустими емисии на вредни вещества в атмосферния въздух. Съгласно нормативната уредба се забранява нерегламентираното изхвърляне, изгаряне, както и всяка друга форма на нерегламентирано третиране на строителни отпадъци. Третирането и транспортирането на строителните отпадъци се извършва от лица, имащи право да извършват дейности с отпадъци въз основа на писмен договор. Като отпадъци могат да бъдат окачествени и употребяваните дрехи, които са предназначени за подготовка за повторна употреба, т.е. дейности като сортиране, отстраняване на замърсявания, пране. След сортиране дрехите, които са годни за повторна употреба, се предлагат в магазинната мрежа, а всичко друго, което е негодно за предлагане в магазините, се класифицира като отпадък, който следва да се предава само на база на сключен писмен договор на лица, които имат необходимите документи по ЗУО. Общинските съвети определят условията и реда за изхвърлянето, събирането, включително разделното, транспортирането, претоварването, оползотворяването и обезвреждането на битови и строителни отпадъци. В контейнерите за събиране на битови отпадъци или за разделно събиране на отпадъци от опаковки е забранено изхвърлянето на строителни отпадъци. При констатиране на нерегламентираното изгаряне на отпадъци от страна на физически лица, санкцията, която се налага, е в размер до 5000 лв. Еднолични търговци или юридически лица, които нерегламентирано изгарят или извършват друга форма на нерегламентирано третиране на неопасни отпадъци (например за излезли от употреба гуми и употребявани дрехи) се наказват с глоба от 1400 до 4000 лева. За явно маловажни случаи при установяване на нерегламентирано изгаряне компетентните органи налагат глоби в размер от 10 до 50 лв. срещу издаване на фиш по реда на Закона за административните нарушения и наказания. Имуществена санкция в размер от 10 000 до 50 000 лв. се налага на еднолични търговци или юридически лица, които изхвърлят опасни отпадъци на неразрешени за това места и/или нерегламентирано изгарят опасни отпадъци (например за отработените масла и отпадъците като стъкло, пластмаса и дървесина, съдържащи или замърсени с опасни вещества както се класифицират боядисаните дограми).", "date": "2019.10.16", "title": "За отоплителния сезон МОСВ засилва контрола срещу нерегламентираното изгаряне на отпадъци"}
{"url": "http://www.focus-news.net/news/2019/10/16/2709062/filmat-portugalkata-shte-ima-bonus-prozhektsiya-na-festivala-cinelibri-v-burgas-na-20-oktomvri.html", "text": "Организаторите на кино-литературния фестивал CineLibri правят подарък на любителите на киното с бонус прожекция на филма „Португалката“. Тя ще се състои на 20 октомври, неделя, от 16.00 часа в Експоцентър „Флора“. Това съобщиха от пресцентъра на  Община Бургас .  \r\nРежисьор и сценарист на историческата драма е Рита Азеведо Гомес. В ролите: Клара Риденщайн, Марчело Урджеге, Ингрид Кавен, Рита Дурои др. За филма: Домът на лорд фон Кеттен е неговата война. Нейният дом е Португалия. И все пак младата, току-що омъжена съпруга на лорда, е решена да превърне семейната обител на съпруга си, негостоприемния замък, кацнал върху една скала в Северна Италия, в свой дом. „Обърнете внимание на светлината, декорите, сценографията, костюмите… „Португалката“ е пир за сетивата, несъмнен кинематографичен шедьовър в стила на Маноел де Оливейра“, посочват още от Общината. Награди и номинации: 2019 Награда за най-добър филм от филмовия фестивал в Лас Палмас; 2018 Номинация за най-добър филм от филмовия фестивал в Мар дел Плата.", "date": "2019.10.16", "title": "Филмът „Португалката“ ще има бонус прожекция на фестивала CineLibri в Бургас на 20 октомври"}
{"url": "http://www.focus-news.net/news/2019/10/16/2709065/tass-premierat-na-ispaniya-sanches-e-gotov-da-otgovori-s-tvardi-deystviya-na-buntovete-v-kataluniya-ako-tova-e-neobhodimo.html", "text": "Министър-председателят на Испания Педро Санчес заяви, че е готов да отговори решително и пропорционално на вълненията в Каталуния, ако това е необходимо, предава  ТАСС , като се позовава на правителствени източници в Мадрид.  \r\nСанчес се срещна с лидера на испанската опозиция, ръководителя на „Народната партия на Испания“ Пабло Касадо, който е изразил подкрепата си за премиера на фона на протестите в Каталуния.  \r\nСанчес е заявил пред Касадо, че има ясна позиция по въпроса, която не изключва „твърд и пропорционален“ отговор на действията на демонстрантите в Каталуния, ако това е нужно, твърдят правителствени източници.  \r\nПремиерът отново изрази своята благодарност към полицията, която се грижи за реда в автономната област. Той „осъди използването на насилие“ от страна на някои от протестиращите. По-късно Санчес ще се срещне с лидера на партия „Граждани“ Алберто Ривера и с ръководителя на партия „Ние можем“ Пабло Иглесиас.  \r\n  \r\n  Теодор Пенев", "date": "2019.10.16", "title": "ТАСС: Премиерът на Испания Санчес е готов да отговори с твърди действия на бунтовете в Каталуния, ако това е необходимо"}
{"url": "http://www.focus-news.net/news/2019/10/16/2709066/mestni-izbori-2019-kandidatat-za-kmet-na-sofiya-fandakova-sazdadohme-parvata-obshtinska-programa-za-preventsiya-na-rak-na-gardata.html", "text": "За седма поредна година през месец октомври организираме и участваме в инициативата за превенция срещу рака на млечната жлеза. В нея общински болници организират безплатни профилактични прегледи. Създадохме и продължаваме общинска програма за скрининг на млечната жлеза, която е най-голямата скринингова програма за рак на млечната жлеза в България. Започнахме я като общински проект, който се надявам да стане и национален. Това каза кандидатът за кмет на София Йорданка Фандъкова, издигната от ГЕРБ/СДС, съобщиха от пресцентъра на  ГЕРБ .  \r\nНад 19 000 са жените, които се прегледани безплатно от лекари в най-големите общински и държавни болници. „Целта на програмата е превенция, защото открит на време ракът е лечим. Казвам го като човек, който е преминал през това“, посочи Фандъкова. \r\nНана Гладуиш, основател на фондация „Една от 8“ посочи, че участва в тази инициатива, защото е важно да се припомня за жените, които не успяха да преборят тежката болест в чиято памет днес бяха пуснати 1200 розови балони. Тя посочи, че Фандъкова е пример за сила и работа за хората. Едно от важните неща е да продължи да се работи и да се направи национална скринингова програма, посочиха Нана Гладуиш и Йорданка Фандъкова. \r\nИнициативата се организира от Първа САГБАЛ „Света София“ и е част от информационна и профилактична кампания за борба с тежкото заболяване, която болницата инициира всяка година, през месец октомври. Участие в събитието взеха Зоя Паунова - изпълнителен директор на АстраЗенека България, Георги Руйчев - изпълнителен директор на Български форум на бизнес лидерите.", "date": "2019.10.16", "title": "Местни избори 2019: Кандидатът за кмет на София Фандъкова: Създадохме първата общинска програма за превенция на рак на гърдата"}
{"url": "http://www.focus-news.net/news/2019/10/16/2709071/kandidatat-za-kmet-ot-gerb-nikolay-melemov-provede-sreshta-s-biznesa-v-smolyan.html", "text": "Общината има имоти и сгради с отпаднала необходимост. Готов съм веднага след изборите да проведем среща между новосформирания Общински съвет и бизнеса. На тази среща ще предложа принципно общинските имоти да бъдат предлагани на минимални цени. Реалната им цена ще се постига на съответния търг или конкурс, заяви кандидатът за кмет на ГЕРБ Николай Мелемов на среща с представители на местния бизнес снощи. В нея участваха председателят на ПГ на ГЕРБ д-р Даниела Дариткова, депутатът д-р Красимир Събев, както и областният управител Недялко Славов. Това съобщиха от пресцентъра на  ПП ГЕРБ . Пред бизнеса се представиха кандидатите за общински съветници Тодор Митов, Екатерина Гаджева, Мария Семерджиева, Андриян Петров. \r\nМелемов съобщи още, че на общината са прехвърлени имоти от Министерството на образованието в Смолян и от Министерството на отбраната в местността Забатско, вторият от които е подходящ за бизнес. „Аз много добре съзнавам, че механизмите на една община не са толкова сериозни за помощ на бизнеса, колкото би ми се искало. Диалогът обаче е много важен между нас. Затова тази среща е в такъв състав, за да бъдем близо до нашите съграждани, до бизнеса, за да решаваме адекватно възникващите проблеми“, посочи кандидат-кметът.  \r\n„Наистина общината беше в тежко финансово състояние. Заварихме над 23 млн. лв. задължения и за тези 8 г. стопихме повече от 10 милиона. Дългът на общината сега е 13 млн. лв. От тях 3 млн. лв. е безлихвен кредит от държавата, който ще върнем тогава, когато общината постигне очаквания растеж. Към ПУДООС имаме също безлихвен кредит. 3,5 промила е таксата за смет, една от най-ниските в страната. Говори се, че общината плаща страшно много пари за сметосъбиране – над 4 млн. лв. Не е така. Годишно този разход е между 1,8 и 2 млн. лв. В първата година от управлението имахме неразплатени фактури от 2003-та година. Сега нямаме фактури от преди три месеца. Не сме теглили нови кредити, единствено облигационния, с който рефинансирахме наследения заем от предишното управление. Не сме натрупали нови задължения, които да са в тежест на смолянчани. На фона на всичко това сме изпълнили множество обекти. Това е едно от нещата, с които се гордея. Всеки от нас ще си остане такъв, какъвто го познавате. Не сме се променили“, каза Мелемов.   \r\n„С издигането на кандидатурата на Николай Мелемов ние предлагаме приемственост, последователност, стабилност и надграждане. За толкова години управление сме показали, че можем да носим отговорност. От друга страна сме отворени да чуем мненията, упреците и предложенията на всеки“, заяви д-р Дариткова, която е и общински ръководител на партийната структура в Смолян.   \r\nСпоред областния управител Недялко Славов сравнението между Смолян и община Мадан не е уместно, защото тя е бенефициент по Програмата за развитие на селските райони и може да решава инфраструктурни проблеми както в града, така и в селата. Смолян обаче е избираема само по Оперативна програма „Региони в растеж“, от където не се финансират селски проекти.  \r\n„Нашият стремеж е тази несправедливост да бъде преодоляна. В следващия програмен период Смолян ще има възможност за инвестиции в инфраструктурата и в града, и в селата, а и бизнесът да се възползва от европейските средства. Ще постигнем условия за по-активна регионална политика, която ще се усети от по-предприемчивите хора“, обобщи Славов. Той изтъкна колко добро е било взаимодействието между областната администрация и община Смолян в предходните години. Като добри примери за това той посочи изпълнението на околовръстния път и проекта за втори воден цикъл на Смолян. Попитан за ГКПП Рудозем – Ксанти, той каза, че поръчките са финализирани и всички договори са подписани.  \r\n„До края на годината ще бъде осигурено необходимото дофинансиране от държавата. Държа да подчертая, че не изоставаме от гърците. Напротив, вървим успоредно и това беше желанието на нашата страна, защото имам достатъчно негативен опит. Очакванията са, че в края на следващата година ще бъде възможно отварянето на ГКПП-то. Тук е важно обаче и какво се случва след това, как отворената връзка Пловдив-Смолян-Ксанти ще допринесе за бизнеса“, каза Славов.   \r\nПредставителите на местния бизнес поставиха своите въпроси, касаещи отговорности както на общинско, така също на регионално и национално ниво. Направено бе предложение за още една браншова среща – с членовете на Камарата на строителите в Смолян.", "date": "2019.10.16", "title": "Кандидатът за кмет от ГЕРБ Николай Мелемов проведе среща с бизнеса в Смолян"}
{"url": "http://www.focus-news.net/news/2019/10/16/2709074/oblastnata-komisiya-po-zaetostta-obobshti-rezultatite-ot-anketno-prouchvane-na-potrebnostite-ot-rabotna-sila-v-kardzhaliyska-oblast.html", "text": "Заседанието на комисията за резултатите от второто за годината анкетно проучване за работната сила в региона беше председателствана от изпълняващия длъжността  областен управител на Кърджали Севда Камбурова, предаде кореспондент на   Радио \"Фокус\"  . Констатираните реалности са специфични за областта. Работодатели, развиващи семеен бизнес, също така и личните лекари, не назначават допълнителен персонал и не обучават сегашния си, като много от тях отказват анкетиран. Други са преустановили дейността си или са през закриване. Някои фирми само са регистрирани в област Кърджали, но дейността им е в други райони на страната. Най-активно участие в анкетирането са взели работодатели от сектори търговия, транспорт, хотелиерство и ресторантьорство - 41,7%, следвани от сектора на държавното управление, образование, хуманно здравеопазване и социална работа - 19,1% и на трето място - от сектор индустрия - 18,4%. Най-голям брой от анкетираните считат, че най-важни за персонала са знанията и уменията На самоконтрол и дисциплина държат 93,4%, на работа под напрежение - 76,2%. Най-малко работодателите ценят у персонала практическите знания и умения за организиране и провеждане на обществени поръчки, подготовка на тръжна документация и участие в търгове - 11,5%. Най-често работодателите считат, че компетентностите, които персоналът във фирмата е необходимо да притежава са: Общуването на роден език - 40,4%, следвани от Инициативност и предприемачество - 22,9% и на трето място Математическа компетентност и основни знания в областта на природните науки - 12,2%. Най-рядко предпочитани компетентности в персонала са общуване на чужди езици - 0,0% и културни нужди и творчество - 0,6%. От 5 291 анкетирани работодатели от областта, в следващите 6 месеца нов персонал ще търсят едва 32,5% от тях. През следващите 12 месеца работодателите смятат да наемат специалисти с квалификация по следните професии: Шивач - 1 363, Шлосер - 504, Строител. Най-малко ще наемат Монтьор на транспортна техника и Организатор Интернет приложения - от 22 работодатели. През следващата година някои работодатели възнамеряват да наемат специалисти с квалификация по професии, изискващи правоспособност и/или висше образование: лекар - 332, специалист по здравни грижи - 178 и медицинска сестра - 132. По-малка потребност има от Психолог и от ИКТ специалист - 22. За потребността от кадри 64,3% от работодателите отговарят с „Да“ на въпроса: „Срещате ли затруднения при намиране на работна сила?“. Най-големи затруднения работодателите намират при търсенето на шивачи, строители, шлосери, лаборанти, продавач-консултанти,  сервитьори и строител-монтажници. След 3-5 години очакванията на работодателите са, че ще търсят и наемат специалисти с висше образование от направленията  информатика и компютърни науки, администрация и управление, машинно инженерство и архитектура, строителство и геодезия. По-малко търсени специалисти ще има в професионални направления туризъм и електротехника, електроника и автоматика. Дефицитни са специалисти със средно образование в браншовете производство на текстил, облекло, обувки и кожи и строителство. По-малко търсене на специалисти се очаква да има  в профилите електротехника и енергетика, хотелиерство и ресторантьорство. \r\nДарина ДЕЕНИЧИНА", "date": "2019.10.16", "title": "Областната комисия по заетостта обобщи резултатите от анкетно проучване на потребностите от работна сила в Кърджалийска област"}
{"url": "http://www.focus-news.net/news/2019/10/16/2709073/prezidentat-rumen-radev-shte-nagradi-s-visshi-darzhavni-otlichiya-shestima-iztaknati-balgari.html", "text": "На 17 октомври, четвъртък, от 14.00 часа в Гербовата зала на „Дондуков“ 2 президентът Румен Радев ще награди с отличия шестима изтъкнати българи. За изключителните му заслуги в областта на културата и изкуството държавният глава ще удостои писателя Владимир Зарев с орден „Стара планина“ първа степен. Това съобщиха от  прессекретариата на държавния глава .  \r\nЛегендарният баскетболист Атанас Голомеев ще бъде отличен с орден “Стара планина“ първа степен за приноса му в областта на спорта. С орден „Св. св. Кирил и Методий“ огърлие ще бъде награден акад. проф. дмн Владимир Овчаров за значимите му заслуги за развитието на медицинската наука и образование в България. Държавният глава ще отличи акад. Чавдар Руменин с орден „Св. св. Кирил и Методий“ първа степен за приноса му в областта на науката. За заслуги в областта на образованието и науката президентът Румен Радев ще награди акад. Ангел Гълъбов с орден „Св. св. Кирил и Методий“ първа степен. Посмъртно с медал „За заслуга“ ще бъде отличен треньора по борба Христо Мирянов за приноса му в областта на спорта.", "date": "2019.10.16", "title": "Президентът Румен Радев ще награди с висши държавни отличия шестима изтъкнати българи"}
{"url": "http://www.focus-news.net/news/2019/10/16/2709078/po-iskane-na-rayonna-prokuratura-burgas-sadat-zadarzha-pod-strazha-mazh-obvinen-v-izmama.html", "text": "По искане на Районна прокуратура-Бургас, съдът задържа под стража мъж. Това съобщиха от пресцентъра на  Районна прокуратура . Той е обвинен за това, че на 13 октомври в Бургас, при условията на опасен рецидив, с цел да набави за себе си имотна облага – да се сдобие с мобилен телефон, възбудил заблуждение у жена, че ще закупи мобилния й телефон и с това й причинил имотна вреда за сумата от 90 лв. Той е обвинен и за това, че за времето от 18 септември до 23 септември в Бургас, в условията на съвкупност с предходното деяние и при условията на опасен рецидив, противозаконно присвоил чужда движима вещ, която към момента владеел, а именно – телевизор, на стойност 299 лева, собственост на жена. Според прокурора, налице е обосновано предположение за това, че той е извършил престъплението, в което е обвинен. Представителят на държавното обвинение е категоричен, че обвиняемия можа да се укрие или да извърши ново престъпление. Съдът прие мотивите на прокурора и задържа под стража мъжа. Определението на Районен съд може да бъде обжалвано пред Окръжния съд в града.", "date": "2019.10.16", "title": "По искане на Районна прокуратура-Бургас, съдът задържа под стража мъж, обвинен в измама"}
{"url": "http://www.focus-news.net/news/2019/10/16/2709075/mestni-izbori-2019-atanas-shopov-kandidat-za-kmet-ot-mk-alternativata-na-grazhdanite-glasuvayte-za-edno-po-dobro-badeshte-na-pazardzhik.html", "text": "Моята програма като кандидат за кмет на община Пазарджик е насочена към младите хора, каза в интервю за  Радио „Фокус“ – Пазарджик  Атанас Шопов, кандидат за кмет от МК „Алтернативата на гражданите“ (АБВ, Движение 21, Алтернативата на гражданите).  Той обясни, че първото, което ще бъде направено, са безплатни детски градини. „Второто, което ще направя, е общинска детска кухня, която за съжаление в областния град няма такава. Ние имаме една визия към града и тя е да го направим едно по-добро място за живеене и да върнем младите хора, които с подобни порочни управления ги изпратихме в Европа и в света. Ние, за разлика от моите колеги, не сме написали платформи, които да звучат много обнадеждаващо, защото преди да кажем какво ще правим, трябва да си дадем една ясна сметка, и това е какво е финансовото състояние на община Пазарджик. Защото, както и в едно семейство, в зависимост от бюджета можеш да си позволиш определени харчове. Аз твърдя, че финансовото състояние не е никак добро и първото нещо, което ще направя като кмет на Пазарджик, е да предизвикам проверки от Сметната палата и Агенция „Държавна финансова инспекция“, реално да знаем какво дължим, на кой го дължим, и след това да започнем да градим това, което е за доброто на Пазарджик“, коментира Шопов. Той призова, колкото се може повече хора да излязат да гласуват за едно по-добро бъдеще на Пазарджик. \r\nВаня НИКОЛОВА", "date": "2019.10.16", "title": "Местни избори 2019: Атанас Шопов, кандидат за кмет от МК „Алтернативата на гражданите“: Гласувайте за едно по-добро бъдеще на Пазарджик"}
{"url": "http://www.focus-news.net/news/2019/10/16/2709072/ivitsa-dachich-stranite-v-zapadnite-balkani-tryabva-da-stoyat-ramo-do-ramo.html", "text": "Министърът на външните работи на Сърбия Ивица Дачич заяви, че регионът на Западните Балкани споделя едно и също бъдеще и затова трябва да действа заедно, за да подсигури мира и стабилността, като младите ще играят значителна роля в осигуряването на по-добро сътрудничество, предава македонската медия  ”Макфакс“ . \r\nНа конференция, посветена на проекта \"Подобряване на диалога и социалното сближаване между Босна и Херцеговина, Черна гора и Сърбия\", Дачич заяви, че трите държави са приятелски настроени и че младите хора, които не са преживели конфликтите от миналото, ще спомогнат за сътрудничеството помежду им.  \r\n\"Интересът на всички нас трябва да бъде нашите страни да си сътрудничат по-добре, да се съберат заедно, да изградят блок\", каза Дачич и добави, че често се случва на срещи по целия свят държавите да отправят нападки една към друга, вместо да се застъпват за общите си интереси и да се подкрепят.  \r\n„Мисля, че вие, младите хора, имате интерес регионът да бъде регион на мир и стабилност и по-добро бъдеще за всички“, каза още Дачич. \r\n \r\n  Теодор Пенев", "date": "2019.10.16", "title": "Ивица Дачич: Страните в Западните Балкани трябва да стоят рамо до рамо"}
{"url": "http://www.focus-news.net/news/2019/10/16/2709036/aleksandar-aleksiev-heraldik-pri-sazdavaneto-na-edin-gerb-tryabva-da-se-podhodi-mnogo-vnimatelno-i-s-razbirane-che-toy-ostava-za-vekovete.html", "text": "Хералдиката е наука за гербовете, която за съжаление няма традиции в България и е непозната за мнозинството, каза за  Радио „Фокус“ – Пазарджик  Александър Алексиев – секретар и член на управителния съвет на Българското хералдическо и вексиколожко общество. По думите му, тя се превърнала в моя страст, когато станах член на Българското Хералдическо и Вексиколожко общество преди десетина години. „При създаването на един герб трябва да се подходи много внимателно и с разбиране, че той се прави веднъж и остава за вековете. Независимо дали става въпрос за човек или населено място, веднъж приет той остава и не може да се сменя при промяна на мнение, желание или обстоятелства. Най-важният и съществен подход е символното мислене, което за жалост липсва и е трудно да бъде обяснен, но все пак ще направя опит. Най-често хората виждат очевидни артефакти в дадено населено място и искат те да присъстват на техния символ. Говоря за църкви, мостове, планини, минерални извори, паметници, сгради и други. За жалост всичко това е преходно. То може да бъде разрушено и забравено и да го няма физически“, уточни Алексиев. Той допълни, че именно за това хералдиката търси безспорен символ или символи, които ще пребъдат. „Замислете се само в колко от всички над 5 300 населени места има църкви и ако всяко от тях реши да постави църква в герба си, какво би се получило. Същото се отнася и за над 800-те минерални извори,с които се гордее България4, коментира също Алексиев. \r\n \r\nАлбена ЖИЛЕКОВА", "date": "2019.10.16", "title": "Александър Алексиев, хералдик: При създаването на един герб трябва да се подходи много внимателно и с разбиране, че той  остава за вековете"}
{"url": "http://www.focus-news.net/news/2019/10/16/2709076/v-kyustendil-shte-bade-predstaven-proekt-za-blagoustroyavane-na-edin-ot-nay-golemite-kvartali-v-grada.html", "text": "В Кюстендил ще бъде представен проект за благоустрояване на един от най-големите квартали в града. Това съобщиха за  Радио „Фокус” – Кюстендил  от Община Кюстендил. Срещата ще се проведе от 10.30 часа на 17 октомври в сградата на Общината. Тя е по повод подготовката на проектно предложение „Създаване на привлекателна градска среда в Община Кюстендил“ със средства осигурени от неусвоения финансов ресурс по процедура BG16RFOP001-1.001-039 „Изпълнение на Интегрирани планове за градско възстановяване и развитие“ от Оперативна програма „Региони в растеж“ (ОПРР) 2014-2020. Основната цел на проектно предложение е да подобри физическата и жизнената среда и да ревитализира приоритетни градски части в град Кюстендил като предпоставка за интегрирано градско развитие, осигуряващо устойчива и екологична градска среда с по-високо качество за живот и работа, която ще допринесе за развитието на град Кюстендил като център на иновациите, предприемчивостта и икономическия растеж в агломерационния ареал. \r\nВенцеслав ИЛЧЕВ", "date": "2019.10.16", "title": "В Кюстендил ще бъде представен проект за благоустрояване на един от най-големите квартали в града"}
{"url": "http://www.focus-news.net/news/2019/10/16/2709080/reuters-mayk-pompeo-planira-da-se-sreshtne-s-erdogan-litse-v-litse.html", "text": "Държавният секретар на САЩ Майк Помпео заяви, че той и вицепрезидентът на страната Майк Пенс очакват да се срещнат лице в лице с турския президент Реджеп Тайип Ердоган по време на своята визита в Анкара, предава  Reuters . \r\nПомпео заяви, че американската делегация ще пътува към турската столица, за да намери решение на ситуацията в Сирия, а не да пречи на взаимоотношенията на Турция и САЩ.  \r\nПо-рано Ердоган заяви, че няма намерение да се среща с Помпео и Пенс, а вместо това ще разговаря директно с президента на САЩ Доналд Тръмп, когато той посети в Анкара. По-късно обаче говорител на президентството в Анкара заяви, че Ердоган все пак ще се срещне с американската делегация.  \r\n \r\n  Теодор Пенев", "date": "2019.10.16", "title": "Reuters: Майк Помпео планира да се срещне с Ердоган „лице в лице“"}
{"url": "http://www.focus-news.net/news/2019/10/16/2709081/zapochva-izgrazhdaneto-na-nova-kanalizatsiya-v-chast-ot-kvartal-dame-gruev-v-sliven.html", "text": "С първа копка бе дадено началото на реконструкция на уличната канализационна мрежа на блок 6 в кв. „Даме Груев“ в Сливен. Това съобщиха от пресцентъра на  Община Сливен . \r\nТова е първият етап от изпълнение на строително-монтажните работи за реконструкция на канализационната система в квартала. \r\nСтроителството на уличната канализационна мрежа в квартала е започнало преди около 50 години. Към момента голяма част от тръбите са амортизирани, което създава проблеми на жителите в блокове 1, 2, 3 и 6. \r\nВ тази връзка зам.-кметът Румен Иванов посочи, че Общината е възложила актуализация на проекта за реконструкция на канализацията там, с цел етапно  реконструиране на отводнителната канализационна система в тази част от комплекса и осигуряване на необходимата пропускателна способност за отвеждане на отпадъчните води. Той подчерта, че Община Сливен ще продължи с поетапното изграждане на нови канализационни мрежи в различни части на града, което е и сред приоритетите на общинското ръководство. \r\nПроектът за шести блок включва изпълнение на канализационен клон с дължина 179 метра, изпълнен с двуслойни муфирани тръби от полипропилен, сградни канализационни отклонения за блока с обща дължина 48 метра и ревизионни шахти. \r\nПредвижда се строителните дейности да приключат в средата на декември тази година.", "date": "2019.10.16", "title": "Започва изграждането на нова канализация в част от квартал „Даме Груев“ в Сливен"}
{"url": "http://www.focus-news.net/news/2019/10/16/2709085/", "text": "Районна прокуратура-Оряхово е внесла за разглеждане в съда обвинителен акт срещу баща на 57 години за изтезаване на дъщеря си. Това съобщиха от пресцентъра на  прокуратурата . Обвиняемият е живеел със семейството си в Мизия. За двадесет и осем години граждански брак, той системно упражнявал физически и психически тормоз спрямо съпругата си. Често й нанасял побой и я подлагал на унижения. Жената не подавала сигнали за насилие, тъй като изпитвала срам да признае пред околните за случващото се. Обвиняемият бил трайно безработен, поради което семейството се издържало с паричните средства, заработени от жена му. След навършване на пълнолетие, двамата им синове заминали да живеят в друг град, като в семейството останала по-малката им дъщеря. През годините детето ставало свидетел на постоянно домашно насилие, упражнявано от бащата спрямо майката. В началото на 2015 г. Той е нанесъл побой с лопата над малолетната си дъщеря (към онзи момент на 12 години). В състояние на агресия, той скъсал ученическия й бележник, изгорил го и я заплашил, че ще я пребие отново. На следващия ден притесненото състояние на К.Х. било забелязано в училище от неин педагог, който се поинтересувал за причините. Детето споделило за случващото се в семейството. В тази връзка бил депозиран сигнал до отдел „Закрила на детето“ в гр. Оряхово и в средата на м. февруари 2015 г. майката с дъщерята били настанени в Кризисен център в София, под закрилата на фондация „Асоциация Анимус“. По време на престоя им детето подробно разказало на психолози и социални работници за насилието, на което било свидетел и жертва. Не след дълго, тя е започнала да проявява съжаление към съпруга си и му се обадила по телефона, след което двамата започнали да поддържат връзка. С оглед предпазване на жертвите на домашно насилие, И.Х. и К.Х. били временно преместени в друг кризисен център в Стара Загора. На 03 април 2015 г., въпреки предприетите мерки от държавните институции и оказаната закрила, жената избягала от там заедно със своята дъщеря. През този период от време обвиняемият продал къщата в Мизия, наел квартира в кв. „Ботунец“ в София и намерил временна работа като охранител в автокъща. За осъществяване на тази дейност мъжът закупил газов пистолет марка „Ekol Major“, калибър 9 мм. Вечерта на 05 октомври 2016 г., по време на скандал, бащата в пияно състояние опрял пистолет в главата на дъщеря си. Момичето се уплашило и започнало да вика, което било чуто от техен съсед. Свидетелят веднага нахлул в жилището им и видял случващото се, след което сигнализирал органите на реда. В рамките на разследването по образуваното досъдебно производство в Софийска районна прокуратура била изготвена балистична експертиза на иззетото оръжие. Било установено, че то представлява стандартен газ-сигнален пистолет и не е огнестрелно оръжие, както и боеприпасите към него. Впоследствие наказателното производство, водено срещу него, било прекратено. През 2017 г. семейството се върнало да живее в гр. Мизия в къща, в която липсвали нормални битови условия. Обвиняемият продължавал да се държи агресивно спрямо съпругата си и дъщеря си, злоупотребявал с алкохол. На 20 май 2018 г., подразнен от отношенията на дъщеря си с момче, той изгорил почти всичките й дрехи. Когато момичето се върнало вкъщи той й нанесъл побой с кожен колан и прът от рибарска въдица. Вбесен от опита й да се защити с нож, той взел друг такъв с по-дълго острие и го размахал. В резултат на действията си обвиняемият порязал лявата ръка детето си. Тя е била транспортирана до спешния център в Оряхово, където й била оказана неотложна медицинска помощ, а по-късно извършена операция в болница в Враца. Благодарение на интервенцията била запазена функцията на лявата ръка на момичето. От заключението на съдебно-медицинска експертиза на пострадалата К.Х. е видно, че й била причинена средна телесна повреда - прерязване на сухожилията на лявата ръка. Предстои наказателното производство срещу обвиняемия да продължи в съда.", "date": "2019.10.16", "title": "Баща е изправен на подсъдимата скамейка за изтезаване на дъщеря си"}
{"url": "http://www.focus-news.net/news/2019/10/16/2709061/ria-novosti-siriyskata-pravitelstvena-armiya-vleze-v-grad-rakka-za-parvi-pat-ot-pet-godini-nasam.html", "text": "Правителствените сили на сирийската армия влязоха в град Ракка в северната част на стрната за първи път от 2014 г. насам, предава  РИА Новости , като се позовава на военни източници. \r\nСпоред информацията правителствените войски са създали своите наблюдателни пунктове в региона. \r\nПрез 2014 г. правителствената армия беше изтласкана от града от членовете на терористичната организация „Ислямска държава“, които го превърнаха в своя крепост. \r\nПрез октомври 2017 г. градът беше освободен в резултат на операция на „Сирийските демократични сили“ (СДС), с подкрепата на авиацията на международната коалиция, бореща се срещу „Ислямска държава“. \r\nПо време на мащабните бомбардировки и акции на подкрепяните от САЩ кюрдски сили, голяма част от града беше унищожена и все още не е възстановена.  \r\nТогава сирийското външно министерство нарече действията на коалицията по време на освобождението на Ракка геноцид. \r\n \r\n \r\n \r\n \r\n \r\n  Теодор Пенев", "date": "2019.10.16", "title": "РИА Новости: Сирийската правителствена армия влезе в град Ракка за първи път от пет години насам"}
{"url": "http://www.focus-news.net/news/2019/10/16/2709079/mestni-izbori-2019g-zdravko-zlatarov-pp-abv-tundzha-osnoven-problem-po-koyto-shte-rabotim-e-obezlyudyavaneto-na-selata.html", "text": "Основен проблем, по който ще работи АБВ, е обезлюдяването на селата на Община Тунджа. Това каза за предаването  „Добър ден“ на Радио „Фокус“  водачът на листата за общински съветници на ПП АБВ в Община Тунджа Здравко Златаров. Той обясни, че един от приоритетите на партията в общината е запазването на училищата, защото закриването им ще доведе до забавяне на развитието на селата и обезлюдяването им. “Другите приоритети са сигурността и спокойствията на жителите на всички тези 44 села на територията на общината. Имаме механизми, с които да постигнем по-спокоен живот на хората, и съм убеден, че ефектът от тях ще бъде усетен съвсем скоро.  Друг приоритет, който сме си поставили, това е възраждане на българското село”, добави кандидатът за общински съветник.  \r\nЗдравко Златаров каза още, че ще се работи за развитието на земеделието и животновъдството, защото това са отрасли, които са свързани с хората от малките населени места и ще осигурят работни места. Една от стъпките за развитие на Община Тунджа е превръщането и в привлекателна туристическа дестинация, допълни той.  \r\nРосица АНГЕЛОВА", "date": "2019.10.16", "title": "Местни избори 2019г.: Здравко Златаров, ПП АБВ-Тунджа: Основен проблем, по който ще работим, е обезлюдяването на селата"}
{"url": "http://www.focus-news.net/news/2019/10/16/2709086/mestni-izbori-2019-opredeleni-sa-chlenovete-na-obshtinska-izbiratelna-komisiya-bansko-koito-shte-priemat-byuletinite-i-izbornite-knizha.html", "text": "Общинска избирателна комисия – Банско определи и упълномощи членове от състава си, които да приемат отпечатаните хартиени бюлетини, както и останалите изборни книжа и материали за община Банско и да осъществяват контрол при транспортирането и доставката им. Това съобщиха за  Радио „Фокус“ – Пирин  от комисията. Това са Силвия Димитрова Стоилова и Георги Гълъбов Бориков.", "date": "2019.10.16", "title": "Местни избори 2019: Определени са членовете на Общинска избирателна комисия – Банско, които ще приемат бюлетините и изборните книжа"}
{"url": "http://www.focus-news.net/news/2019/10/16/2709088/prezidentat-rumen-radev-shte-se-sreshtne-s-generalniya-sekretar-na-reporteri-bez-granitsi-kristof-deloar.html", "text": "На 17 октомври, четвъртък, от 15.30 часа президентът Румен Радев ще се срещне на „Дондуков“ 2 с генералния секретар на „Репортери без граници“ Кристоф Делоар. Това съобщиха от  прессекретариата на държавния глава .", "date": "2019.10.16", "title": "Президентът Румен Радев ще се срещне с генералния секретар на „Репортери без граници“ Кристоф Делоар"}
{"url": "http://www.focus-news.net/news/2019/10/16/2709083/zhena-shofirala-s-31-promila-alkohol-v-montana-e-predadena-na-sad.html", "text": "Жена, шофирала с 3.1 промила алкохол в Монтана, е предадена на съд. Това съобщиха от пресцентъра на  прокуратурата . Районна прокуратура е внесла за разглеждане в съда обвинителен акт срещу жената от Вълчедръм за извършено от нея престъпление. Около 3:00 часа през нощта на 30 септември, обвиняемата е управлявала лек автомобил „Нисан“ след употреба на алкохол по бул. „Ал. Стамболийски“. По надлежен ред, с техническо средство, било установено съдържание на 3.10 промила в кръвта й. Деянието е било извършено от нея след като е имало наложено наказание за същото престъпление от Районен съд-Лом. Предстои делото да продължи в съда.", "date": "2019.10.16", "title": "Жена, шофирала с 3.1 промила алкохол в Монтана, е предадена на съд"}
{"url": "http://www.focus-news.net/news/2019/10/16/2709087/istoricheski-muzey-panagyurishte-poluchi-tsenno-darenie-replika-na-glavnoto-vastanichesko-zname-ushito-ot-rayna-knyaginya.html", "text": "Исторически музей-Панагюрище получи ценно дарение - реплика на главното въстаническо знаме, което е ушила Райна Княгиня. Това съобщиха от  музея . В изпълнение на волята на дарителя, то е изложено в експозиционната зала на къща-музей „Райна Княгиня“. По този начин всеки един посетител може да го докосне и разгледа отблизо, да се поклони пред подвига на предците ни и да почувства бунтовната атмосфера на съдбоносната 1876 година.", "date": "2019.10.16", "title": "Исторически музей-Панагюрище получи ценно дарение – реплика на главното въстаническо знаме, ушито от Райна Княгиня"}
{"url": "http://www.focus-news.net/news/2019/10/16/2709105/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\n \r\nВенцеслав ИЛЧЕВ", "date": "2019.10.16", "title": "Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/10/16/2709104/ukrepvane-na-svlachishte-se-izvarshva-po-patya-bobov-dol-malo-selo-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.16", "title": "Укрепване на свлачище се извършва по пътя Бобов дол – Мало село, област Кюстендил"}
{"url": "http://www.focus-news.net/news/2019/10/16/2709106/hristo-shipanov-sayuz-na-slepite-varna-tryabva-tsyala-brigada-za-da-mozhe-chovek-v-invalidna-kolichka-da-polzva-platformite-v-podlezite.html", "text": "Платформите за хора в инвалидни колички в повечето подлези във Варна, на практика са неизползваеми, а дори понякога и пречат на пешеходците с увреждания, защото са монтирани точно на перилата. Това коментира в интервю за  Радио „Фокус“ – Варна  Христо Шипанов от Съюза на слепите в България. Според него, цяла бригада от помагачи е нужна, за да може един човек в инвалидна количка да слезе в подлез. По думите му, много трудно инвалид може да се качи сам на лифта. Той трябва да има техническата възможност да ключи асансьора, а и винаги е необходимо да има кой да придържа човека, за да не залитне от платформата надолу. „За да слезе един такъв човек по тези измислени монорелсови платформи трябва да има поне трима – четирима, за да го обезопасят. Те ще останат като паметник на безхаберието или на някой проектант, който изобщо не знае как един човек с инвалидна количка може да слезе по тях“, коментира още Христо Шипанов. Той е категоричен, че за решаването на много от проблемите с придвижването на хората с увреждания не са необходими толкова средства, колкото проектиране и съобразяване с конкретните нужди. Според него, често хората, които се занимават с проектирането на улици, тротоари и подлези вземат решения, засягащи хората с увреждания, но не търсят съвет от организациите за това кое е най-удачно спрямо нуждите им. \r\nДиана СТОЕВА", "date": "2019.10.16", "title": "Христо Шипанов, Съюз на слепите – Варна: Трябва цяла бригада, за да може човек в инвалидна количка да ползва платформите в подлезите"}
{"url": "http://www.focus-news.net/news/2019/10/16/2709107/rossiyskaya-gazeta-peskov-komentira-reaktsiyata-na-ideyata-na-kiev-za-razpuskaneto-na-samoprovazglasilite-se-luganska-i-donetska-narodni-republiki.html", "text": "Изявленията на Киев за необходимостта от разпускане на самопровъзгласилите се републики с цел прилагане на споразуменията от Минск бяха неочаквани за Москва, Берлин и Париж, заяви заяви прессекретарят на руския президент Димитрий Песков. \r\nГоворителят на представителя на Киев в контактната група по Донбас Леонид Кучма, Даря Олифер, заяви, че Киев е готов да приложи политическите точки от Минските споразумения едва след разпускането на самопровъзгласилите се Донецка народна република (ДНР) и Луганска народна република (ЛНР). \r\n„В момента постъпват нови (искания) от украинската страна. Тук спокойно можем да кажем, че те са много неочаквани и за Москва, и за Берлин, и за Париж. Все още е трудно да коментираме дали това означава отклонение от Минските споразумения, отказ от поети по-рано задължения или подписи, все още не е ясно“, заяви Песков на брифинг пред украински журналисти. \r\nПопитан защо подобно изявление е отклонение от Минските споразумения, ако нищо не е написано за самопровъзгласилите се републики в тях, Песков обясни, че това е така, защото договорът е бил „парафиран от представители на тези републики“. \r\n„Тъй като пакетът от мерки беше парафиран и от представители на тези републики, финализирането му като документ не би било възможно без съгласуване с представители на републиките.\", заяви още Песков.  \r\n \r\n  Теодор Пенев", "date": "2019.10.16", "title": "„Российская Газета“: Песков коментира реакцията на идеята на Киев за разпускането на самопровъзгласилите се Луганска и Донецка народни републики"}
{"url": "http://www.focus-news.net/news/2019/10/16/2709108/regionalnata-komisiya-v-ep-i-themayoreu-shte-podkrepyat-zaedno-evropeyskite-politiki.html", "text": "Председателят на комисията по регионално развитие (REGI) към Европейския парламент, Юнус Омарие, и основателят на Европейския портал за градове и граждани (TheMayor.EU), Боян Томов, обсъдиха в Брюксел възможностите за сътрудничество между двете организации. Двамата изразиха готовността си да обединят усилия за подобряване на подхода към гражданите на ЕС при обясняването на работата на Съюза и по-специално за приноса му към регионалното и местно развитие. Това съобщиха от  Икономик.бг . Те бяха категорични, че подчертаването на специалната роля, която играят кметовете, е жизненоважна и неразделна част от процеса. Г-н Омарие и г-н Томов са единодушни, че Порталът TheMayor.EU е важен инструмент за насърчаване на регионалните и градските политики на ЕС, както и за представянето им на по-широка аудитория от европейски граждани, които говорят различни езици. Порталът вече има отличен опит в насърчаването на работата на общините и особено в разпространението на резултатите от подкрепата, която получават те от Европейския съюз. Платформата има потенциала с подкрепата на европейските институции да достигне до всички граждани в ЕС и да се утвърди като устойчив инструмент за повишаване на осведомеността за подкрепата, която ЕС предоставя на местните администрации. Организирането на годишните награди „Кмета на Европа“ също беше обсъдено на срещата. Целта на тази инициатива е да насърчи трудната и обемна работа на кметовете на европейските градове, които са политиците и управляващите, най-близо до гражданите, и които разбират най-добре техните ежедневни предизвикателства. Г-н Томов подчерта важната роля на кметовете за социалното и икономическото развитие на градовете и общините, както и значението на осигуряването на добра комуникация и обяснения на политиките, разработени в Брюксел, които влияят на местното ниво. „Целта на платформата и наградите е да предоставят на данъкоплатците в ЕС обширна и интерактивна информация за това как се изразходват средствата на ЕС в техните градове. Наличието \r\nна качествена информация в дигиталната ера е от ключово значение и в борбата срещу фалшивите новини и дезинформация“, коментира създателят на Портала. \r\nОт своя срана Г-н Омарие представи своята визия, че европейските институции и по-специално Европейският парламент трябва да подкрепят подобни инициативи - тези, които повишават видимостта на ЕС като важен двигател и привърженик на местния напредък. По отношение на значението на сътрудничеството с ЕС той заяви, че „проектите, финансирани с фондовете на ЕС, никога не завършват някъде в Космоса. Те винаги се реализират в една или друга община. Следователно, борбата за по-силна политика на сближаване винаги е в полза на кметовете“. И накрая, двамата са постигнали съгласие, че трябва да се създаде работна група, насочена към засилване на това сътрудничество. В него ще бъдат включени членовете на екипа на г-н Омарие, на отдела за комуникация на Европейския парламент (DG COMM), Комитета за регионално развитие (REGI) и представители на екипа на TheMayor.EU.", "date": "2019.10.16", "title": "Регионалната комисия в ЕП и TheMayor.EU ще подкрепят заедно европейските политики"}
{"url": "http://www.focus-news.net/news/2019/10/16/2709077/anadolu-agency-mevlyut-chavushoglu-kyurdite-osvobozhdavat-i-finansirat-chlenove-na-islyamska-darzhava-v-siriya.html", "text": "Кюрдските формирования „Отряди за народна самоотбрана“ (ОНС) и „Работническата партия на Кюрдистан“ (ПКК) са освободили членове на „Ислямска държава“, държани в техни затвори и дори са ги финансирали, твърди външният министър на Турция Мевлют Чавушоглу, предава  Аnadolu Agency . \r\n„ОНС не се поколебаха да сключат директно споразумение с „Ислямска държава\". В резултат от сделката в Ракка, стотици членове на групировката бяха свободно евакуирани с автобуси“, заяви Чавушоглу пред турските депутати в парламента в Анкара.  \r\nПКК е обявена от Турция за терористична организация, а Анкара разглежда ОНС като сирийското крило на организацията, въпреки че те действаха заедно със САЩ за унищожаването на „Ислямска държава“ в Сирия.  \r\n„Те не само освободиха терористи от групировката в Северна Сирия в замяна на това те да атакуват Турция, но дори им дадоха пари“, заяви Чавушоглу.  \r\nПо-рано президентът на Турция Реджеп Тайип Ердоган заяви, че е дискутирал съдбата на затворниците от „Ислямска държава“, които бяха пленени по време на операциите на „Сирийските демократични сили“ (СДС) в региона, със своя американски колега Доналд Тръмп. Според Ердоган Анкара има намерение да поеме отговорност за тях.  \r\nТурският лидер също така заяви, че членовете на групировката ще бъдат изпратени обратно в родните им страни.  \r\nЧавушоглу също така осъди страните, които критикуват операцията в Северна Сирия, наречена „Извор на мира“, като ги обвини, че целят да установят терористично държавно формирование в региона.  \r\n„Погледнете държавите, особено Франция, които реагират, тяхната цел е да установят терористична държава там“, заяви още Чавушоглу в парламента.  \r\nПо-рано Германия и Франция обявиха, че прекратяват всякакъв износ на оръжие за Анкара, като причина за което беше отбелязана операция „Извор на мира“.  \r\nМинистърът отбеляза, че тези санкции, „откъдето и да дойдат“, никога няма да бъдат приети от Турция и няма да нарушат нейният устрем.  \r\n \r\n  Теодор Пенев", "date": "2019.10.16", "title": "Anadolu Agency: Мевлют Чавушоглу: Кюрдите освобождават и финансират членове на „Ислямска държава“ в Сирия"}
{"url": "http://www.focus-news.net/news/2019/10/16/2709082/stivan-barlki-boris-dzhonsan-shte-poiska-otsrochka-ot-bryuksel-ako-ne-postigne-sdelka-za-brekzit.html", "text": "Великобританският министър за Брекзит Стивън Баркли обеща, че правителството ще се съобрази със Закона за оттегляне от Европейския съюз, известен като Законът на Бен и ще напише писмо до ЕС, в което ще иска отсрочка за Брекзит до 31 януари 2020 г., ако не бъде постигната сделка с Брюксел до 19 октомври, пише вестник  London Evening Standard . \r\nПопитан от депутати дали правителството ще се съобрази със закона, Баркли отговори положително.  \r\n„Мога да потвърдя, че както министър-председателят (Борис Джонсън) неколкократно заяви, правителството ще се съобрази със закона“, заяви Баркли пред британската парламентарна комисия за Брекзит.  \r\nБаркли все пак отказа да отговори директно, когато беше попитан дали може да гарантира, че Великобритания няма да напусне ЕС на 31 октомври, ако Джонсън изпрати писмото и му бъде предоставена отсрочка.  \r\n„Смятам, че избързвате с няколко стъпки. Мисля, че ключовият въпрос пред нас е дали сме способни да стигнем до споразумение“, заяви той.  \r\n„Проблемите пред нас днес, от правителствена гледна точка, са как да стигнем до сделка и да напуснем ЕС по най-гладък и подреден начин. Защото премиерът и правителството са абсолютно посветени на напускането (на ЕС) на 31 октомври“, добави Баркли.  \r\nДокато продължават напрегнатите преговори в Брюксел, преди ключовите срещи на Европейския съвет на 17 и 18 октомври, министърът заяви, че правителството е представило проекти на текстове за политическата декларация с ЕС. \r\nОсвен това той обеща, че новите предложения за Брекзит, когато бъдат гласувани в парламента, че бъдат по-приемливи в сравнение с по-ранните предложения на Тереза Мей, които бяха отхвърляни от Камарата на общините три пъти.  \r\n \r\n  Теодор Пенев", "date": "2019.10.16", "title": "Стивън Барлки: Борис Джонсън ще поиска отсрочка от Брюксел, ако не постигне сделка за Брекзит"}
{"url": "http://www.focus-news.net/news/2019/10/16/2709110/pregled-na-mezhdunarodnite-novini-do-1800-chasa-agentsiya-fokus.html", "text": "Председателят на Европейския съвет Доналд Туск заяви, че основите на споразумението за Брекзит между Брюксел и Лондон са готови и сделката може да бъде материализирана до часове, предава  AFP . \r\n„Основите на споразумението са готови и теоритично утре (17 октомври) може да приемем тази сделка с Великобритания“, заяви Туск пред полски журналисти в Брюксел.  \r\n„Теоритично, до (няколко) часа всичко трябва да бъде ясно“, заяви още Туск.  \r\n*** \r\n \r\n  Преговори между правителствата на Дамаск и Анкара може да се проведат в руския град Сочи, относно ситуацията около операцията на турските въоръжени сили в Северна Сирия, заяви съветникът на президента на страната Башар Асад по политическите въпроси Бусейна Шаабан, предава  РИА Новости . \r\nРуският външен министър Сергей Лавров заяви по-рано, че Дамаск и Анкара трябва да установят практическо сътрудничество въз основа на Аданското споразумение от 1998 г., като Русия е готова да подпомогне диалога между тях. \r\n\"Руските ни приятели днес обявиха, че се опитват да организират турско-сирийска среща по въпросите за сигурността в град Сочи. Чухме за това от руснаците, нямаме контакт с Анкара или със силите, която окупираха страната ни и я унищожават\", заяви Шаабан пред журналисти. \r\nТя отбеляза, че Дамаск с радост наблюдава изтеглянето на американските войски от Сирия, но не иска \"американският окупатор да бъде заменен от турски\". \r\nПо-рано кюрдските сили официално обявиха, че е постигнато споразумение със сирийските власти за разполагането на технтие сили по цялата граница на страната с Турция, за да помогнат за отблъскването на атаката от страна на Анкара и нейните съюзници. \r\n*** \r\n \r\n  Кюрдските формирования „Отряди за народна самоотбрана“ (ОНС) и „Работническата партия на Кюрдистан“ (ПКК) са освободили членове на „Ислямска държава“, държани в техни затвори и дори са ги финансирали, твърди външният министър на Турция Мевлют Чавушоглу, предава  Аnadolu Agency . \r\n„ОНС не се поколебаха да сключат директно споразумение с „Ислямска държава\". В резултат от сделката в Ракка, стотици членове на групировката бяха свободно евакуирани с автобуси“, заяви Чавушоглу пред турските депутати в парламента в Анкара.  \r\nПКК е обявена от Турция за терористична организация, а Анкара разглежда ОНС като сирийското крило на организацията, въпреки че те действаха заедно със САЩ за унищожаването на „Ислямска държава“ в Сирия.  \r\n„Те не само освободиха терористи от групировката в Северна Сирия в замяна на това те да атакуват Турция, но дори им дадоха пари“, заяви Чавушоглу.  \r\nПо-рано президентът на Турция Реджеп Тайип Ердоган заяви, че е дискутирал съдбата на затворниците от „Ислямска държава“, които бяха пленени по време на операциите на „Сирийските демократични сили“ (СДС) в региона, със своя американски колега Доналд Тръмп. Според Ердоган Анкара има намерение да поеме отговорност за тях.  \r\nТурският лидер също така заяви, че членовете на групировката ще бъдат изпратени обратно в родните им страни.  \r\nЧавушоглу също така осъди страните, които критикуват операцията в Северна Сирия, наречена „Извор на мира“, като ги обвини, че целят да установят терористично държавно формирование в региона.  \r\n„Погледнете държавите, особено Франция, които реагират, тяхната цел е да установят терористична държава там“, заяви още Чавушоглу в парламента.  \r\nПо-рано Германия и Франция обявиха, че прекратяват всякакъв износ на оръжие за Анкара, като причина за което беше отбелязана операция „Извор на мира“.  \r\nМинистърът отбеляза, че тези санкции, „откъдето и да дойдат“, никога няма да бъдат приети от Турция и няма да нарушат нейният устрем.  \r\n*** \r\n \r\n  Министър-председателят на Испания Педро Санчес заяви, че е готов да отговори решително и пропорционално на вълненията в Каталуния, ако това е необходимо, предава  ТАСС , като се позовава на правителствени източници в Мадрид.  \r\nСанчес се срещна с лидера на испанската опозиция, ръководителя на „Народната партия на Испания“ Пабло Касадо, който е изразил подкрепата си за премиера на фона на протестите в Каталуния.  \r\nСанчес е заявил пред Касадо, че има ясна позиция по въпроса, която не изключва „твърд и пропорционален“ отговор на действията на демонстрантите в Каталуния, ако това е нужно, твърдят правителствени източници.  \r\nПремиерът отново изрази своята благодарност към полицията, която се грижи за реда в автономната област. Той „осъди използването на насилие“ от страна на някои от протестиращите. По-късно Санчес ще се срещне с лидера на партия „Граждани“ Алберто Ривера и с ръководителя на партия „Ние можем“ Пабло Иглесиас.  \r\n*** \r\n \r\n  Министър-председателят на Русия Димитрий Медведев ще посети Белград на 19 октомври, предава сръбската медия  Б92 . \r\nНегов домакин по време на визитата му, която ще продължи един ден, ще бъде президентът на Сърбия Александър Вучич.  \r\nСпоред местните медии, Медведев ще посети Белград по случай 75-ата годишнина от освобождението на града през Втората световна война и ще направи изявление пред сръбския парламент.  \r\nПо-късно ще бъде обявена и програмата за визитата на руския премиер.  \r\nМедведев вече веднъж посети Сърбия по време на своя президентски мандат през 2009 г. \r\n*** \r\n \r\n  Правителствените сили на сирийската армия влязоха в град Ракка в северната част на стрната за първи път от 2014 г. насам, предава  РИА Новости , като се позовава на военни източници. \r\nСпоред информацията правителствените войски са създали своите наблюдателни пунктове в региона. \r\nПрез 2014 г. правителствената армия беше изтласкана от града от членовете на терористичната организация „Ислямска държава“, които го превърнаха в своя крепост. \r\nПрез октомври 2017 г. градът беше освободен в резултат на операция на „Сирийските демократични сили“ (СДС), с подкрепата на авиацията на международната коалиция, бореща се срещу „Ислямска държава“. \r\nПо време на мащабните бомбардировки и акции на подкрепяните от САЩ кюрдски сили, голяма част от града беше унищожена и все още не е възстановена.  \r\nТогава сирийското външно министерство нарече действията на коалицията по време на освобождението на Ракка геноцид. \r\n*** \r\n \r\n  Турският президент Реджеп Тайип Ердоган заяви, че няма намерение да се среща с Държавния секретар Майк Помпео и вицепрезидента на САЩ Майк Пенс по време на тяхната визита в Анкара и няма да обсъжда с тях операцията в Северна Сирия, предава  AFP . \r\n„Стоя здраво на позицията си и няма да се срещна с тях“, заяви турският президент пред британски медии, като имаше предвид Пенс и Помпео.  \r\nЕрдоган настоя, че те ще трябва да се срещнат с турските министри и добави, че ще разговаря с Вашингтон едва след като в Анкара пристигне президентът на САЩ Доналд Тръмп.  \r\n*** \r\n \r\n  Двамата души, задържани по-рано в северната част на град Косовска Митровица са били задържани във връзка с убийството на сръбския политик Оливер Иванович, предава  “Радио и телевизия на Косово“ . \r\nДвамата, единият от които е бил полицай, бяха задържани по-рано в сръбския анклав Северна Митровица, докато друг заподозрян все още се издирва, според говорителя на косовската полиция Баки Келани. Единият от арестуваните е притежавал оръжие.  \r\n„Мога да потвърдя, че в ранните часове на сутринта, Косовската полиция предприе операция в Северна Митровица, свързана с убийството на Оливер Иванович\", заяви Баки.  \r\n„В допълнение към това, две други огнестрелни оръжия и амуниции бяха открити по време на операцията“, заяви Келани, като според него и двамата арестувани са били полицаи.  \r\nЕдиният от тях е работил по случая с убийството на Иванович и е заподозрян в това, че е укривал доказателства. Все още се издирва полицейският началник на Северна Митровица.  \r\nОливер Иванович беше ръководител на сръбската партия „Свобода, демокрация, справелдивост“. Той беше застрелян на 16 януари 2016 г.  \r\nМесец след смъртта му, двама полицейски служители признаха, че са укривали улики от местропрестъплението, след като кадри на охранителна камера показаха как единият от тях скрива гилза от инцидента в джоба си, а друг негов колега наблюдава безучастно.  \r\nДосега във връзка с убийството са арестувани четири души, като двама от тях все още са в ареста.  \r\n*** \r\n \r\n Ако лидерите на ЕС в четвъртък и петък вземат негативно решение за започване на присъединителни преговори, или ако отново решат да отложат решението, македонското правителство ще падне, не защото ще е чувствително, а защото ще загуби мнозинството си в парламента, заяви премиерът на страната Зоран Заев на дискусия, организирана от Фондация „Фридрих Еберт“ за европейските перспективи на Скопие, пише македонският  „Фокус“ . \r\n„Обещахме на депутатите, казахме им да гласуват за промяна на името, за промяна на Конституцията, за приемане на Договорите с България и Гърция, защото ЕС ни обеща, че ще определи дата за преговори, а не веднага да станем членове. В тази връзка вярвам, че те ще се погрижат да не дават място на трети страни и да не позволят на радикалния национализъм да се върне в страната“, предупреди Заев, като добави, че очаква нова информация тази вечер от срещата между Меркел и Макрон. \r\nКоментирайки вчерашната среща на министрите в Люксембург, Заев изрази съжаление, че министрите от ЕС „не са имали достатъчно смелост да вземат решение и да поддържат мотивация в Македония и Албания“. \r\nПроблемът е Франция. Знаем, че са необходими реформи, но реформи са възможни паралелно с поддържането на мотивацията. В противен случай национализмът, популизмът и радикализмът ще се върнат. Балканите страдат много заради това, научихме се от това и искаме да продължим напред, за да станем европейци. Ако накажат най-добрия пример, как ще мотивират Вучич, как ще мотивират Тачи в Косово или как ще мотивират БиХ. В нашия регион също има голям интерес от Турция, Русия и Китай да проникнат в Европа и да бъдат по-мощни. Но те не ни предлагат върховенството на закона и демокрацията, видяхме го и искаме демокрация“, обясни македонският премиер. \r\nВ този контекст Заев заяви, че агенти от други страни работят срещу свободата и демокрацията и срещу интеграцията на Македония в НАТО. \r\nТой добави, че не губи надежда и че все още е възможно да се приеме нова методология за преговори, но и да се вземе решение за започване на преговори. \r\n*** \r\n \r\n  Операцията „Извор на мира“ в Сирия продължава успешно според набелязаните планове. Това каза президентът на Турция Реджеп Таийп Ердоган на заседание на парламентарната фракция на управляващата Партия на справедливостта и развитието (ПСР) в Анкара, предава  „Анадолската агенция“ . \r\nПо неговите думи, още преди началото на кризата в Сирия Анкара многократно е предупреждавала правителството на Башар Асад за необходимостта от преразглеждане на вътрешната политика и отказ от оказването на натиск върху местното население. \r\n„За съжаление, нашата позиция не беше взета под внимание. За годините на конфликта в Сирия 12 милиона души напуснаха своите домове. Половината от тях напуснаха Сирия, От шестте милиона сирийски бежанци 3,65 милиона са в Турция“, посочи Ердоган. \r\nТурският лидер отбеляза, че терористичната организация „Ислямска държава“ е проект, реализиран с финансовата подкрепа на някои страни, които са изпращали терористи. „Днес същите тези страни се позиционират като най-яростните противници на „Ислямска държава“. На Турция й е добре известна ролята на всяка страна в региона“, заяви президентът. \r\nЕрдоган отбеляза, че в хода на антитерористичната операция „Щита на Ефрат“ Турция е демонстрирала истинското лице на терористите от „Ислямска държава“, заплахата от която е била раздута от определени сили. \r\nДържавният глава разкритикува Лигата на арабските държави (ЛАД), която, по неговите думи, е заела пристрастна позиция по отношение на действията на турската армия в Сирия. \r\nТурският лидер се обърна към страните-членки на ЛАД: „Колко сирийски бежанци приехте? Първо вие изключихте Сирия от ЛАД, а сега в опит да оскърбите Турция се опитвате да се сближите със Сирия, като я приемате отново в организацията“. \r\n„Нито един чуждестранен политик не изрази съболезнованията си към Анкара във връзка със смъртта на 20 жители на погранични села в резултат на ракетни и минометни атаки от Сирия и не пожела 170 скорошно възстановяване на 170-те ранени. Ние ще вземем това предвид и няма да им вярваме повече. Такива партньори в чужбина са ненадеждни“, категоричен е той. \r\nЕрдоган отбеляза, че никой не е очаквал, че турската армия за толкова кратко време ще напредне толкова дълбоко в сирийската територия. Осъзнавайки поражението си, привържениците на терористите започнаха набързо да се опитват да установят диалог с Анкара, заяви турският лидер. \r\n„В историята на Турция и турския народ няма примери за поражения. Нашите хора направиха всичко необходимо по това време. Турция днес се бори с терористите, както е подходящо за страна и хора, чийто лозунг е: „Свобода или смърт!“. Аз апелирам към Запада, Лигата на арабските държави, всички страни, където все още знаят какво е морал и съвест. Времето ни ще дойде!“, продължи държавният глава. \r\n \r\nЕрдоган отхвърли обвиненията за убийства на мирни сирийци като част от операция „Извор на мира“. \r\n„Тези, които се нуждаят от примери за кланета над цивилни, могат да се обърнат към събития в Афганистан, Аракан, Нагорно Карабах и Косово“, каза Ердоган.", "date": "2019.10.16", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/16/2709112/blizo-160-portsii-s-hrana-razdadoha-bmchk-na-hora-v-neravnostoyno-polozhenie.html", "text": "Близо 160 порции с храна раздадоха БМЧК на хора в неравностойно положение. Това каза за  Радио „Фокус“-Велико Търново  областният координатор на Българския младежки Червен кръст във Велико Търново Дея Колева. Инициативата е по повод Международния ден за борба с глада– 16 октомври.„Организираме тази кампания за пети пореден път и с всяка година интересът е все по-голям. Целта и посланието на идеята е да покажем на хората, че всеки ден трябва да са благодарни за това, което имат на масата, тъй като не всички могат да си го позволят и винаги, когато могат да помагат на тези, които са неспособни да си набавят най-необходимото. Днес бяхме до Съдебната палата в рамките на един час и имаше много желаещи да си вземат обяд, затова се надявам да имаме и други възможности да повторим тази инициатива, тъй като е много полезна“, каза Дея Колева. Тя уточни, че продуктите за днешната проява са набавяни чрез Фонд за набиране на средства в големите супермаркети и са приготвени от Домашния социален патронаж.Областният координатор на БМЧК-Велико Търново отбеляза, че през зимните месеци организацията набира средства в магазините и ги дарява на съответните институции. Дея Колева припомни, че днес в 16.00 ч. в парк „Марно поле“ доброволците ще проведат демонстрации на сърдечни масажи. \r\nРени АТАНАСОВА", "date": "2019.10.16", "title": "Близо 160 порции с храна раздадоха БМЧК на хора в неравностойно положение"}
{"url": "http://www.focus-news.net/news/2019/10/16/2709115/gd-granichna-politsiya-trafikat-na-gkpp-kapitan-andreevo-i-gkpp-lesovo-e-silno-intenziven-na-izhod-za-tovarni-avtomobili.html", "text": "На границата с Република Турция на ГКПП \"Капитан Андреево\" и ГКПП \"Лесово\" трафикът е силно интензивен на изход за товарни автомобили. Това съобщиха от ГД \"Гранична полиция\". Информацията за трафика е към 18.00 часа. Интензивен е трафикът на изход за товарни автомобили и на ГКПП \"Дунав мост-Русе\" и ГКПП \"Дунав мост-Видин\" на границата с Румъния. Преминаването през всички контролно-пропускателни пунктове на границите със Сърбия, Северна Македония и Гърция се осъществява нормално.", "date": "2019.10.16", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Лесово\" е силно интензивен на изход за товарни автомобили"}
{"url": "http://www.focus-news.net/news/2019/10/16/2709111/vitsepremierat-mariyana-nikolova-poseti-natsionalnata-profesionalna-gimnaziya-po-kompyutarni-tehnologii-i-sistemi-v-pravets.html", "text": "Заместник министър-председателят по икономическата и демографската политика и председател на Съвета по киберсигурност Марияна Николова посети Националната професионална гимназия по компютърни технологии и системи в Правец в рамките на инициатива за повишаване на вниманието върху последиците от хакерски атаки и превенцията от тях. Това съобщиха от  правителсвена информационна служба .  \r\n\"В условията на бързоразвиващата се дигитализация в глобален аспект вашите знания и умения стават все по-значими за съвременното и модерно развитие на обществото ни\", заяви вицепремиерът пред възпитаници на учебното заведение. Тя отбеляза, че хакерските пробиви в системите на институциите или на частните компании, които за мнозина са вид състезание и изява, всъщност нанасят щети под различни форми. \"Използвайте натрупаните знания и умения за доброто на нашето общество и за неговия прогрес“, призова вицепремиерът и изрази увереност, че учениците на Националната професионална гимназия по компютърни технологии имат потенциал да бъдат бъдещи лидери в сектора на информационните и комуникационни технологии.  \r\nВ рамките на срещата директорът на Дирекция „Планиране и управление на дейности и проекти за електронно управление\" в Държавна агенция \"Електронно управление“ Иван Модев представи пред учениците електронното управление и неговото развитие. В срещата участваха също представители на Българската асоциация по киберсигурност и Българската асоциация на сертифицираните етични хакери.", "date": "2019.10.16", "title": "Вицепремиерът Марияна Николова посети Националната професионална гимназия по компютърни технологии и системи в Правец"}
{"url": "http://www.focus-news.net/news/2019/10/16/2709113/intenzivno-no-bez-zadrastvaniya-e-dvizhenieto-v-oblast-sliven.html", "text": "Трафикът по пътищата в Сливенско  е интензивен,  но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от  Областно пътно управление . Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Временно са въведени следните ограничения за движение на МПС : Път II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.10.16", "title": "Интензивно, но без задръствания е движението в област Сливен"}
{"url": "http://www.focus-news.net/news/2019/10/16/2709116/premierat-boyko-borisov-shte-uchastva-v-zasedanieto-na-evropeyskiya-savet.html", "text": "Министър-председателят Бойко Борисов ще участва в заседанието на Европейския съвет, което ще се проведе на 17 и 18 октомври в Брюксел. Държавните и правителствени ръководители ще обсъдят дългосрочния бюджет на ЕС, приоритетите за следващите 5 години и Брекзит. Това съобщиха от  правителствената информационна служба .  \r\nФинландското председателство на ЕС ще информира относно планираните дискусии в Съвета по прилагането на Стратегическия дневен ред, а новоизбраният председател на Европейската комисия Урсула фон дер Лайен ще бъде поканена да представи приоритетите на новата Комисия. \r\nЕвропейските лидери ще обсъдят международните аспекти на борбата с изменението на климата, предвид предстоящата през декември в Сантяго де Чили 25-та Конференция на страните по Рамковата конвенция на ООН относно изменението на климата. Въпросът за миграцията също ще бъде във фокуса на вниманието на европейските лидери.", "date": "2019.10.16", "title": "Премиерът Бойко Борисов ще участва в заседанието на Европейския съвет"}
{"url": "http://www.focus-news.net/news/2019/10/16/2709109/reuters-donald-tramp-nyama-protiv-rusiya-da-pomogne-na-siriya-v-konflikta-v-regiona.html", "text": "Президентът на САЩ Доналд Тръмп заяви, че няма нищо против Русия да помогне на правителствените сили на Сирия в тяхната борба срещу турската операция в северната част на страната, предава  Reuters . \r\nПред репортери президентът заяви, че според него конфликтът в региона е между Турция и Сирия и че няма нищо лошо в това Москва да помогне на Дамаск. \r\nТой каза още, че налагането на санкции от страна на Вашингтон върху Анкара е по-добра идея от това американски войници да водят сражения в региона. \r\n \r\n  Теодор Пенев", "date": "2019.10.16", "title": "Reuters: Доналд Тръмп няма против Русия да помогне на Сирия в конфликта в региона"}
{"url": "http://www.focus-news.net/news/2019/10/16/2709118/pozhar-gorya-v-sklad-v-pleven.html", "text": "Пожар горя в склад в Плевен. Това съобщиха за  Агенция „Фокус“  от  ОДМВР – Плевен . По първоначална информация това е склад на фирма за електроматериали. Сигнал за инцидента е подаден в 16.41 часа. Към мястото в индустриална зона са изпратени екипи на Регионална служба пожарна безопасност и защита на населението. От там са изтеглени няколко леки автомобила. Пожарът е локализиран, пострадали няма. При пожара е паднал е покривът, който е близо 800 кв. м. Продължават огледите на мястото на инцидента. Ще бъдат осигурени дежурство на екип от Регионална служба пожарна безопасност и защита на населението.  \r\nВиолета СИМЕОНОВА", "date": "2019.10.16", "title": "Пожар горя в склад в Плевен"}
{"url": "http://www.focus-news.net/news/2019/10/16/2709117/tacc-sasht-obyaviha-gotovnostta-si-da-pregovaryat-s-iran-bez-predvaritelni-usloviya.html", "text": "САЩ са готови да преговарят с Иран във връзка с наложените санкции и да се срещнат с властите в Техеран без предварителни условия. Това потвърди в специалният представител на САЩ в Иран Брайън Хук, изказвайки се пред американския парламент, предава  ТАСС . \r\nСпоред него президентът на САЩ Доналд Тръмп и държавният секретар Майк Помпео са изразили готовност да започнат нови преговори с Техеран, ако това ще доведе до ново споразумение.  \r\n\"Президентът Тръмп и държавният секретар Помпео много ясно изразиха готовността на САЩ да преговарят с Иран и ние сме готови да се срещнем с техни представители без предварителни условия. Никой не трябва да се съмнява в желанието ни за мир или готовността ни да нормализираме отношенията, ако ще постигнем всеобхватно споразумение\", заяви американският дипломат. \r\n \r\n  Теодор Пенев", "date": "2019.10.16", "title": "TACC: САЩ обявиха готовността си да преговарят с Иран без предварителни условия"}
{"url": "http://www.focus-news.net/news/2019/10/16/2709121/34-godishen-mazh-e-s-rana-v-oblastta-na-vrata-sled-prostrelvane-v-stolichniya-zhk-dianabad.html", "text": "34-годишен мъж е с рана в областта на врата след прострелване в столичния ж.к. „Дианабад“. Това съобщиха от пресцентъра на  МВР . Сигнал за инцидента е постъпил към 17.40 часа. Към адреса незабавно са били насочени полицейски служители и екип на Спешна помощ. Мъжът е откаран в болница за оказване на медицинска помощ. Предстои да бъде изяснен видът на оръжието. На мястото е предприет оглед и оперативно-издирвателни действия за установяване на извършителя. Полицията изяснява обстоятелствата около инцидента.", "date": "2019.10.16", "title": "34-годишен мъж е с рана в областта на врата след прострелване в столичния ж.к. „Дианабад“"}
{"url": "http://www.focus-news.net/news/2019/10/16/2709119/predstoyashti-sabitiya-v-stranata-za-17-oktomvri-agentsiya-fokus.html", "text": "*** \r\n \r\nОт 10.00 часа, в ректората на Национална спортна академия „Васил Левски“ президентът Румен Радев ще открие конференция  „Спортът, децата и бъдещето“ с участието на водещи експерти в областта на медицината, психологията, педагогиката, физическото възпитание. \r\n \r\n*** \r\n \r\nОт 14.00 часа в Гербовата зала на „Дондуков“ 2 президентът Румен Радев ще награди с отличия шестима изтъкнати българи.  \r\n \r\n *** \r\n \r\nОт 15.30 часа президентът Румен Радев ще се срещне на „Дондуков“ 2 с генералния секретар на „Репортери без граници“ Кристоф Делоар. \r\n \r\n*** \r\n \r\nОт 09:00 часа в зала „Проф. Марин Дринов“ на БАН, ще се проведе международната конференция на тема: актуалните проблеми в изучаването на нематериалното културно наследство и приносът на учените от БАН в прилагането на Конвенцията на ЮНЕСКО от 2003 г. \r\n \r\n*** \r\n \r\nОт 9:00 часа в Националния исторически музей, ул. „Витошко лале“ № 16, ще се проведе среща – част от мащабното роуд шоу на най-модерните тежкотоварни транспортни средства на CNG в цялата страна. \r\n \r\n*** \r\n \r\nОт 10:30 часа зам.-кметът на София Дончо Барбалов ще посети 5 МБАЛ, където със средства на СО е закупена и функционира нова медицинска апаратура.   \r\n \r\n*** \r\n \r\nОт 11:00 часа в сградата на Сдружение „Тишина“ и театър „Мим-Арт“, на ул. „Йордан Йовков“-13, известни актьори и музиканти подават ръка на хора с увреден слух. \r\n \r\n*** \r\n \r\nОт 10.00 часа, в ректората на Национална От 13:00 часа в централата на ПП АБВ на улица „Врабча“-23., ще се проведе пресконференция на партията.   \r\n \r\n*** \r\n \r\nОт 14.00 часа на редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. \r\n \r\n*** \r\n \r\nОт 18.30 часа в храм „Св. София“, ще се състои концерт от православни песнопения. \r\n \r\n*** \r\n \r\nОт 19:00 часа в сградата на КТ „Подкрепа“ ще бъде даден старт на програмата BASE – Бизнес академия за стартиращи предприемачи. \r\n \r\n*** \r\n \r\nОт 20:00 часа в зала 1 на НДК ще се проведе спектакълът на Димитър Туджаров (Шкумбата) – Комедиен спектакъл „45 години не стигат, 65  – също“. Пролетарии от всички страни, извинявайте“. \r\n \r\n \r\n \r\nОт 11.00 часа в карето между улиците „Хилендар“ Александър Стамболийски“ № 24 ще се състои официалното откриване на нова детска площадка, изградена от Общината с финансовата подкрепа на „ЧЕЗ Електро България“ АД.  \r\n*** \r\n \r\n \r\nОт 10.00 часа в Експоцентър „Флора“ – Бургас ще стартира Третата национална конференция SMARTTOURISM.BG  \r\n \r\n \r\n*** \r\n \r\n \r\nОт 11.30 часа в храм „Св. св. Кирил и Методий“ в Бургас ще бъде донесена за поклонение чудотворната икона „Св. Богородица Касперовская“ от град Ананиев – Украйна  \r\n \r\n \r\n*** \r\n \r\nОт 16.00 часа, в офиса на БЧК ще се проведе среща, част от информационната кампания за социално значимите заболявания в областта на кардиологията и офталмологията. \r\n \r\n*** \r\n \r\nВ 11 часа в сградата на Арменското училище /в двора на храм “Свети Саркис/ във Варна, ул. „Хан Аспарух“ 15 ще се проведе брифинг във връзка с изнесеното заседание на Епархийския съвет на Арменската Апостолическа Православна Света Църква в България. \r\n \r\n*** \r\n \r\nОт 12.30 ч. в Голямата зала на хотел „Адмирал“ в курорта „Златни пясъци“ ще се проведе пресконференция по повод Годишната национална конференция МОРЕ –Мултидисциплинарни Онкологични Разговори и Екстракти. \r\n \r\n*** \r\n \r\nОт 16.00 часа в конферентната зала на ИЗ „Рафаел Михайлов“ ще се проведе лекция на проф. дфн Пенка Ангелова на тема „Триъгълникът на Витгенщайн: език, мислене, свят“ \r\n \r\n*** \r\n \r\nО 10.30 часа в НЧ „Градина – Върбица 1894“ започва „Да помним, да знаем и да се гордеем\" -  празнична програма, посветена на 125 години НЧ „Градина-Върбица 1894”. \r\n \r\n*** \r\n \r\nВ 17:30 часа в малката зала на Дома на културата „Новите приключения на Ежко“ на автора Иван Мишев. \r\n \r\n*** \r\n \r\nОт 16.30 часа в Обредния дом, Българска търговско-промишлена палата организира официално откриване и тържествено освещаване на къща „Иван Грозев“, ще бъде представена експозиция за живота и дейността на карловския предприемач и индустриалец Иван Грозев. \r\n \r\n*** \r\n \r\nОт 14:30 часа на алея „Баш Бунар“, Световен ден на ходенето се организира в Ловеч. \r\n \r\n*** \r\n \r\nОт 17.00 часа в Етнографската експозиция на Регионален исторически музей, ще се открие изложба под надслов: „С благодарност към дарителите“, посветена на 45-та годишнина на Етнографската експозиция на РИМ-Пазарджик. \r\n \r\n*** \r\n \r\nОт 10.00 часа в в Драматично-куклен театър ,,Иван Радоев\" ще се състои пресконференция по повод постановката ,,Страшният съд\" от Йодон фон Хорват. \r\n \r\n*** \r\n \r\nОт 16.00 часа в Панорама ,,Плевенска епопея\" ще се открие изложба, посветена на император Николай II. \r\n \r\n*** \r\n \r\nОт 19.00 часа  в Арт център Плевен ще се състои концертът ,,Джаз истории\" с участието на Антоанела Петрова - вокал, Нейчо Петров- вокал, перкусии и Страцимир Павлов-пиано. \r\n \r\n*** \r\n \r\nВ 09.00 часа в зала 1 на Апелативния съд ще се проведе заседание по делото, образувано по жалби на двама осъдени за лихварство. \r\n \r\n*** \r\n \r\nОт 10.00 часа в зала „Тракия“, хотел“Рамада Тримонциум“, Главна дирекция „Европейски фондове за конкурентоспособност”, в качеството си на Управляващ орган на Оперативна програма „Иновации и конкурентоспособност” 2014-2020, организира информационна кампания за представяне на процедура BG16RFOP002-1.018 „Създаване и развитие на Регионални иновационни центрове (РИЦ)“  по Оперативна програма \"Иновации и конкурентоспособност\" 2014-2020. \r\n \r\n*** \r\n \r\nОт 11.00 часа в зала „Свети Георги“ на Областна администрация Русе ще се проведе заседание на Постоянно действащата междуведомствена областна епизоотична комисия. \r\n \r\n*** \r\n Смолян.  \r\nОт 09.00 часа в Сесийната зала на Общината ще се проведе заседание на Общинския съвет. \r\n \r\n*** \r\n \r\nОт 10.00 часа в 101 Алпийски полк ще се проведе ден на отворените врати.  \r\n \r\n*** \r\n \r\nОт 11.00 часа от площад „България“ до площад „Свобода“ ще се проведе ученическа лекоатлетическа щафета „107 години от Освобождението на Родопите“.  \r\n \r\n*** \r\n Смолян.  \r\nОт 12.00 ч. във фоайето на втория етаж в Родопски драматичен театър “Николай Хайтов” ще бъде открито Туристическото изложение  „Планините на България – гостоприемство в четири сезона”.  \r\n \r\n*** \r\n \r\nОт 15.00 часа в Регионален исторически музей „Стою Шишков“ – ще бъде открита музейната изложба „Закъснялата свобода за Родопите“. \r\n \r\n*** \r\n Смолян.  \r\nОт 16.00 часа в изложбена зала на Държавен архив – Смолян ще бъде открита документална изложба „Проф. Асен Василев – творец и педагог“. \r\n \r\n \r\n*** \r\n \r\nОт 19.30 часа, в зала „Сливен“ ще се проведе конкурсът за красота „Мис Сливен“.  \r\n \r\n*** \r\n \r\nОт 18.30 часа на IV експозиционно ниво на Регионалния исторически музей ще бъде премиерата на книгата „Шампионите разказват - Живи спомени на известни спортни личности на Стара Загора – III част“. \r\n \r\n*** \r\n   \r\nОт 13.10 часа на третия етаж в СУ \"Панайот Волов\" ще се проведе състезание по програмиране.  \r\n   \r\n*** \r\n   \r\nОт 14.00 часа в Първа аудитория на филиала на Медицински университет-Варна в града ще се проведе среща с ръководството и академичния състав на филиала. \r\n \r\n*** \r\n \r\n \r\n*** \r\n \r\nОт 10:00 часа в зала „Панорама”, ще се състои обучение от страна на ЦИК към Общинските избирателни комисии (ОИК) във връзка с провеждането на изборите за общински съветници и кметове на 27 октомври 2019 г. \r\n \r\n*** \r\n \r\nВ 09.30 часа в централния офис на ГЕРБ ще се състои пресконференция с участието на народния представител и член на ИК на ГЕРБ Менда Стоянова, кандидата на ГЕРБ за кмет на Пловдив Здравко Димитров, председателя на СДС Румен Христов и Тони Симидчиева от СДС - Пловдив.", "date": "2019.10.16", "title": "Предстоящи събития в страната за 17 октомври (Агенция „Фокус“)"}
{"url": "http://www.focus-news.net/news/2019/10/16/2709120/sport-atanas-furnadzhiev-poema-bfs.html", "text": "Досегашният вицепрезидент Атанас Фурнаджиев ще заеме поста на Борислав Михайлов като президент на Българския футболен съюз. Това ще бъде официализирано в петък, за когато има насрочено заседание на Изпълкома. На него се очаква да бъде приета оставката на Борислав Михайлов.  \r\nФурнаджиев има безспорен авторитет в бизнес средите. Доказал се е като мениджър и успя да превърне \"МОТО ПФОЕ\" в лидер на автомобилния пазар в България. Фурнаджиев има съществен принос за привличането на много чуждестранни инвестиции в България. Ползва се с добро име и неговата кандидатура е изключително консенсусна.  \r\nНаследникът на Борислав Михайлов е събрал международен авторитет в страната и чужбина. Владее перфектно английски и немски език.", "date": "2019.10.16", "title": "Спорт: Aтанас Фурнаджиев поема БФС"}
{"url": "http://www.focus-news.net/news/2019/10/16/2709124/nimh-utre-shte-e-predimno-slanchevo-s-maksimalni-temperaturi-mezhdu-21-i-26.html", "text": "Утре ще е предимно слънчево, преди обяд в Източна България ще е с ниска облачност и намалена видимост. Ще се задържи почти тихо. Преобладаващите максимални температури ще са между 21° и 26°. Това съобщи за  Агенция „Фокус”  дежурният синоптик Георги Цеков  от  Националния институт по метеорология и хидрология (НИМХ) . През нощта над източните райони ниската облачност отново ще се увеличи и до сутринта на много места там и по поречието на Дунав ще се образуват мъгли. Тихо с минимални температури между 5° и 10°,  по морския бряг – между 14° и 16°. Над Черноморието до обяд ще е с ниска облачност и на места видимостта ще е намалена. След пладне облачността ще намалее до предимно слънчево. Вятърът ще е слаб от изток-югоизток. Максималните температури ще са между 19° и 21°, близки до температурата на морската вода. Вълнението на морето ще бъде 1-2 бала. Над планините ще е предимно слънчево. Слаб до умерен юг-югозападен вятър ще духа по високите и открити части.  Максималната температура на височина 1200 метра ще е около 20°, на 2000 метра - около 13°. През следващите дни до края на седмицата ще остане топло за периода, в повечето райони - и предимно слънчево, на места в низините в източната половина от страната и по поречието на Дунав, след полунощ и преди обяд ще има ниска облачност или мъгла. Ще бъде почти тихо. Преобладаващите максимални температури ще са между 21° и 26°. Минималните в повечето места най-често ще са между 7° и 12°.", "date": "2019.10.16", "title": "НИМХ: Утре ще е предимно слънчево с максимални температури между 21° и 26°"}
{"url": "http://www.focus-news.net/news/2019/10/16/2709114/afp-ukrayna-nyama-da-se-namesva-v-razsledvaneto-za-impiychmant-sreshtu-donald-tramp-tvardi-vladimir-zelenski.html", "text": "Президентът на Украйна Владимир Зеленски заяви, че страната му няма намерение да се намесва в разследването за импийчмънт срещу държавния глава на САЩ Доналд Тръмп, предава  AFP . \r\nОбвиненията срещу Тръмп са свързани с предполагаем опит от негова страна да изнуди Киев да му сътрудничи, като разследва политическия му противник Джо Байдън.  \r\n„Като президент на Украйна, аз няма да се намесвам в делата на други държави, за разлика от някои други, които го правят“, заяви Зеленски пред журналисти в латвийската столица Рига.  \r\n„Ние, Украйна, няма да направим нищо“, добави Зеленски.  \r\n \r\n \r\n  Теодор Пенев", "date": "2019.10.16", "title": "AFP: Украйна „няма да се намесва“ в разследването за импийчмънт срещу Доналд Тръмп, твърди Владимир Зеленски"}
{"url": "http://www.focus-news.net/news/2019/10/16/2709127/ministar-ekaterina-zaharieva-voennata-interventsiya-na-turtsiya-v-siriya-i-sazdavaneto-na-zona-na-granitsata-mezhdu-dvete-darzhavi-prezidentat-erdogan-nastoyava-ot-godina-i-polovian.html", "text": "Военната интервенция на Турция в Сирия и изобщо за създаването на зона на границата между двете държави президентът Ердоган и изобщо Турция настоява вече повече от година и половина. Това каза Екатерина Захариева, вицепремиер и министър на външните работи в предаването „Още от деня“ по  БНТ . \"Турция имаше преговори със САЩ и Русия имаше спорове по отношение на дълбочината на тази зона за сигурност. Знаете че президентът Доналд Тръмп в началото на годината оповести, че оттегля американските военни от Сирия, защото борбата с ислямска държава вече е приключила. Кюрдите се почувстваха изоставени в тази ситуация. Тези, които на място водиха битката с екстремистите от ислямска държава, след което със забавяне, но се предприе изтегляне на американските военни от тази територия. Така се стигна и до операцията там от страна на Турция\", добави Захариева. по думите и на Съвета на външните министри в Европейския съюз е обсъдена тази тема. \"Европейския съюз призовава за диалог с Турция. Турция е важен партньор, важен съсед на България, съюзник е в НАТО. ЕС подчерта и ролята на Турция на приемането на почти 4 млн. бежанци, това е голяма тежест. България настоя да се спазва стриктно споразумението с Турция, което доведе до миграционен натиск и бежански натиск на българската граница\", посочи още министрът на външните работи. \"Тази операция е притеснителна, защото само преди месец в Ню Йорк, за първи път от години, чухме положителна новина за този конфликт в Сирия, а това доведе до създаването на Конституционния съвет от 150 члена в него, който изключително трудно бе договорен. Почти две години отне договарянето на членовете на този съвет, който трябваше да започне плавния политически преход. На съвета в понеделник и специалния посредник на ООН за Сирия, изключителен дипломат от Норвегия, докладва ситуацията от Сирия. Той се надява една от първите срещи на съвета да може да се осъществи в края на този месец. Притеснително е, че тази интервенция може да доведе до увеличаване на миграционния натиск\", дошълни Захариева.", "date": "2019.10.16", "title": "Министър Екатерина Захариева: Военната интервенция на Турция в Сирия и създаването на зона на границата между двете държави президентът Ердоган настоява от година и половиан"}
{"url": "http://www.focus-news.net/news/2019/10/16/2709128/107-g-ot-parviya-boen-polet-na-balgarskata-voenna-aviatsiya-obzor.html", "text": "На 16 октомври се навършиха 107 години от първия боен полет на българската военна авиация. Военновъздушните сили отбелязаха своя боен празник с поредица от събития, кулминацията от които бяха в София. Събитието в столицата започна пред Паметника на българския летец, където  държавният глава и върховен главнокомандващ Румен Радев прие почетния караул по случай празника. Той поздрави гвардейците за празника, а те му отговориха с мощно „Ура“. След това бяха поднесени венци и цветя пред Паметника. Цветя и венци бяха поднесени и от името на министър председателя Бойко Борисов, от парламентарните групи и други. \r\nСлово по повод празника произнесе  ген.-майор Цанко Стойков, началник на ВВС . По думите му днес тържествуват несломимият дух и гордият порив към необятното и светлината.\"Днес тържествуват несломимият дух и гордият порив към необятното и светлината, защото днес е празникът на авиацията и днес е празникът на авиацията и българските ВВС на България. Денят 16 октомври е повод за национална гордост\", заяви той. Ген. Стойков припомни, че за пръв път е използван самолетът за изпълнение на боен полет за въздушно разузнаване. Ген. Стойков подчерта, че през всичките години от Одринската епопея ВВС изпълняват дълга си към родното небе. \r\nПред журналисти  президентът Румен Радев  коментира, че българските ВВС са носител на гордостта и идеалите на нацията. \"Честит празник на всички бъгари, свързани с авиацията и на хората със сини пагони. От самото начало на своето възникване, през цялата си славна история българските ВВС винаги са били носител на гордостта и идеалите на нацията. Те са били символ на непреклонния дух на българина, на вечния негов стремеж към съвършенство и свобода. За това пожелавам на всички много здраве, много енергия и много сили да се справят с предизвикателствата по пътя на тяхната високоблагородна мисия. Очаквам много неща. Трансформацията, модернизацията на българските ВВС и изобщо на Въоръжените сили не е е еднократен политически акт. Той не се изчерпва с покупката на техника и въоържение. Това е сложен, многообхватен процес. Той изисква изключително компетентно ръководство. Очаквам правителството да осъзнае с какво всъщност се е заело и да изпълнява всички необходими действия, от които зависи една успешна модернизация\", заяви още президентът. \r\nПред медиите поздравления към ВВС отправи и председателят на Комисията по отбрана  и депутат от ГЕРБ ген. Константин Попов. По думите му оптимизмът е присъщ за авиацията. \"Без оптимизъм, без надежда, без мечта - няма авиация. Хубаво е, че на този празник, както чухте от ген. Стойков, надеждата става все по-силна. Възстановява се Военновъздушното училище. Закупува се съвременен нов тип боен самолет, възстановява се съществуващата техника. Човек може да види грейналите очи на хората в авиацията. Честит празник, да държат здраво и победи в небето\", каза още ген. Попов. \r\n Агенция „Фокус“  припомня:  \r\nПреди 107 години, на 16 октомври 1912 г., пилотът поручик Радул Милков и наблюдателят поручик Продан Таракчиев със своя самолет „Албатрос” изпълняват разузнавателен полет над Одринската крепост и успяват да хвърлят две ръчни гранати над гара Караагач. Това е бойното кръщение на младата тогава българска военна авиация. Датата на първия боен полет в историята не само на нашата, но и на Европейската авиация - 16 октомври, е приета за официален празник на Военновъздушните сили на Република България. \r\n \r\nДеница КИТАНОВА", "date": "2019.10.16", "title": "107 г. от първия боен полет на българската военна авиация (ОБЗОР)"}
{"url": "http://www.focus-news.net/news/2019/10/16/2709123/afp-novata-evropeyska-komisiya-shte-zapochne-rabota-s-pone-mesets-zakasnenie.html", "text": "Европейския парламент очаква новата Европейска комисия да започне работа с поне месец закъснение, след като депутатите отхвърлиха три кандидатури за еврокомисари, предава  AFP . \r\nТова заяви говорителят на Европейския парламент Жауме Дух.  \r\n„Парламентът е готов да гласува на време, за да позволи на новата комисия да започне работа на 1 декември“, заяви Дух в съобщение в „Туитър“. Очакваше се новите еврокомисари да започнат работа месец по-рано – на 1 ноември.  \r\nГоворителят на Европейския парламент също така призова за „бързото назначаване на нови трима кандидати за еврокомисари“. \r\n \r\n  Теодор Пенев", "date": "2019.10.16", "title": "AFP: Новата Европейска комисия ще започне работа с поне месец закъснение"}
{"url": "http://www.focus-news.net/news/2019/10/16/2709126/mestni-izbori-2019-yordanka-fandakova-izgrazhdame-obshtinska-detska-poliklinika.html", "text": "Стартираме първия организиран скрининг за бременни жени, каза кандидатът за кмет на София.„Изграждането на първата общинска детска поликлиника е моят ангажимент и кауза. Тя ще предоставя денонощно неотложна, първична и специализирана извънболнична педиатрична помощ. За мен е важно да осигурим едно място, на което родителите и децата да получават грижа от специалисти на едно място. Това съобщиха от пресцентъра на  ПП ГЕРБ . Поликлиниката ще бъде на територията на район „Възраждане“. Това каза кандидатът за кмет на София Йорданка Фандъкова на среща с лекари и медицински специалисти. На срещата присъстваха  проф. д-р Иво Петров и проф. д-р Асен Николов, които са част от гражданската квота в листата за общински съветници на коалиция ГЕРБ-СДС, както и директорите на големите софийски болници -  проф. Асен Балтов - директор на „Пирогов“ и национален консултант по ортопедия и травматология, проф. Генчо Начев - директор на „Св. Екатерина“ и национален консултант по кардиохирургия, проф. Меджидиев -председател на столичната колегия на Българския лекарски съюз, проф. Николай Габровски - национален консултант по неврохирургия, проф. Иван Костов - директор на „Майчин дом“ и национален консултант по акушерство и гинекология, доц. Ангелов - директор на Александровска болница и национален консултант по коремна хирургия, д-р Велев - директор на „Шейново“, д-р Коларова и директорите на общинските болници.На срещата беше постигнато съгласие между общинските и университетските болници за разширяване на обхвата на скриниговите програми. Най-важното е стартирането на организиран скрининг за бременни – неинвазивно изследване за хромозомни и генетични аномалии на плода. „В София се раждат около 35% от новородените в България и за пръв път ще можем да въведем такъв голям организиран скрининг, който ще даде спокойствие на бъдещите майки“, каза Фандъкова. В последните години Столична община започна първите 5 скринингови програми заедно с общински и държавни болници. „Друг приоритет в общинското здравеопазване е модернизирането с нова медицинска апаратура на общинските болници и ДКЦ-а, които успяхме да стабилизираме. Дофинансираме общинските болници и поликлиники за дейности, които не се покриват от задължителното здравно осигуряване“, обясни кандидатът за кмет на София. Фандъкова посочи, че е поканила лекари в екипа си като професионалисти и хора, които работят за града, и допълни: „Лекарите са изключително активни и всеотдайни хора, които се интересуват от проблемите и имат позиция, която отстояват, а това е важно, за да може да защитаваме добри процеси и каузи за София“. „С общи усилия трябва да запазим позитивните аспекти и да надградим. Важна цел е контролът и затова ще работя за развитие на електронно здравеопазване“, каза проф. Иво Петров. Проф. Асен Николов коментира, че в София категорично има добри медицински практики. Една от тях е програмата за ин-витро чрез донорски яйцеклетки, която разви общината. По създадената от общината програма за финансово подпомагане на семейства, които се нуждаят от ин витро процедура с донорски яйцеклетки, вече са родени 9 бебета.", "date": "2019.10.16", "title": "Местни избори 2019 : Йорданка Фандъкова: Изграждаме общинска детска поликлиника"}
{"url": "http://www.focus-news.net/news/2019/10/16/2709122/zoran-zaev-ako-es-ne-vzeme-reshenie-za-pregovori-sas-severna-makedoniya-tova-shte-oznachava-che-ne-spazva-prespanskite-sporazumeniya.html", "text": "Ако Европейският съюз не вземе решение да започне преговори със Северна Македония, това на практика ще означава, че не спазва Преспанското споразумение, заяви премиерът на страната Зоран Заев, пише скопското издание  ”Независен“ . \r\n“Всички казват, че Преспанското споразумение е един от най-добрите примери за Западните Балкани досега. Ако ЕС накаже това споразумение, като забави преговорите за присъединяване със Северна Македония, как може да се очаква, че ще се намери решение на косовския въпрос или как босненските лидери ще бъдат мотивирани да намерят решение в Босна и Херцеговина“, каза Заев пред журналисти. \r\nТой все пак заяви, че се надява лидерите на ЕС да дадат зелена светлина за започване на преговори със Северна Македония в най-скоро време. \r\nПремиерът посочи, че никоя държава-членка няма възражения срещу членството на Скопие, като единственият проблем е искането на Франция за реформа в процеса за преговори, която според Заев може да бъде приложена паралелно с процеса за разширяване. \r\nСеверна Македония според него няма алтернатива, освен ЕС и няма да се отклони от европейския път. Според Заев по-нататъшното отлагане на началото на преговорите може да доведе до смяна на правителството в Скопие, но на негово място ще дойде друго, което ще продължи европейския път. \r\n„Заради това сменихме името си, сключихме споразумения с Гърция и България и подобрихме отношенията си други наши съседи. Вярвам, че ЕС ще ни мотивира да продължим работата си и да постигнем още по-голям успех“, завърши своето изявление Зоран Заев. \r\n \r\n  Теодор Пенев", "date": "2019.10.16", "title": "Зоран Заев: Ако ЕС не вземе решение за преговори със Северна Македония, това ще означава, че не спазва Преспанските споразумения"}
{"url": "http://www.focus-news.net/news/2019/10/16/2709132/v-art-tsentar-pleven-shte-se-sastoi-kontsert-pod-nadslov-dzhaz-istorii.html", "text": "Концерт под надслов „Джаз истории“ ще се проведе в Арт център-Плевен от 19.00 часа на 17 октомври. Това съобщи за  Радио „Фокус“  певицата Антоанела Петрова. „Озаглавихме така концерта, защото с брат ми Нейчо Петров и пианиста Страцимир Павлов искаме да разкажем музикални истории“, каза Петрова. Тя посочи още, че концертът може да се получи като едно малко тържество. „Обединени сме от любовта към джаза и ще зарадваме Плевенската публика с наши кавър версии на популярни произведения. Призовавам младите хора  да отворят сърцата си и да дойдат да чуят музикалните приказки, които сме подготвили, да  усетят изяществото на тази музика“, каза още Антоанела Петрова.  \r\nВиолета КРЪСТЕВА", "date": "2019.10.16", "title": "В Арт център-Плевен ще се състои концерт под надслов „Джаз истории“"}
{"url": "http://www.focus-news.net/news/2019/10/16/2709129/deya-koleva-bmchk-veliko-tarnovo-tozi-oktomvri-e-ekomesets-za-organizatsiyata-ni.html", "text": "Този октомври е екомесец за БМЧК-Велико Търново. Това каза за  Радио „Фокус“-Велико Търново  областният координатор на младежката червенокръстка организация във Велико Търново Дея Колева. Тя уточни, че доброволците се стараят да популяризират природосъобразността като са започнали с информационна кампания. „Този петък ще организираме игри за най-малките граждани в парк „Марно поле“. Целта на игрите, които сме подготвили, е да подтикнем малчуганите да водят малко по-екологичен начин на живот, ще ги учим как правилно да разделят боклука, как да използват минимално количество пластмаса и как да рециклират. Ще завършим с природосъобразно парти в едно от търновските заведения на 25 октомври“, каза Дея Колева. Тя отбеляза, че до момента организацията не е правила подобни екоинициативи, но изрази надежда, че ще успеят да осъществят всичките си идеи по темата в близките месеци. В област Велико Търново младежите доброволци към БМЧК са около 100 души. „Ние сме отворени към всички хора и се радваме когато има желаещи да станат част от нашето семейство. Гражданите, които искат да станат доброволци при нас, могат да дойдат всеки вторник от 18.00 ч. на последният етаж на Стоматологията, където си правим сбирките, и ще станат членове на организацията ни“, допълни Дея Колева. \r\nРени АТАНАСОВА", "date": "2019.10.16", "title": "Дея Колева, БМЧК-Велико Търново: Този октомври е екомесец за организацията ни"}
{"url": "http://www.focus-news.net/news/2019/10/16/2709125/the-jerusalem-post-iran-obvinyava-sasht-sauditska-arabiya-i-izrael-za-napadenieto-sreshtu-petrolniya-tanker-v-cherveno-more.html", "text": "Депутат от парламента в Техеран, член на комисията по национална сигурност и външна политика, обвини Израел, САЩ и Саудитска Арабия за атаката върху иранския петролен танкер в Червено море, пише вестник  The Jerusalem Post . \r\nДепутатът заяви пред ирански медии, че разполага с видео, заснето от камери на кораба, което показва, че атаката е била извършена от САЩ, Израел и Саудитска Арабия.  \r\nТанкерът „Сабити“, който е собственост на Държавната петролна компания на Иран, беше ударен по-рано от две ракети в Червено море, близо до териториалните води на Саудитска Арабия, което доведе до изтичане на нефт.  \r\n„Саудитска Арабия и САЩ се опитват да обвинят „Ислямска държава“ или талибаните за атаката, но документите отхвърлят такова твърдение, тъй като няма присъствие на (техни) терористи в Червено море“, заяви депутатът, като допълни, че във всеки случай и двете групировки са били създадени и спонсорирани от Саудитска Арабия и Израел.  \r\nТой заяви, че Иран ще предостави доказателствата от своето независимо разследване на атаката на Съвета за сигурност на ООН.  \r\n„Има толкова много документи и улики, които посочват участието на някои правителства в атаката върху иранския петролен танкер. Тези документи ще бъдат отнесени до ООН и Съвета за сигурност, така че тези страни, които стоят зад тази терористична атака да отговарят за действията си“, добави депутатът.  \r\nИранският външен министър Мохамед Джавад Зариф и президентът на страната Хасан Роухани също заявиха по-рано, че атаката е била извършена от една или повече чужди сили.  \r\n„Със сигурност режим подпомогнат от някои държави е извършил тази (атака), и ние разучаваме инцидента, за да видим какво е станало“, заяви Роухани.  \r\nПрезидентът заяви още, че също разполага с видеоматериал, показващ ракети, изстреляни по кораба, две от които са успели да го ударят. На него се вижда още откъде са били изстреляни ракетите и от какъв ъгъл.  \r\nИранският върховен съвет за национална сигурност заяви, че атаката не е била извършена от един човек или от групировка, но по-скоро от нечие правителство и добави, че всяка страна, която е отговорна за нея трябва да очаква да понесе последствията от действията си.  \r\n„Според получената информация, атаката върху иранския танкер е била извършена от едно или повече правителства“, заяви Зариф.  \r\n„Разбира се разследванията продължават, но докато не стигнем до крайни заключения, няма да обвиняваме никого“, добави министърът.  \r\n \r\n \r\n  Теодор Пенев", "date": "2019.10.16", "title": "The Jerusalem Post: Иран обвинява САЩ, Саудитска Арабия и Израел за нападението срещу петролния танкер в Червено море"}
{"url": "http://www.focus-news.net/news/2019/10/16/2709131/ministar-ekaterina-zaharieva-bitkata-i-borbata-s-islyamska-darzhava-ne-e-priklyuchila.html", "text": "Битката и борбата с ислямска държава не е приключила.Това каза Екатерина Захариева, вицепремиер и министър на външните работи в предаването „Още от деня“ по  БНТ . \"Неслучайно европейските партньори поискахме отговори от САЩ, защото териториално може да изглежда глобалната коалиция срещу ислямска държава, че има успехи, но в никакъв случай не е приключила битката. Има данни, че част от джихадистите от Сирия са преминали вече в южните части на Либия. Там липсва граничен контрол на юг, част от тях в Тунис\", добави Захариева. По думите и призивът на България е прекратяване на действията и подпомагане на толкова чакания, най-вече от сирийския народ, политически процес. \"Европейския съюз и ние като държава разбираме легитимните притеснения за сигурността на Турция, това не може да се отрича, те са с дълга граница. Има данни, че кюрдите са влезли в разговори с режима на Асад, което може още повече да усложни ситуацията. Ако армията на Сирия навлезе в Идлиб може да доведе отново до влошаване на хуманитарната ситуация там\", коментира още външният министър. \"Важните решения, които се взеха, считаме, че не военните действия са начина за прекратяване на тази вече повече от 8 годишна война. Трябва да започне плавния политически преход, трябва да се води диалог с Турция. Ние сме съюзници в НАТО, нека не забравяме това. Днес посланиците в НАТО се събират и ще обсъждат този въпрос. Наблюдаваме внимателно ситуацията,  по наши оценки няма никаква пряка заплаха за България, нямаме увеличение на миграционния натиск\", допълни Екатерина Захариева.", "date": "2019.10.16", "title": "Министър Екатерина Захариева: Битката и борбата с ислямска държава не е приключила"}
{"url": "http://www.focus-news.net/news/2019/10/16/2709135/kommersanta-nato-shte-se-razpadne-ako-tramp-specheli-izborite-prez-2020-g-smyata-dzho-baydan.html", "text": "Ако настоящият държавен глава на САЩ Доналд Тръмп бъде преизбран за президент на изборите през 2020 г., НАТО ще се срине, заяви бъдещият кандидат за президент Джо Байдън, пише руското издание  “Коммерсантъ . \r\nБившият вицепрезидент и кандидат за президент на Демократическата партия на САЩ се счита за основния конкурент на Тръмп на предстоящите президентски избори. \r\n\"Ако той (Доналд Тръмп) бъде избран отново, обещавам ви, че няма да има НАТО (...) Ще имаме истински проблеми\", заяви Байдън, изказвайки се по време на дебата на кандидатите на Демократическата партия за президент. \r\nБившият вицепрезидент нарече ръководителя на Белия дом ексцентричен, луд президент, който „не знае нищо за външната политика и действа от страх за собственото си преизбиране“. Джо Байдън отбеляза също, че неговият съперник е критикувал НАТО повече от веднъж и говори положително за руския президент Владимир Путин. \r\nПрезидентските избори в САЩ ще се проведат през ноември 2020 г. Основните демократични кандидати сега са Джо Байдън и Елизабет Уорън. Според анкетите Байдън започва да губи позиции във връзка с неотдавнашния „украински скандал“, причинен от телефонен разговор между Доналд Тръмп и Владимир Зеленски. Една от темите на президентския разговор беше дейността в Украйна на сина на Джо Байдън, Хънтър. Настоящият президент Доналд Тръмп беше обвинен в това, че се опитва да изнудва Киев да разследва своят потенциален политически опонент. В замяна на провеждането на разследване, според обвиненията Тръмп е обещал военна помощ за Украйна. Това стана причина американският президент да бъде подложен на разследване, което можеше да доведе до неговия импийчмънт.  \r\n \r\n  Теодор Пенев", "date": "2019.10.16", "title": "„Коммерсантъ“: НАТО ще се разпадне, ако Тръмп спечели изборите през 2020 г., смята Джо Байдън"}
{"url": "http://www.focus-news.net/news/2019/10/16/2709138/pochetnite-konsuli-na-balgariya-v-chuzhbina-sa-posetili-rilskiya-manastir.html", "text": "Почетните консули на България в чужбина са посетили Рилския манастир, съобщиха от пресцентъра на  Областна администрация – Кюстендил . „Това, което искам да заявя категорично е, че всички ние – държавна и местна власт, работейки съвместно за благосъстоянието на региона, – винаги ще насърчаваме инвестициите, развитието на бизнеса и доброто сътрудничество”. С тези думи се обърна областният управител на Кюстендил Виктор Янев към почетните консули на Република България в чужбина по време на тяхно посещение в региона. Консулите взеха участие в двудневна Конференция, която единия ден включваше посещение на Рилския манастир. Провеждането на такава Конференция в страната ни се случва за втори път през последните 10 години. Събитието премина при голям интерес – участие взеха около 70 български почетни консули в чужбина, като интересът бе породен от заложените в програмата срещи с представители на всички български институции и бизнес насоченост. Към почетните консули и гости областният управител Виктор Янев се обърна с думите: „За мен е огромна чест и удоволствие да ви приветствам с добре дошли тук, в област Кюстендил, и по-специално на това свято място за страната ни – Рилската света обител. Щастлив съм, че именно нашата област има възможност да бъде домакин на тази специална среща.“ В обръщението си Янев запозна консулите с многостранните аспекти на региона ни – туризъм, инвестиционен потенциал, природни дадености, икономика, култура, историческо минало, местно самоуправление и т.н. Областният управител подчерта също, че Кюстендилският регион има благоприятно географско разположение и добра комуникационната достъпност. В Рилския манастир гостите бяха посрещнати и приветствани от Негово Преосвещенство Адрианополски епископ Евлогий – игумен на светата обител. По-късно консулите поздрави и зам.-министърът на туризма Любен Кънчев, а от страна на Община Рила ги посрещна Лазар Чавков – временно изпълняващ длъжността кмет. Почетните консули бяха посрещнати по стара българска традиция с питка и мед, поднесени им от деца в народни носии. Интересна фолклорна програма пред гостите представиха Детска вокална група „Рилски звънчета“, с ръководител Емилия Начева и Танцов състав „Рилска китка“, с ръководител Асен Колев. Всички те са местни самодейци от читалище „Христо Ботев – 1898“ в град Рила. От името на Областна администрация – Кюстендил, Виктор Янев подари на почетните консули стилни стъклени плакети на институцията. Той отправи покана към тях да посетят отново област Кюстендил и да се запознаят отблизо с красивата природа, забележителности и единствени по рода си за страната празници – на плодородието, на черешата, на пролетта и Панагия – въздигане на хляба. „Искам да ви уверя, че тук винаги ще бъдете посрещани топло и сърдечно“, каза в завършек Янев.", "date": "2019.10.16", "title": "Почетните консули на България в чужбина са посетили Рилския манастир"}
{"url": "http://www.focus-news.net/news/2019/10/16/2709139/mestni-izbori-2019-milka-hristova-bsp-za-balgariya-tsentralnata-mineralna-banya-v-sofiya-tryabva-da-bade-zapazena-kato-takava.html", "text": "Централната минерална баня в София трябва да бъде запазена като такава. Това каза в интервю за обзорното предаване  „Това е България“  на  Радио „Фокус“  Милка Христова, втора в листата на общинските съветници на „БСП за България“. Според нея това безценно за здравето на софиянци богатство може да бъде още източник на приходи и да разкрие нови работни места. „Нашата столица разполага с две уникални природни богатства. Това е зеленото злато, което имаме като Витоша, и течното злато, което имаме като минерални води. В програмата, която имаме като политическа сила, в раздел „Екология“, запазването на Централната минерална баня и възстановяването на останалите бани е едно от основните ни намерения и решения, които смятаме да изпълним. За нас минералната вода е ценна преди всичко като придобивка за възстановяване здравето на гражданите. Очаквам с помощта на софиянци, да получим и тяхното одобрение, и още в следващия бюджет да залегнат средства, ако трябва, за организиране на международен конкурс или за изработване на проект, по който да съхраним банята именно като баня“, обясни тя. \r\nМилка Христова припомни, че Централната минерална баня в София е изградена след Първата световна война, когато България е била бедна, но предците ни са намерили сили и разум и са ни оставили един храм на водата. Нелепо е сега с лека ръка подобно богатство да бъде затрито, каза тя. \r\nЦоня СЪБЧЕВА", "date": "2019.10.16", "title": "Местни избори 2019: Милка Христова, „БСП за България“: Централната минерална баня в София трябва да бъде запазена като такава"}
{"url": "http://www.focus-news.net/news/2019/10/16/2709130/daily-sabah-sasht-sa-trenirali-boytsite-na-ons-sreshtu-potentsialna-turska-ataka.html", "text": "Силите на САЩ са тренирали специално „Сирийските демократични сили“ (СДС) и техните сътрудници от „Отрядите за народна самоотбрана“ (ОНС) за възможна турска операция в Северна Сирия, пише вестник  Daily Sabah .  \r\nИнформацията идва американски офицер, който е работил със СДС и е заявил, че кюрдските сили са получили сложна военна тренировка, включително за това как да построят цяла мрежа от подземни тунели под ключови градове в региона, като предпазна мярка срещу турска военна кампания.  \r\nСпоред него ОНС са започнали да работят по тунелите след като Турция е завзела град Африн през 2018 г.  \r\nОфицерът също така е заявил, че войските на САЩ са провели множество обучения заедно с СДС, в които те са били обучени как да действат координирано в случай на турска инвазия. Te са били обучени и как да „се защитават в дълбочина“, военна стратегия, която цели да забави атакуваща сила.  \r\nДруг бивш американски военен офицер, който също е работил със силите на кюрдите е потвърдил, че СДС са „построили група тунели, като предпазна мярка“ срещу Турция.  \r\nТой е добавил, че тези тунели и други защити са били построени като възможна предпазна мярка и в случай, че САЩ се изтеглят от региона.  \r\nТурция започна операция „Извор на мира“ на 9 октомври, което е третата военна операция от страна на правителството в Анкара в Северна Сирия, като според него целта е да бъде изчистена границата на страната от терористи, свързвани с „Ислямска държава“. Операцията е насочена и срещу обявената от Анкара за терористична организация „Работническа партия на Кюрдистан\" (ПКК).  \r\nСпоред Анкара по границата със Сирия ще бъде създадена зона за сигурност, където да бъдат заселени сирийските бежанци, намиращи се в Турция в момента.  \r\n \r\n  Теодор Пенев", "date": "2019.10.16", "title": "Daily Sabah: САЩ са тренирали бойците на ОНС срещу потенциална турска атака"}
{"url": "http://www.focus-news.net/news/2019/10/16/2709136/mestni-izbori-2019-kaloyan-pargov-bsp-sofiya-podgotovkata-na-byudzheta-e-pryako-otrazhenie-na-politikite-koito-shte-izpalnava-stolichna-obshtina-prez-godinata.html", "text": "На всички, които им предстои да влязат в Общинския съвет трябва да знаят, че най-важното нещо, с което се захващаме е подготовка бюджета за следващата година, който е пряко отражение на политиките, които ще изпълнява Столична община през следващата бюджетна година. Това каза лидерът на БСП - София и водач на листата за общински съветници Калоян Паргов в предаването „Още от деня“ по  БНТ . Паргов коментира и столичният бюджет, който е в в размер на 1 млрд. 700 млн. лв. \"Казахме, че няма да вдигаме данъците и таксите, защото този бюджет е достатъчен стига да се харчи по-различен начин и ефективно, за да решава конкретни проблеми и то повече отколкото досега. Например, от 2015 г. чуваме, че г-жа Йорданка Фандъкова , която и като зам.-председател на ПП ГЕРБ, не само като кмет на София, звучи доста твърдо в общественото пространство, когато заяви някакъв ангажимент влиза в кварталите. И сега продължава да влиза в кварталите\", добави лидерът на БСП - София. По думите му един километър квартална уличка струва половин милион лева с тротоарите и бордюрите. \"Ако ние всяка година залагаме 50 млн. в столичния бюджет за 4 години, тоест за следващия мандат, ще оправим 400 км квартални улички. Това е един пример за конкретна политика, която има цифрово изражение. Ако ние заложим за следващите години като проекти 10 чисто нови детски градини, които са средно около 2 млн. и половина ще имаме малко над 1 000 места, с което ще намалим недостига\", обясни още Паргов.  \r\nТой посочи, че даване на свобода на районните кметове по отношение на бюджетите е идея на левицата вече повече от 20 години. \"Има два варианта да стане водеща. Първият вариант е чисто законодателно, за което липсва мнозинство в Народното събрание, тоест политическа воля в Народното събрание, която минава през промяна на серия от закони. Вторият, по-леният начин, е политическа воля в новия Общински съвет, в който 20-40% в зависимост от разбирането, данъците и таксите да влизат в централния бюджет, те идват от столичните райони, да могат да се връщат под формата на инвестиции, които намират числово изражение в бюджета\", каза още водачът на листата за общински съветници на БСП-София. \"Например ако сте жител на район Лозенец и вие сте част от този район, заедно с всички живеещи там, вашият принос от данъци и такси е около 20-25 млн. лв., 20-30% се връщат като инвестиции. Това включва оправяне на квартални улици, междублокови пространства, изграждане на детски площадки, това число намира израз в бюджета на районната администрация на район Лозенец под формата на капиталови инвестиции. Всички жители искат да видят, че това, което плащат на Общината им се връща под формата на грижа от Общината за тях\", посочи още Калоян Паргов.", "date": "2019.10.16", "title": "Местни избори 2019: Калоян Паргов, БСП-София: Подготовката на бюджета е пряко отражение на политиките, които ще изпълнава Столична община през годината"}
{"url": "http://www.focus-news.net/news/2019/10/16/2709141/d-r-iliyan-trayanov-ot-mbal-pazardzhik-be-otlichen-sas-spetsialna-nagrada-ot-initsiativata-dobrata-duma-lekuva-na-bls.html", "text": "Д-р Илиян Траянов, завеждащ Акушеро-гинекологичното отделение на Областната болница в Пазарджик, бе отличен със специална награда от инициативата „Добрата дума лекува“ на БЛС, съобщиха от  Българският лекарски съюз  (БЛС). Наградата му се присъжда за спасяването на родилка с амниотична емболия и ДИК синдром. Тази година БЛС реши да връчи и три специални награди. Едната от тях посветена на инициативата  „Добрата дума лекува“, която е част от националната кампания срещу насилието над медици #ПребориГнева. В централата на съсловната организация бяха изпратени стотици благодарствени писма, придружени със снимки. Най-много „добри думи” бяха получени за д-р Здравко Пенков от Сливен, който ще бъде отличен по време на церемонията.Имената на победителите ще бъдат обявени по време на тържествена церемония от 19.00 часа на 17 октомври (четвъртък) в София. Сред официалните гости ще са Диана Ковачева – омбудсман на Р България, Кирил Ананиев – министър на здравеопазването, д-р Даниела Дариткова – председател на парламентарната комисия по здравеопазване, депутати, директори на болници, представители на различни организации в здравеопазването, лекари.", "date": "2019.10.16", "title": "Д-р Илиян Траянов от МБАЛ-Пазарджик бе отличен със специална награда от инициативата „Добрата дума лекува“ на БЛС"}
{"url": "http://www.focus-news.net/news/2019/10/16/2709137/afp-savetat-za-sigurnost-na-oon-preduprezhdava-za-risk-ot-razpraskvaneto-na-plenenite-deytsi-na-islyamska-darzhava-v-siriya.html", "text": "Съветът за сигурност на ООН излезе с общо изявление за това, че е налице риск от „разпръскване“ на затворници, членове на радикални групировки, включително „Ислямска държава“ в Сирия, предава  AFP .  \r\nСъветът за сигурност не назова като директна причина за това турската операция в Северна Сирия.  \r\n„Членовете на Съвета за сигурност изразяват дълбоки притеснения във връзка с риска от разпръскването на терористи от определени от ООН (като терористични) групировки, включително „Ислямска държава“, се казва в изявлението.  \r\nВсички 15 страни членки на съвета, включително Русия, която е ключова фигура в конфликта в Сирия, се обявиха за „много притеснени за бъдещото влошаване на хуманитарната ситуация“ в северната част на страната.  \r\n \r\n  Теодор Пенев", "date": "2019.10.16", "title": "AFP: Съветът за сигурност на ООН предупреждава за риск от „разпръскването“ на пленените дейци на „Ислямска държава“ в Сирия"}
{"url": "http://www.focus-news.net/news/2019/10/16/2709142/dots-d-r-zheko-kyosev-futbolat-e-sotsialen-fenomen-toy-e-otrazhenie-na-sotsiuma-i-na-darzhavata.html", "text": "Футболът е социален феномен. Той е отражение на социума. Той е отражение на държавата. Това коментира за  Радио „Фокус“ – Пирин  доц. д-р Жеко Кьосев, социолог и преподавател в Югозападен университет „Неофит Рилски“ по повод напрежението, което се почви след мача България – Англия. „Личното ми мнение, че това, което се коментира по отношение българските момчета, а именно, че се интересуват само от компютри и телефони са празни приказки. Те и в Англия имат телефони. И точно защото футболът е отражение на социума, то се стига до ситуации като сегашната. Когато говорим за проблемите във футбола не е нужно само да седим и да се оправдаваме с феновете или компютрите и с това, че младите не искат да спортуват. Всичко това от своя страна говори, че има някакъв друг проблем“, каза още доц. д-р Кьосев. Според него реално в момента българският футбол не представлява интерес за младите хора, което е жестоката истина. „Не виждам защо трябва да се заблуждаваме, че този или онзи футболист не е играл. Да, може да има някакви треньорски грешки, но не в това е проблема. Проблемът е в социума и аз все повече и повече започвам да си мисля, че българският социум не желае да се развива футбола“, подчерта д-р Кьосев. По думите му към момента няма изглед краха в българският футбол да бъде преодолян. Доц. д-р Кьосев коментира също, че по време на мача България – Англия, българските фенове „са се хванали на въдицата“. „Беше ясно, че мачът ще се следи, че ще има камери, които ще заснемат случилото се. Реално лицата на тези хора, замесени в расисткия скандал, се виждат ясно на снимките. В тази връзка не знам какво прави българската полиция, след като извършителите на деянието са ясни. В интерес на истината е важно да споменем, че английската държава прави много по отношение борбата с расизма по футболните стадиони“, уточни доц. д-р Кьосев. По думите му в тази ситуация това, което може да ни служи като успокоение е, че не сме първите, не сме единствените, които имат такъв проблем. „Слушах един политик, който каза, че родината на футболния расизъм е Англия. Да, добре така е, но това с какво ни помага и как успокоява ситуацията? Това е нещото, което не разбирам. Отново искам да заявя, че българинът не е расист“, посочи доц. д-р Кьосев. \r\nЛивия НИНОВА", "date": "2019.10.16", "title": "Доц. д-р Жеко Кьосев: Футболът е социален феномен, той е отражение на социума и на държавата"}
{"url": "http://www.focus-news.net/news/2019/10/16/2709133/tass-turskoto-vanshno-ministerstvo-privetstva-prizivite-za-dialog-mezhdu-ankara-i-damask.html", "text": "Турският външен министър Мевлют Чавушоглу оцени изявлението на руския си колега Сергей Лавров за готовността на Москва да допринесе за сътрудничеството между Турция и Сирия, като жест на добра воля от страна на руската страна, предава  TACC . \r\n\"Русия призовава за това с добри намерения. Тя може да заяви готовността си да взаимодейства със сегашния режим (на сирийския президент Башар Асад) в Сирия. Тя с добра воля ще подкрепи разширяването на контрола над сирийските региони, както беше в случая с Манбидж. Москва демонстрира подобен подход не за първи път. По-рано руският президент (Владимир Путин) покани турския лидер Реджеп Таип Ердоган да обсъдят всички тези въпроси\", подчерта Чавушоглу. \r\nСпоред него „основното послание в този въпрос е признаването на законните опасения на Турция в областта на осигуряването на собствената й национална сигурност“. \r\nПо-рано в сряда руският външен министър Сергей Лавров заяви, че Русия ще продължи да сътрудничи за диалога за нормализиране на ситуацията на границата между турските и сирийските власти. \r\n \r\n  Теодор Пенев", "date": "2019.10.16", "title": "ТАСС: Турското външно министерство приветства призивите за диалог между Анкара и Дамаск"}
{"url": "http://www.focus-news.net/news/2019/10/16/2709144/naprezhenieto-sled-macha-angliya-balgariya-zanimava-institutsiite-veche-vtori-den-obzor.html", "text": "Продължава напрежението в БФС. Напрежението дойде след оставката на Борислав Михайлов и след като Специализираната прокуратура започна спецакция в БФС. Причината за оставката бе, че правителството преустанови отношенията си с Футболния съюз, заради обвиненията в расизъм към нашата страна. Още във вторник по разпореждане на премиера Бойко Борисов вицепремиерът Екатерина Захариева проведе телефонен разговор с посланика на Обединеното кралство в България Ема Хопкинс. Именно напрежението в БФС и обвиненията в расизъм бяха основна тема и в сряда.  \r\nПрезидентът Румен Радев заяви, че не трябва да допускаме генерализация на България като расистка държава. \"Крайно неприятно е България, която спаси 50 хил. евреи, която не допусна нито един от тях да бъде изпратен в лагерите на смъртта, в най-ужасното за Европа време, да бъде олицетворявана с расизъм“, подчерта президентът. Държавният глава Румен Радев заяви, че футболът е огледало на състоянието на държавата. \"Не трябва според мен да съдим за футбола като някакво единично дело и явление в държавата. Футболът е огледало на състоянието на държавата. Каквото ни управлението на държавата, такова управлението на българския футбол. Вчерашните действия са блестящо доказателство за това. Не искам в никакъв случай да се превръщам в адвокат на президента на БФС, най-малкото заради липса на характер на терен и заради самата игра. За мен е безпрецедентно държавата да се намесва по груб и недопустим начин в една абсолютно независима от държавата Федерация\", допълни още Радев. Според него това е станало практика за много други институции.  \r\nМеждувременно днес стана ясно, че шестима са задържаните при операцията на СДВР по време на мача България - Англия.  Директорът на СДВР старши комисар Георги Хаджиев  даде подробности по провеждащата се операция, стартирала, след като в понеделник, по време на футболната среща между националните отбори на България и Англия, бяха извършени непристойни действия. Това съобщиха от пресцентъра на МВР. В хода на незабавно започнатите от СДВР действия са установени 15 участници в незаконната проява, като за деветима има събрани данни, включително и експертни справки (лицево-идентификационни). Шестима от тях са задържани, а трима се издирват, като на двама са връчени призовки и се очаква да се явят в полицията да дадат показания. Работи се по събиране на доказателства за други шестима. Материалите ще бъдат докладвани в Софийската районна прокуратура. \"Не толерираме такова поведение, всички нарушители на обществения ред ще бъдат призовани, някои от тях задържани и спрямо тях ще бъде взето отношение\", заяви категорично старши комисар Хаджиев. \r\nДеница КИТАНОВА", "date": "2019.10.16", "title": "Напрежението след мача Англия – България занимава институциите вече втори ден (ОБЗОР)"}
{"url": "http://www.focus-news.net/news/2019/10/16/2709084/rumen-petkov-se-sreshtna-s-poslanika-na-kralstvo-maroko-u-nas-n-pr-zakiya-el-midaui.html", "text": "Председателят на ПП АБВ Румен Петков се срещна с посланика на Кралство Мароко у нас Н. Пр. Закия Ел Мидауи по нейна покана. На срещата двамата обсъдиха теми от политическия, икономическия и образователния спектър. Разговорите са продължение на предишни срещи от началото на тази година, инициирани от АБВ, за възобновяване на отношенията между двете държави на различни равнища. На срещата присъства и пълномощният министър на Мароко Монсиф Шеркауи и председателят на българо-мароканската общност у нас Нурадин Риаши. Това съобщиха тот пресцентъра на  ПП АБВ .  \r\nДвамата разговаряха и за проявите на расизъм и ксенофобия в България в последните дни. Петков даде уверение, че българският народ е изключително толерантен и в случаите става въпрос за шепа провокатори. Това не бива да хвърля сянка върху отношенията към България и други етнически и верски групи, подчерта той и добави, че показателен факт за това е участието на представители на арабската общност у нас, които са български граждани, в кандидатската листа за СОС.  Посланик Мидауи посочи също, че подобни срещи възраждат отношения със страните от арабския свят така, както бе в миналото. \r\nПетков отправи покана към посланик Мидауи и екипа й да посетят Медицинския университет в Плевен, където да се запознаят с новаторските практики и програми в обучението на младите лекари, както и да бъдат възобновени отношенията между Плевен и град Агадир в Мароко, чието побратимяване самият Петков подписа през 1996 година като кмет на общината. Посланик Мидауи отправи покана към Румен Петков и Анастас Терзобалиев, съветник на АБВ по арабските въпроси за участието им в Гранс Монтана форум в Кралство Мароко през ноември. Форумът е ежегоден и обхваща наболели социални и икономически теми.", "date": "2019.10.16", "title": "Румен Петков се срещна с посланика на Кралство Мароко у нас Н. Пр. Закия Ел Мидауи"}
{"url": "http://www.focus-news.net/news/2019/10/16/2709146/kulinarni-umeniya-i-ekskurzovodski-besedi-predstavyaha-uchenitsi-ot-razlichni-uchilishta-v-tarnovo-v-ramkite-na-evropeyskata-sedmitsa-na-profesionalnite-umeniya.html", "text": "За трета поредна година най-голямата професионална гимназия в областта е част от Европейската седмица на професионалните умения. ПГ по туризъм „Д-р Васил Берон“  е първото българско училище, регистрирано на интерактивната карта на инициативата, съобщават от  учебното заведения . „Професиите в туризма“ бе наречен креативният лагер, провел се в Търново. Участници в него бяха учениците от основните училища „Бачо Киро“; „Димитър Благоев“; „П. Р. Славейков“; „Св. Патриарх Евтимий“ и детските градини – „Първи юни“ и „Слънце“.   „Уменията на бъдещето“ бяха атрактивно представени от д-р Марта Николова, старши експерт по организация на средното образования от Регионалното управление на образованието.  В предварителната онлайн регистрация, всеки участник заяви желанието си в кой от панелите ще работи – „Ресторантьори“ или „Екскурзоводи“. Шестте екипа „Ресторантьори“ отваряха „Вкусната черна кутия“. Във всяка бяха продуктите, от които трябваше да направят вкусотия, а върху кутиите имаше надписи – „Земя“, „Азия“, „Модерен цвят“, „Витамини“, „Сезони“, „Рафаело“. Дванадесет ученици от XI „г“ клас, специалност „Ресторантьор“ бяха ментори на отборите. По време на триминутните презентации екипите обясняваха имената си и полезността на продуктите, които са използвали. И нищо, че е лагер, имаше и жури. Доктор Светлана Моминска от РЗИ – Велико Търново и инж. Божия Михайлова от ПГ по туризъм „Д-р В. Берон“ оценяваха ресторантьорските екипи. Усмихнати и със сертификати за „Най-добър екип“; „Най-усмихнат екип“; „Най-сръчен екип“; „Най-добра презентация“; „Креативност“ и „Иновативност“ си тръгнаха участниците в панел „Ресторантьори“. Екскурзоводите трябваше да представят мини екскурзоводска беседа в рамките на три минути за старите столици на България – Плиска, Преслав, Велико Търново. Ментори на екипите бяха шест момичета от X „в“ клас, специалност „Туристическа анимация“. Техните презентации бяха оценявани от Борислав Йорданов, управител на ТИЦ „Царевград Търнов“; Соня Петрова от Регионален исторически музей и Снежана Стефанова от ПГ по туризъм „Д-р Васил Берон“, учител по екскурзоводство. И отново усмивки, и отново сертификати за „Най-добър екип“; „Най-добра презентация“ и „Най-усмихнат екип“. Инициатор и организатор на поредния креативен лагер е учебната компания Boyar dreams с ръководител инж. Славка Проданова.", "date": "2019.10.16", "title": "Кулинарни умения и екскурзоводски беседи представяха ученици от различни училища в Търново в рамките на Европейската седмица на професионалните умения"}
{"url": "http://www.focus-news.net/news/2019/10/16/2709150/otkrit-e-trupat-na-70-godishen-mazh-ot-burgas.html", "text": "Открит е трупът на 70-годишен мъж от Бургас. Това съобщи за  Радио „Фокус“-Бургас  Цветелина Рандева, говорител на  ОДМВР-Бургас . Сигнал за инцидента е подаден около 19.12 часа в Първо РУ Бургас. Мъжът е намерен в спалнята на дома си, разположен на ул. „Хан Крум“ 11 в града. Установено е, че тялото е намерено от съпругата на бургазлията при прибирането й в жилището. Извършен е оглед на местопроизшествието, като е констатирано, че вероятно възрастният мъж, имащ напоследък здравословни проблеми, се е самопрострелял в областта на лявото слепоочие с въздушен пистолет, самоделно преправен на огнестрелен. Пистолетът бил в лявата ръка на бургалията, като в близост да тялото е открита торбичка с боеприпаси. Тялото на мъжа е откарано за аутопсия. По случая е образувано досъдебно производство. \r\nДеница ДИМИТРОВА", "date": "2019.10.16", "title": "Открит е трупът на 70-годишен мъж от Бургас"}
{"url": "http://www.focus-news.net/news/2019/10/16/2709145/donald-tramp-ne-sme-davali-zelena-svetlina-na-turtsiya-da-zapochne-voenna-kampaniya-v-severna-siriya.html", "text": "Президентът на САЩ Доналд Тръмп отрече да е давал „зелена светлина“ на турския президент Реджеп Тайип Ердоган да започне операция срещу кюрдските сили в Северна Сирия, предава  AFP . \r\n„Решението на президента Ердоган не ме изненада, защото той искаше да направи това от дълго време“, заяви Тръмп пред репортери.  \r\n„Той струпваше войски по границата със Сирия от дълго време. Не съм му давала зелена светлина, точно обратното“, добави президентът.  \r\n \r\n  Теодор Пенев", "date": "2019.10.16", "title": "Доналд Тръмп: Не сме давали „зелена светлина“ на Турция да започне военна кампания в Северна Сирия"}
{"url": "http://www.focus-news.net/news/2019/10/16/2709149/vtoro-izdanie-na-etnofolkloren-festival-cherga-shte-se-provede-v-pliska-prez-2020-godina.html", "text": "Второ издание на етнофолклорен фестивал „Черга“ ще се проведе в Плиска през 2020 година. Покана за участие в събитието е публикувана в профила на Регионален исторически музей- Шумен. Фестивалът ще се проведе на 27 юни 2020 година на територията на Националния историко- археологически резерват „Плиска“, където са основите на първата българска столица. „Водени от интереса към първото издание, желанието ни е да покажем за пореден път етническото мноогообразие на съвременна България с неговата палитра от музика, песни, танци и традиционни обичаи на етносите от съответните краища на страната“,  посочват от музея . Заявки за участие се приемат до 30 май 2020 година. Проявата няма конкурсен характер. Фолклорните групи ще получат грамота и плакет за участие. През 2018 година Регионален исторически музей- Шумен за първи път в своята история проведе етнофолклорен фестивал „Черга“ – Плиска, 2018.", "date": "2019.10.16", "title": "Второ издание на етнофолклорен фестивал „Черга“ ще се проведе в Плиска през 2020 година"}
{"url": "http://www.focus-news.net/news/2019/10/16/2709134/iliyan-vasilev-tsentar-za-balkanski-i-chernomorski-izsledvaniya-silnite-cherti-na-balgariya-po-kazusa-s-folksvagen-se-proektirat-na-fona-na-riskovete-i-nedostatatsite-na-turtsiya-a-ne-kato-obektivni-preimushtestva.html", "text": "Силните черти на България по казуса с „Фолксваген“ се проектират на фона на рисковете и недостатъците на Турция, а не като обективни преимущества. Това каза за обзорното предаване  „Това е България“  на  Радио „Фокус“  Илиян Василев, член на УС на Център за балкански и черноморски изследвания във връзка с отлагането на строежа на германския завод заради турската военна операция в Северна Сирия. Той обясни, че големият недостатък на Турция е политическите рискове, които, по думите му, са неуправляеми от който и да е стратегически инвеститор, но докато в южната ни съседка президентът Ердоган лично дърпа инвестицията, у нас премиерът Борисов не е толкова ангажиран, колкото бившият президент Росен  Плевнелиев, чрез контактите си в Германия. „Да не забравяме – основният лобист за инвестицията да не бъде в България, а да бъде в Турция, е бившият германски канцлер Герхард Шрьодер, който изпълнява мисия, която му е възложена от Кремъл, да помогне на новия приятел на Владимир Путин – Ердоган, да направи тази германска инвестиция Турция. Ние перманентно се снишаваме, ако стане въпрос да кажем, че Кремъл, в случая, работи срещу българските интереси през проксито си - лобиста  Герхард Шрьодер. Ако го кажем явно и в прав текст – само ще усилим позицията си“, обясни той. Илиян Василев добави, че не се увеличават шансовете на България за привличането на Фолксваген като стратегически инвеститор, защото има големи принципни въпроси и рискове, свързани със страната ни. Ако една част от тях могат да се решат в контекста на специално обслужване, внимание от страна властта, друга част трудно може да се компенсира, а именно – институционалния дефицит, проблеми в съдебната система и липсата на квалифицирана работна ръка.  \r\nЦоня СЪБЧЕВА", "date": "2019.10.16", "title": "Илиян Василев, Център за балкански и черноморски изследвания: Силните черти на България по казуса с „Фолксваген“ се проектират на фона на рисковете и недостатъците на Турция, а не като обективни преимущества"}
{"url": "http://www.focus-news.net/news/2019/10/16/2709143/the-guardian-osnovite-za-sdelka-za-brekzit-sa-nalitse-no-velikobritaniya-oshte-izpitva-samneniya-smyata-donald-tusk.html", "text": "Председателят на Европейския съвет заяви, че „основите“ за сделка за Брекзит за готови за одобрение от страна на европейските лидери, но Брюксел очаква решение от страна на Лондон, който изпитва късни „съмнения“, пише британското издание  The Guardian . \r\nСделката може да бъде подписана от европейските лидери в началото на срещата от високо равнище в Брюксел на 17 октомври и ще включва начертаването на регулационна и митническа граница през Ирландско море.  \r\nДемократичната юнионистка партия (ДЮП) в Северна Ирландия открито се противопостави на новите предложения, като нейният лидер, Арлийн Фостър настоя за допълнителни дискусии.  \r\nТуск заяви, че ще бъде ясно до часове дали премиерът на Великобритания Борис Джонсън разполага с политическата подкрепа у дома за да подпише ревизираното предложение за Брекзит и политическа декларация за бъдещите взаимоотношения между Брюксел и Лондон.  \r\nТой заяви пред полски медии, че основите на сделката са налице и теоритично тя може да бъде приета още на 17 октомври. \r\n„Теоритично до часове всичко трябва да е ясно. Надявах се, че тази сутрин ще получим пълния договорен правен текст – споразумението“, каза Туск. \r\n„По-рано аз можех да се обзаложа, че всичко е готово и договорено, днес има някои съмнения от британската страна“, добави той. \r\n„Всичко се движи в правилната посока, но сигурно сами сте забелязали, че с Брекзит и с нашите великобритански партньори всичко е възможно“, каза още Доналд Туск.  \r\nПо-рано главният преговарящ за Брекзит от страна на Брюксел, Мишел Барние говори с оптимизъм за това, че сделка може да бъде постигната на още на 16 октомври. Въпреки заплахата за това, която беше породена от протестите на ДЮП, Барние заяви пред Европейската комисия, все още ръководена от Жан Клод Юнкер, че сделка може да бъде договорена съвсем скоро.  \r\nКлючова среща между европейски представители с Барние беше отложена с няколко часа, за да бъде дадена възможност на Джонсън да спечели ДЮП на своя страна.  \r\n„Все още чакаме за сигнал от другата страна на Ламанша“, заяви европейски дипломат.  \r\n„Много неща се случват между кабинета (в Лондон), ДЮП и поддръжниците на Брекзит“, добави той.  \r\nВъпреки надеждите за скорошно подписване на сделка между Лондон и Брюксел, европейски източници твърдят, че обявената от Джонсън дата за Брекзит от 31 октомври остава съмнителна, дори ако бъде постигнато споразумение и вероятно Великобритания ще напусне ЕС по-късно.  \r\nСпоред европейски дипломати естеството на разговорите, които се провеждат в последния момент означава, че след срещата на върха в Брюксел ще бъде необходимо време за правителствата и парламентите да разгледат правния текст на сделката. \r\nВ резултат на това лидерите на ЕС ще дадат политическо, а не пълно официално съгласие за споразумението на срещата на 17 и 18 октомври.  \r\nСделката след това ще трябва да бъде обсъдена и приета от Камарата на общините във Великобритания. Окончателното споразумение с ЕС ще бъде обявено на по-късна дата, вероятно на втора среща на върха на 29 октомври, след като страните членки са имали достатъчно време да изчетат и анализират правния текст. Източници в Берлин предполагат, че целият процес може да отнеме до два месеца. \r\n„Ясно е, че може да постигнем само политическо съгласие на 17 или 18 октомври, защото не можем да прегледаме текста“, заяви дипломатът и уточни, че ЕС не може да каже „да“ на сделката, без подробно да изчете правният текст.  \r\nОсвен това според него ще бъде нужна яснота относно съгласието на Камарата на общините, понеже вече три предложения за сделки са били отхвърляни от британския парламент.  \r\n„Това е четвъртият път, в който искаме яснота от британската страна. Няма да продължим с правните четения и преводи, само за да стигнем до нещо, което ще бъде отхвърлено след гласуване“, добави дипломатът.  \r\nСпоред новите споразумения Северна Ирландия няма да бъде част от митническата територия на ЕС, но пълният митнически кодекс на блока ще трябва да бъде приложен в Ирландско море. \r\n„Северна Ирландия ще бъде „де юре“ част от британската митническа територия, но „де факто“ част от европейската“, заяви дипломатически източник във връзка със споразумението.  \r\nОтвъд проблемите на ДЮП със сделката стана ясно, че при преговорите между британските представители и преговарящите от ЕС са възникнали проблеми по въпроса за гаранциите.  \r\nСтава дума за гаранции и обещания от страна на Великобритания да запази своите европейски стандарти за защита на природата, данъците и държавната помощ.  \r\n \r\n  Теодор Пенев", "date": "2019.10.16", "title": "The Guardian: Основите за сделка за Брекзит са налице, но Великобритания още изпитва съмнения, смята Доналд Туск"}
{"url": "http://www.focus-news.net/news/2019/10/16/2709155/predstoyashti-mezhdunarodni-sabitiya-za-17-oktomvri-agentsiya-fokus.html", "text": "Първи ден от срещата от високо равнище на Европейския съвет. \r\n*** \r\n \r\n  Посещение на държавния секретар на САЩ Майк Помпео и вицепремиера Майк Пенс в Турция. \r\n*** \r\n \r\n  Германският канцлер Ангела Меркел в официално обръщение към Бундестага преди срещата в Брюксел за Брекзит. \r\n*** \r\n \r\n  Американският посланик в ЕС Гордън Съндланд е призован да се яви пред Конгреса във връзка с разследването за импийчмънт на президента Доналд Тръмп.  \r\n*** \r\n \r\n  Директорът на Международния валутен фонд Кристалина Георгиева ще проведе пресконференция. \r\n*** \r\n \r\n  Избори за парламент преди Брекзит.", "date": "2019.10.16", "title": "Предстоящи международни събития за 17 октомври (Агенция „Фокус“)"}
{"url": "http://www.focus-news.net/news/2019/10/16/2709154/vtori-praznik-na-tikvata-organizira-nch-saedinenie-1905-v-selo-kochovo.html", "text": "Шумен.   Втори Празник на тиквата организира НЧ „Съединение-1905“ в село Кочово. Събитието ще се състои на 19 октомври от 15.00 часа пред читалището в селото, каза пред  Радио „Фокус“- Шумен  Ирина Бойчева, технически организатор. Тази година веселието ще премине под наслов „Да си премерим тиквите!Да си премерим силите!“. В конкурсната част ще има състезание за най- малка, най- голяма и най- атрактивнаили украсена тиква, както и  Конкурс за вкусотии с тиква. В програмата на Празника на тиквата ще има още карнавално дефиле, предвидени са и майтапчийски спортни мероприятия- смешен баскетбол, вдигане на тежести- тикви, хокей на плочките, подхвърляне на тиква. Танцови състави и певчески групи от района ще допълнят веселието. „Очакваме да се получи хубав есенен празник. Това е добър повод хората да се съберат и да се повеселят, както и да се похвалят с труда и реколтата, която са прибрали“, каза Ирина Бойчева. \r\nИвелина ИВАНОВА", "date": "2019.10.16", "title": "Втори Празник на тиквата организира НЧ „Съединение-1905“ в село Кочово"}
{"url": "http://www.focus-news.net/news/2019/10/16/2709148/the-independent-es-smyata-che-veche-e-tvarde-kasno-za-boris-dzhonsan-da-poluchi-formalno-odobrenie-za-sdelka-za-brekzit.html", "text": "Вече е твърде късно за всяка сделка за Брекзит, която бъде договорена между премиера на Великобритания Борис Джонсън и Брюксел да бъде формално одобрена от лидерите на страните от Европейския съюз на срещата от високо равнище, предупредиха страните от Общността, пише вестник  The Independent . \r\nТези новини са удар за министър-председателя, който се надяваше да представи пълното споразумение пред британските депутати по време на следващото заседание в парламента, след като се завърне от европейската среща с финалния вариант на сделката.  \r\nЕвропейските страни твърдят, че имат нужда от повече време да прегледат качествено сделката, ако такава може да бъде подписана преди началото на срещата в Брюксел. Лидерите на страните от ЕС се очаква да дадат поне „политическото“ си одобрение за такова споразумение и да го подкрепят, според европейски дипломат. Това обаче няма да е достатъчно за британския парламент.  \r\n„Ясно е, че може да има само политическо споразумение на 17 и 18 октомври, защото не сме видели никакви текстове – не можем да кажем „да“, без да сме изчели легалния текст. Може да бъде само политическо „да“, трябва ни много повече време“, добави дипломатът.  \r\nСтраните членки досега бяха държани в неведение за детайлите от преговорите между Брюксел и Лондон.  \r\n„Нямам идея къде стоим изобщо, защото просто не знаем. Ще видим какво ще ни каже Мишел Барние“, заяви друг дипломат, като имаше предвид главния преговарящ в за Брекзит от страна на ЕС.   \r\n„Колкото по-различна е сделката от това, което подготвихме в началото на 2018 г., толкова повече време ще отнеме за юристите да преценят. (…) Но сега е ясно, че е твърде късно да дадем формално „да“ на срещата на Европейския съвет. Просто няма достатъчно време. Можем да дадем само политическо „да“ и да се върнем на въпроса друг път“, добави той.  \r\nОстава неясно дали сделката между Брюксел и Лондон ще бъде изобщо възможна, след като се появи противоречива информация за прогреса по преговорите. Срещата между Мишел Барние, главният преговарящ за ЕС с европейски дипломати беше отложена с няколко часа, за да бъде дадено време за допълнителни разговори.  \r\n„Екипите работиха дори през нощта и продължават да правят прогрес“, твърди източник на британското правителство. Друг източник от Лондон увери, че преговорите са били „конструктивни, но има още работа за вършене“ и определено има все още проблеми за решаване.  \r\nБорис Джонсън се очакваше да проведе преговори с Демократичната юнионистка партия (ДЮП), която се противопостави на новите предложения, както и с депутати от Консервативната партия.  \r\nЕвропейските лидери ще се срещнат на 17 и 18 октомври за среща от високо равнище в Брюксел, като ще бъдат разгледани не само темите за Брекзит, но също и европейския бюджет, въпросите по разширяването на Общността, както и общият отговор на турските действия в Северна Сирия.  \r\nОчаква се след нея да се проведе и заседание на Камарата на общините, където британските депутати ще дискутират резултатите от срещата и ще обсъдят как да процедират. Според британското законодателство, ако до 19 октомври не бъде постигната сделка за Брекзит, Борис Джонсън ще бъде принуден да търси отсрочка. В такъв случай Великобритания няма да напусне ЕС на обещаната от премиера дата от 31 октомври.  \r\n \r\n  Теодор Пенев", "date": "2019.10.16", "title": "The Independent: ЕС смята, че вече е твърде късно за Борис Джонсън да получи формално одобрение за сделка за Брекзит"}
{"url": "http://www.focus-news.net/news/2019/10/16/2709153/fokus-makedoniya-zaev-na-sreshtata-sas-sasoli-otkazat-ot-zapochvane-na-pregovorite-s-es-shte-zasili-regresivnite-sili.html", "text": "Премиерът на Северна Македония Зоран Заев се срещна с председателя на Европейския парламент Дейвид Мария Сасоли в Брюксел, след което заяви, че ако Скопие не получи дата за започване на преговори за прием в Общността, това ще даде тласък на „регресивните сили“ в страната, предава македонската медия  ”Фокус” . \r\nНа срещата, на която присъстваха също вицепремиерът по европейските въпроси на Северна Македония Буджар Османи и външният министър Никола Димитров, премиерът Заев изрази благодарност към Сасоли за подкрепата на Европейския парламент и евродепутатите, по-голямата част от които приеха препоръката на Европейската комисия да започнат преговори за членство в ЕС. \r\nПремиерът Заев подчерта, че все още е оптимист, че решението за започване на преговори все пак ще бъде взето на срещата на върха между европейските лидери. \r\nВ знак на признаване на усилията на страната, реформите и сериозните политически решения, които Скопие е взело, за да отговори на препоръките на ЕС, Брюксел трябва да започне преговори с Македония, заяви Заев. Ако това не се случи, то това ще бъде тласък за регресивните сили в страната и обезкуражаващ сигнал за други страни в региона по отношение на интеграцията им в ЕС, каза още премиерът на срещата с председателя на Европейския парламент.  \r\nСасоли повтори, че Скопие разполага с почти единодушното одобрение на евродепутатите за започването на преговорите. Той приветства реформите и изказа одобрението си за начина, по който страната решава проблемите си с България и Гърция.  \r\nПредседателят на Европейския парламент Сасоли каза още, че с тези послания ще се обърне и към Европейския съвет на срещата на 17 октомври и ще поиска да бъде изпълнено обещанието за положително решение за началото на преговорите между Северна Македония с ЕС. \r\n \r\n  Теодор Пенев", "date": "2019.10.16", "title": "„Фокус“ (Македония) Заев на срещата със Сасоли: Отказът от започване на преговорите с ЕС ще засили регресивните сили"}
{"url": "http://www.focus-news.net/news/2019/10/16/2709151/sastoyanieto-na-stefan-danailov-e-tezhko.html", "text": "Състоянието на Стефан Данаилов е тежко. Това става ясно от пост на лидера на БСП Корнелия Нинова във  \"Фейсбук\" . \"Стотици хора се обаждат, обезпокоени от новината, че Стефан е изпаднал в кома. От седмица съм в непрекъснат контакт с лекарите от ВМА и знам, че те правят всичко възможно. Благодарим им. За съжаление състоянието му е тежко. Моля се от все сърце да се справи. Ламбо, дръж се, миличък. В този труден момент сме до теб и те обичаме\", пише в социалната мрежа Корнелия Нинова.", "date": "2019.10.16", "title": "Състоянието на Стефан Данаилов е тежко"}
{"url": "http://www.focus-news.net/news/2019/10/16/2709157/afp-kyurdskite-sili-v-siriya-ofitsialno-obyaviha-zamrazyavaneto-na-voennite-operatsii-sreshtu-islyamska-darzhava.html", "text": "Командването на „Сирийските демократични сили“ (СДС), които се намират под турска атака откакто САЩ изтеглиха силите си от граничните региони на страната, обявиха, че ще „замразят“ военните операции срещу терористичната групировка „Ислямска държава“, предава  AFP . \r\n„Замразихме всички наши действия срещу „Ислямска държава“, заяви Мазлум Абди пред кюрдски медии.  \r\nСДС, които с помощта на водената от САЩ коалиция помогнаха за унищожаването на „Ислямска държава“, обявиха, че оттук насетне ще водят единствено защитни операции.  \r\n \r\n  Теодор Пенев", "date": "2019.10.16", "title": "AFP: Кюрдските сили в Сирия официално обявиха „замразяването“ на военните операции срещу „Ислямска държава“"}
{"url": "http://www.focus-news.net/news/2019/10/16/2709158/los-angeles-times-kamarata-na-predstavitelite-glasuva-da-osadi-izteglyaneto-na-amerikanskite-voyski-ot-siriya.html", "text": "Камарата на представителите на САЩ одобри резолюция, осъждаща решението на президента на страната Доналд Тръмп да изтегли американските войски от североизточната част на Сирия, пише вестник  Los Angeles Times . \r\nРезолюцията, гласувана от депутати и от Републиканската и от Демократическата партия се противопоставя на изтеглянето на войските на САЩ от Сирия - решение, което предизвика агресивни атаки от страна на турските сили върху кюрдските формирования, които до този момент бяха силен американски съюзник в борбата с терористичната групировка „Ислямска държава“.  \r\nРезолюцията беше приета с 354 гласа \"за\" срещу едва 60 \"против\", като разполагаше и със силна подкрепа от страна на Републиканската партия, което е рядкост в подобни гласувания, заради силната подкрепа на републиканците за Доналд Тръмп.  \r\nИзявлението на Камарата иска от САЩ да подкрепи хората, които бяха разселени в следствие от конфликта с хуманитарни средства. В него също така има призив към турския президент Реджеп Тайип Ердоган незабавно да прекрати операцията в региона.  \r\nКамарата също така призовава Тръмп да представи „ясен и специфичен план“ за продължаващата борба срещу групировката „Ислямска държава“.  \r\nВотът идва малко след като американският президент проведе конференция със своя италиански колега Серджо Матарела, на която Тръмп защити решението си да изтегли войските на страната от Сирия.  \r\n \r\n  Теодор Пенев", "date": "2019.10.16", "title": "Los Angeles Times: Камарата на представителите гласува да осъди изтеглянето на американските войски от Сирия"}
{"url": "http://www.focus-news.net/news/2019/10/16/2709156/reuters-kyurdskite-sili-tvardyat-che-tramp-ne-se-e-protivopostavil-na-sdelkata-mezhdu-tehnite-sili-i-damask.html", "text": "Президентът на САЩ Доналд Тръмп не се е противопоставил на споразумението, постигнато между кюрдските сили в Северна Сирия и правителството на Башар Асад за защита на страната от турската офанзива, предава  Reuters . \r\nТова заяви командирът от „Сирийските демократични сили“ (СДС) Мазлум Кобани.  \r\nВ интервю пред кюрдски медии, Кобани заяви, че Русия ще е гарант за споразумението между Дамаск и СДС. Той добави и че то ще отвори пътя към политическо решение, което ще гарантира правата на кюрдите в Сирия.  \r\nСпоред Кобани споразумението ще изисква правителствените сили да бъдат разположени по цялата североизточна граница с Турция и че информацията, че СДС прехвърлят контролираните от кюрдите територии на правителството не са били верни.  \r\n \r\n  Теодор Пенев", "date": "2019.10.16", "title": "Reuters: Кюрдските сили твърдят, че Тръмп не се е противопоставил на сделката между техните сили и Дамаск"}
{"url": "http://www.focus-news.net/news/2019/10/16/2709140/emanyuel-makron-shte-mi-se-da-vyarvam-che-skoro-shte-bade-podpisana-sdelka-za-brekzit.html", "text": "Френският президент Еманюел Макрон заяви, че „иска да вярва, че сделка ще бъде финализирана“ във връзка излизането на Великобритания от Европейския съюз преди срещата от високо равнище в Брюксел, предава  AFP . \r\n„Нашата надежда, нашата цел е да успеем да постигнем съгласие, което се надявам, че ще бъде постигнато до часове. Получаваме позитивни сигнали“, заяви Макрон във връзка с преговорите за Брекзит. \r\n„Ще ми се да вярвам, че сделката ще бъде финализирана и ще можем да я приемем“, заяви той на пресконференция с германския канцлер Ангела Меркел в Тулуза, Франция.  \r\n„Вярваме, че ще е възможно да постигнем съгласие между ЕС и Великобритания за Брекзит“, добави Меркел.  \r\n„От това, което чух през последните няколко дни, смятам, че повече и повече се приближаваме до това съгласие“, каза още тя.  \r\n \r\n  Теодор Пенев", "date": "2019.10.16", "title": "Еманюел Макрон: Ще ми се да вярвам, че скоро ще бъде подписана сделка за Брекзит"}
{"url": "http://www.focus-news.net/news/2019/10/16/2709147/petar-trifonov-ot-dobrich-e-sred-nominiranite-uchenitsi-v-natsionalniya-konkurs-vremena-i-buditeli-2019.html", "text": "Петър Трифонов, ученик в 7-ми клас на СУ „Св. Климен Охридски“ в Добрич, е сред номинираните участници в Националния конкурс „Времена и будители“ 2019, предаде кореспондентът на  Радио „Фокус” – Варна . 5-членна комисия, съставена от образователни и музейни експерти, е определила номинациите в два модула – „Постери“ и „Мултимедийна презентация“. Добричкият ученик се е представил в първия модул с пет постера, посветени на Петко Рачов Славейков. В обявения от Национален музей на образованието и Регионално управление на образованието – Габрово Втори национален ученически конкурс ,,Времена и будители” 2019 г., са участвали над 200 ученици от цялата страна с 54 постера и 90 мултимедийни презентации. Номинираните постери ще бъдат показани в Арт коридора на Националния музей на образованието, а номинираните мултимедийни презентации – в кинопанорама. Наградите в двата модула ще бъдат връчени тържествено на 31 октомври от 14.00 часа в Актовата зала на Национална Априловска гимназия – Габрово.  \r\nЖулиета НИКОЛОВА", "date": "2019.10.16", "title": "Петър Трифонов от Добрич е сред номинираните ученици в Националния конкурс „Времена и будители“ 2019"}
{"url": "http://www.focus-news.net/news/2019/10/16/2709152/vtoro-izdanie-na-yabalkata-fest-organizirat-v-dobrich.html", "text": "Второ издание на „Ябълката фест“ организират в Добрич, предаде кореспондентът на  Радио „Фокус” – Варна . Екологичният здравен арт фестивал ще се проведе на 17 октомври от 11,00 до 13,00 часа до храм „Св. Климент Охридски” в Добрич. Организаторите на фестивала предлагат открити работилници на местни занаятчии, дегустация на здравословни ястия с ябълки и други интересни инициативи. В открита читалня на Регионална библиотека „Дора Габе” посетителите ще могат да закупят книга или да бъдат регистрирани безплатно в библиотеката. Фестивалната програма е разнообразена с музикални изпълнения на ученици от училището по изкуства „Св. Климент Охридски” и логически игри на открито по проект на ЧСУ „Леонардо да Винчи”. Акцент в програмата на тазгодишния фестивал е темата за зелената икономика и мястото на местните занаяти в нея. В неформална творческа среда участници и гости на фестивала ще имат възможност да се запознаят с възможностите за прилагане в ежедневието на принципите за ефективно използване на ресурсите, посредством намаляване на излишната консумация, повторна употреба и рециклирането. \r\nЖулиета НИКОЛОВА", "date": "2019.10.16", "title": "Второ издание на „Ябълката фест“ организират в Добрич"}
{"url": "http://www.focus-news.net/news/2019/10/16/2709159/afp-ispanskiyat-premier-prizova-katalunskiya-lider-yasno-da-osadi-nasilieto-po-vreme-na-protestite-v-regiona.html", "text": "Испанският министър-председател Педро Санчес направи директно искане към ръководителя на Каталунския автономен регион Куим Тора ясно да осъди използването на насилие от демонстрантите, които протестират срещу ареста на девет сепаратистки лидери, предава  AFP . \r\n„Искам да призова Каталунския президент: и той и неговите министри имат политически и морален дълг да осъдят, без извинения (…) и много ясно, използването на насилие в Каталуния“, каза Санчес в официално изявление.  \r\n \r\n  Теодор Пенев", "date": "2019.10.16", "title": "AFP: Испанският премиер призова каталунския лидер „ясно да осъди“ насилието по време на протестите в региона"}
