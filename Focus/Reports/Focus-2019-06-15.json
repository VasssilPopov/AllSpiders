{"url": "http://www.focus-news.net/news/2019/06/15/2670350/sport-pol-pogba-iska-da-premine-v-real-madrid.html", "text": "Футбол: Полузащитникът на Манчестър Юнайтед Пол Погба е твърдо решен да премине в Реал Мадрид и дори е готов на бойкот, ако настоящият му клуб реши да му попречи . 26-годишният французин вече е уведомил клуба си за своето желание и ако получи отрицателен отговор, е готов да бойкотира старта на подготовката за новия сезон. Погба е готов да играе в Реал дори и с понижена заплата. Миналият сезон той изигра 35 мача в Премиършип, в които отбеляза 13 гола и асистира за девет. Трансферната му стойност в момента е около 100 млн. евро", "date": "2019.06.15", "title": "Спорт: Пол Погба иска да премине в Реал Мадрид"}
{"url": "http://www.focus-news.net/news/2019/06/15/2670351/tatyana-shivarova-klasicheskata-muzika-mozhe-da-bade-privlekatelna-i-da-se-vpisva-v-savremieto-v-dneshnata-kultura.html", "text": "Световната оперна прима Татяна Шиварова организира концерт в родния си град – Сливен. В него ще участва както звездата от миланската Ла Скала, така и възпитаници на нейния майсторски клас. Това са шестима млади оперни певци от България, Италия и Испания. Това съобщи пред  Радио „Фокус“ – Сливен  самата Шиварова. \r\nВ концертът под наслов „Млади криле“ ще бъдат представени най-добрите романтични  произведения на Верди, Пучини, Росини и Доницети, както известни арии, така и дуети. На концерта ще акомпанира съпругът на примата  Марцио Фуллин, пианист и диригент. \r\n„Целта е да привлечем повече млади хора, да им покажем, че класическата музика може да бъде привлекателна и да се вписва в съвремието, в днешната култура. А това става най- добре, когато тази музика се изпълнява от техни връстници, певци от тяхното поколение“, коментира Шиварова. \r\nС част от събраните от концерта средства ще бъде подпомогнат Клуба за социална интеграция на хора с увреждания в Сливен. Билетите ще се продават там, на улица „Макгахан“, в така наречената „Синя къща“, съобщи Шиварова. \r\nКонцертът ще се състои на 20 юни от 19.00 часа в зала „Сливен“. \r\nЛюдмила ЙОРГОВА", "date": "2019.06.15", "title": "Татяна Шиварова: Класическата музика може да бъде привлекателна и да се вписва в съвремието, в днешната култура"}
{"url": "http://www.focus-news.net/news/2019/06/15/2670349/stara-zagora-devetnadesetoto-izdanie-na-mezhdunarodniya-lekoatleticheski-turnir-samarsko-znamese-provede-na-stadion-beroe.html", "text": "Деветнадесетото издание на Международния лекоатлетически турнир „Самарско знаме”се проведе днес на стадион „Берое” в Стара Загора. Това съобщиха от пресцентъра на  Общината .  \r\nСъстезанието се организира от Спортен клуб по лека атлетика „Берое“, със съдействието на Община Стара Загора и Българската федерация по лека атлетика. Целта е да се популяризира леката атлетика и да се съхранят традициите на турнирните надпревари в България.  \r\n„Успяхме заедно, с общи усилия да възродим турнира „Самарско знаме” и той да се превърне в традиция. Благодаря и на Емилия Драгиева затова. Сигурен съм, че все повече старозагорци ще идват на стадиона, за да участват в този спортен празник. Успех на всички състезатели и нека най-добрият да победи”, пожела кметът Живко Тодоров. \r\nПървият успех за леката атлетика в Стара Загора не закъсня. В дисциплината висок скок за жени победата грабна Елеонора Драгиева с постижение 179 см, което е покрит норматив за участие в Европейското първенство по лека атлетика за състезатели до 23 години. Златният си медал тя получи от кмета Живко Тодоров, който й пожела успех в състезанията. Той и подари книгата „Босоногата кралица” за живота на легендата във високия скок Йорданка Благоева. \r\nВ най-очаквания финал на 100 м гладко бягане за мъже представителят на клуб „Берое” Денис Димитров не остави никаква надежда за съперниците си и финишира пръв с резултат от 10.17 секунди. \r\nГъркинята Ирини Василио спечели бягането на 400 м за жени с резултат 52.4 секунди, а при мъжете пръв финишира Алекс Василев с резултат 49.4 секунди. \r\nВ сектора за скок на дължина се разгоря люта битка между елитни скачачки. Румънката Анжела Морошану успя да спечели златния медал с постижение 6.45 м. Само на три сантиметра след нея остана нашата Габриела Петрова, Александра Начева е трета с 6.27 метра. \r\nАндрей Скабейка от Беларус победи в скока на височина с 2.23 м, втори остана нашата млада надежда Тихомир Иванов с 2.19 м, а трети е Алан Смит от Шотландия с 2.15 метра. \r\nВ хвърлянето на копие за мъже старозагорецът Марк Славов  бе безапелационен и с резултат 69.49 м остави съперниците си далеч назад. \r\nПри жените на 200 м гладко бягане Ина Евтимова бе класа над другите и финишира първа с резултат 23.2 сек. При мъжете в същата дисциплина победата грабна Светлин Иванов с резултат 21.1 сек. \r\nМаринела Нинева не остави никакво съмнение за победата си на 3000 м гладко бягане и завърши далеч преди съперничките си с време 10.02.6 минути. На 1500 м при мъжете победи Иво Балабанов с резултат 3.45.4 минути. \r\nДеян Гемиджев прати диска на 54 м, което също е покрит норматив за участие в Европейското първенство до 23 години. В хвърлянето на чук победи Живко Господинов с резултат 61.94 метра. \r\nСтотици старозагорци се наслаждаваха на състезанията и аплодираха своите любимци.", "date": "2019.06.15", "title": "Стара Загора: Деветнадесетото издание на Международния лекоатлетически турнир „Самарско знаме”се проведе на стадион „Берое”"}
{"url": "http://www.focus-news.net/news/2019/06/15/2670352/ruse-vazstanoveno-e-dvizhenieto-po-pat-i-5-byala-radanovo-pri-polski-trambesh.html", "text": "Възстановено е движението по път I - 5 Бяла – Раданово при Полски Тръмбеш. Това съобщиха от пресцентъра на  Агенция \"Пътна инфраструктура\" .", "date": "2019.06.15", "title": "Русе: Възстановено е движението по път I - 5 Бяла – Раданово при Полски Тръмбеш"}
{"url": "http://www.focus-news.net/news/2019/06/15/2670354/sanyal-krasteva-riosv-ot-nyakolko-godini-ne-sa-otpuskani-kvoti-za-sabirane-na-bilki-pod-spetsialen-rezhim-vav-varnensko-i-dobrichko.html", "text": "От няколко години за обхвата на Регионалната инспекция по околната среда и водите, която отговаря за областите Варна и Добрич, не са отпускани квоти за бране на билки под специален режим. Това каза в интервю за  Радио „Фокус“ – Варна  Санял Кръстева, старши експерт в Дирекция „Превантивна дейност“. Тя припомни, че съгласно Закона за лечебните растения, министърът на околната среда и водите издава заповед в началото на февруари всяка година, в която определя видовете диворастящи лечебни растения, които се поставят под специален режим на опазване. В тази заповед подробно са разписани видовете, които са забранени за събиране от техните естествени находища. Такива са бенедиктският трън, волски език, пролетен гороцвет, лечебна дилянка, исландски лишей, лечебен исоп, едроцветна какула, копитник, мечо грозде, момина сълза, бял оман, сантонинов пелин, пирински чай, пантичева пищялка, бял риган, лечебна ружа и други. В тази заповед се посочват и билки под специален режим, за които е разрешено събиране, но за тях се определят квоти за всяка РИОСВ. За териториалния обхват на РИОСВ – Варна няма предвидени квоти за събиране на такива билки. „Дори и част от тези билки, които са разрешени за събиране в цялата страна, не са разрешени за Варна“, посочи Санял Кръстева. Тя припомни и, че в Закона за лечебните растения, при събиране, изкупуване и извършване на предварителна подготовка, включително и за търговия с билки, включени в заповедта на министъра, са предвидени глоби от 100 до 1000 лева – за физически лица. Имуществените санкции са от 500 до 3000 лева. При събиране на лечебни растения без издадено позволително, наказанията за физически лица са до 1000 лева, а за юридически лица – от 300 до 5000 лева. Има и наказания спрямо специфични случаи, в които са установени нарушения. Понякога един пункт може да бъде проверен повече от един път от инспектори на РИОСВ. „Целта е, докато се регулират лечебните растения на територията на пунктовете, това макар и косвено, да запази естествените им находища в добра популация“, обясни още Санял Кръстева. \r\nДиана СТОЕВА", "date": "2019.06.15", "title": "Санял Кръстева, РИОСВ: От няколко години не са отпускани квоти за събиране на билки под специален режим във Варненско и Добричко"}
{"url": "http://www.focus-news.net/news/2019/06/15/2670357/kyustendil-obshtinata-se-vklyuchva-v-kampaniyata-za-balansirano-hranene-i-aktiven-nachin-na-zhivot.html", "text": "Община Кюстендил се включва в кампанията за балансирано хранене и активен начин на живот. Това съобщиха за  Радио „Фокус“ – Кюстендил . По този повод на 23 юни от 11.30 часа на площад „Велбъжд“ ще се състоят кулинарни демонстрации – демонстрация на безалкохолни коктейли от професионален ресторантьор. Кампанията е мащабен дългосрочен проект, който има за цел да промотира движението, спорта и балансираното хранене в България. Инициативата стартира през 2006 година и до момента към нея са се включили значителен брой общини и участници. От първото издание на „Живей активно!“, проведено на 11 юни 2006 година, до днес над 215 000 души са взели участие в пешеходните походи и спортните активности. \r\nВенцеслав ИЛЧЕВ", "date": "2019.06.15", "title": "Кюстендил: Общината се включва в кампанията за балансирано хранене и активен начин на живот"}
{"url": "http://www.focus-news.net/news/2019/06/15/2670358/sport-iran-pobedi-polsha-i-izleze-nachelo-na-ligata-na-natsiite.html", "text": "Волейбол: Иран победи Полша с 3:2 гейма (25:20, 21:25, 18:25, 25:17, 15:8 – в отделните части) и излезе начело на лигата на нациите в третия уикенд като домакин. В неделя тимът на Ислямската република ще играе с Русия, които заемат второ място в момента. Бразилия победи Китай с 3:0 гейма, а САЩ победи Германия с 3:1 гейма. В момента във Варна играят България и Япония, като до момента резултатът е 1:1 гейма.", "date": "2019.06.15", "title": "Спорт: Иран победи Полша и излезе начело на Лигата на нациите"}
{"url": "http://www.focus-news.net/news/2019/06/15/2670359/shumen-romanat-studeni-gnezda-na-atanaska-petkova-naneva-shte-bade-predstaven-v-grada.html", "text": "На 17 юни от 17.30 часа в Регионална библиотека „Стилиян Чилингиров” гостува Атанаска Петкова-Нанева с представяне на романа си „Студени гнезда”, съобщиха от  библиотеката . Атанаска Петкова-Нанева е родена в Стамболийски. Възпитаник е на Руската езикова гимназия в Пловдив и на Историческия факултет на Софийски университет „Св. Климент Охридски”. Дългогодишен директор е на Музей „Христо Ботев” в Калофер. Част от професионалния й път е и позицията организационен работник в Община Карлово. Творчеството на Атанаска Петкова-Нанева е свързано с периода на Българското възраждане, който е и тясната й специализация. Автор е на четиринадесет книги, сред които романите „Ти си за мене любов и вяра”, „Салих ага”, „Няма следваща пролет”, „Сълза от изгрева” и „Дъщерята”, книгата „Ботевата чета”, монографията „Ботьо Петков” и др. Книгата й „Студени гнезда” е биографичен роман за първия български драматург Добри Войников.", "date": "2019.06.15", "title": "Шумен: Романът „Студени гнезда“ на Атанаска Петкова- Нанева ще бъде представен в града"}
{"url": "http://www.focus-news.net/news/2019/06/15/2670361/tass-v-sabotnite-protesti-na-zhaltite-zhiletki-sa-vzeli-uchastie-ne-poveche-ot-sedem-hilyadi-dushi.html", "text": "Не повече от 7 хиляди души взеха участие в демонстрациите на \"жълти жилетки\" във Франция, от които 950 - в Париж. Това съобщи в събота телевизионният канал BFMTV, като се позовава на Министерство на вътрешните работи на Франция, цитиран от  TACC .  \r\nМиналата събота 10,3 хиляди души излязоха по улиците на страната. Регионът на столицата преди седмица събра 1 100 участници. Така днешният, 31-ви пореден национален протестен ден на \"жълтите жилетки\", е най-малочисления в историята на движението.  Юлиян Марков", "date": "2019.06.15", "title": "ТАСС: В съботните протести на „жълтите жилетки са взели участие не повече от седем хиляди души"}
{"url": "http://www.focus-news.net/news/2019/06/15/2670360/tssmp-sofiya-v-koma-e-postradalata-pri-katastrofata-na-bul-vazkresenie.html", "text": "В кома е пострадалата при катастрофата на бул. \"Възкресение\" и бул. \"Никола Мушанов\", която е на 23 години. Това съобщи за  Агенция „Фокус“  говорителят на Центъра за спешна медицинска помощ- София Катя Сунгарска. Екип на Спешна помощ е минал покрай мястото на инцидента в момента, в който автомобилът на жената се е забил в стълб. Медиците подават сигнал да се изпрати друга линейка с реанимационен екип, защото инцидентът е много тежък. Катя Сунгарска уточни, че наблизо е имало голяма линейка, която е отишла на мястото веднага. На пострадалата са направени пълни реанимационни действия, интубирана е. Говорителят на ЦСМП- София обясни, че жената е с тежка кръвозагуба, като са самоампутирани двата й крака, а ръцете й са счупени. Пострадалата веднага е транспортирана към противошокова зала на УМБАЛСМ „Н.И.Пирогов“.", "date": "2019.06.15", "title": "ЦСМП- София: В кома е пострадалата при катастрофата на бул. \"Възкресение\""}
{"url": "http://www.focus-news.net/news/2019/06/15/2670355/sofiya-zhena-e-v-tezhko-sastoyanie-sled-katastrofa-na-bul-vazkresenie.html", "text": "Жена е в тежко състояние след катастрофа на бул. \"Възкресение\" и бул. \"Никола Мушанов\", съобщиха от пресцентъра на  МВР . Сигналът за катастрофиралия автомобил е подаден към 20.30 часа. Пострадалата е откарана в болница в тежко състояние. На мястото на инцидента започва оглед и до приключването му движението в района ще бъде ограничено.", "date": "2019.06.15", "title": "София: Жена е в тежко състояние след катастрофа на бул. \"Възкресение\""}
{"url": "http://www.focus-news.net/news/2019/06/15/2670362/veliko-tarnovo-za-deveta-poredna-godina-shte-bade-otkrita-lyatna-politseyska-akademiya-za-mladezhite-ot-naselenite-mesta-v-obshtinata.html", "text": "За девета поредна година ще бъде открита Лятна полицейска академия за младежите от населените места в община Велико Търново. Това каза за  Радио „Фокус“ – Велико Търново  Благовеста Факирова, председател на Дарителско сдружение „Св. Иван Рилски“ и председател на Сдружението на кметовете и кметските наместници в община Велико Търново „Янтра 2001“. Откриването ще се проведе на 2 юли от 10.30 часа в Дебелец. Очаква се да присъстват около 400 деца от 20-те Центъра за работа с деца и младежи от населените места, като 140 от тях ще вземат участие в празничната програма. В програмата са предвидени редица състезания. Свое изпълнения ще представят пет танцови състава. Деца от шест населени места ще се надпреварват в спортни игри под надслов „Кой е по-сръчен и кой е по-бърз“. По време на Лятната полицейска академия деца от няколко села ще проведат детски протести във връзка със зачестилите пътнотранспортни произшествия, при които има пострадали или загинали деца. Децата от село Балван пък ще демонстрират приложно колоездене. Благовеста Факирова припомни, че на 4 април тази година в населеното място е разкрита площадки за приложно колоездене и за оцеляване в природата към Центъра за превенция и спорт. Лятната полицейска академия се провежда под егидата на кмета на Велико Търново инж. Даниел Панов и ще премине под мотото „Пазете децата на пътя“ и „Спортът е най-добрият начин децата да пораснат“. Всеки един от  20-те центъра за работа с деца и младежи ще получи колективна игра или спортни принадлежности от основния спонсор – Съюза на пивоварите в България. \r\nЛятната полицейска академия е дело на Община Велико Търново, Сдружението на кметовете и кметските наместници „Янтра 2001”, ОД на МВР и Регионалната дирекция „Пожарна безопасност и защита на населението“. Подкрепа оказват от Дарителско сдружение „Св. Иван Рилски“, Съюза на пивоварите в България и Националния военен университет „Васил Левски“. През летния сезон по традиция децата и младежите, станали част от инициативата „Лятна полицейска академия“, ще узнаят кои са най-разпространените престъпления и как да се предпазят от тях, как да противодействат на агресията, как да се пазят от трафик на хора и какви са правилата за безопасността на движението. Ще има и серия от занимания по оказване на първа помощ, за реакция при пожари и други бедствия. Кампанията акцентира също върху спорта, здравословния начин на живот и създаването на приятелства. \r\nНадежда КРЪСТЕВА", "date": "2019.06.15", "title": "Велико Търново: За девета поредна година ще бъде открита Лятна полицейска академия за младежите от населените места в общината"}
{"url": "http://www.focus-news.net/news/2019/06/15/2670363/umbalsm-n-i-pirogov-katastrofiralata-zhena-na-bul-vazkresenie-e-pochinala.html", "text": "Катастрофиралата жена на бул. \"Възкресение\" е починала. Това съобщиха за  Агенция „Фокус“  от УМБАЛСМ \"Н. И. Пирогов\".   \"Фокус\" припомня:  23- годишната жена катастрофира на бул. \"Възкресение\" и бул. \"Никола Мушанов\". Сигналът за инцидента беше подаден към 20.30 часа. Пострадалата беше транспортирана към противошокова зала на УМБАЛСМ „Н.И.Пирогов“ в тежко състояние. Говорителят на Центъра за спешна медицинска помощ- София Катя Сунгарска съобщи, че жената е била с тежка кръвозагуба, самоампутирани са били двата й крака, а ръцете й са били счупени. На пострадалата са направени пълни реанимационни действия, била е интубирана. Екип на Спешна помощ е минал покрай мястото на инцидента в момента, в който автомобилът на жената се е забил в стълб. Медиците подават сигнал да се изпрати друга линейка с реанимационен екип, защото инцидентът е много тежък. Катя Сунгарска уточни, че наблизо е имало голяма линейка, която е отишла веднага. На мястото на инцидента започна оглед и до приключването му движението в района ще бъде ограничено.", "date": "2019.06.15", "title": "УМБАЛСМ „Н. И. Пирогов“: Катастрофиралата жена на бул. \"Възкресение\" е починала"}
{"url": "http://www.focus-news.net/news/2019/06/15/2670364/smolyan-izlozhba-pochetni-grazhdani-na-smolyan-shte-bade-otkrita-v-regionalna-biblioteka-nikolay-vranchev-na-17-yuni.html", "text": "Изложба „Почетни граждани на Смолян“ ще бъде открита в Регионална библиотека „Николай Вранчев“ на 17 юни от 14.30 часа. Това съобщиха от  Библиотеката . Изложбата е посветена на Празника на обединения град Смолян 18 юни.", "date": "2019.06.15", "title": "Смолян: Изложба „Почетни граждани на Смолян“ ще бъде открита в Регионална библиотека „Николай Вранчев“ на 17 юни"}
{"url": "http://www.focus-news.net/news/2019/06/15/2670117/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Има моменти, когато културната пропаст между традиционалистите и погрешно наричаните „прогресисти“ е толкова голяма, че вероятно е безполезно дори да се опитваш да убедиш последните в нивото на неуместността на техните методи. За съжаление, в това за замесени деца, така че усилията са необходими, пише консервативният американски ежедневник  Washington Examiner  в материал, представен без редакторска намеса. \r\nТакъв е случаят с, може да се каже, жестокостите, които се извършват върху децата в Калифорния заради щатския Закон за сексуално образование от 2015 година. Най-стряскащи са новините, че няколко училища са спонсорирали „състезания с кондом“, в които 10 и 11 годишни момиченца се надпреварват коя ще бъде най-бърза в слагането на презерватив на анатомично правилен модел на мъжки полов орган. Плюс, според лидера на група от засегнати родители, ученици на 11 години са обучавани да експериментират с орален и анален секс с техните „партньори“. \r\nАко не разбирате защо тези неща са ужасно погрешни - ако не сте отвратени от тях - вие сте безнадеждни. Хиперсексуализацията на учениците в такава възраст е нищо по-малко от малтретиране на деца. Възрастните, които се занимават с такова „обучение“ на деца, не трябва да могат да се крият зад идеята, че това е „образователно“. Те са за затвора. \r\nИзвън училищната обстановка, това същото поведение ще бъде на или над границата на неприлично поведение с малолетен. В други щати с по-традиционни нрави, това всъщност може да предизвика съдебно преследване. И напълно правилно. \r\nНещо повече, както съобщава Christian Post, „Новото ръководство за обществените и частните училища на щатско ниво е първото в страната, което изисква учениците да получават уроци на трансджендър теми, като с тях се започва от детските занимални (преди детската градина – бел. прев.)  и детската градина. Докато родителите могат да избират дали техните деца да ходят на часовете по сексуално здраве, те не могат да извадят децата си от клас, когато се преподават уроци по „флуидността на половете“ и еднополовите бракове“. \r\nАко родителите искат да учат децата си за „половата флуидност“ на толкова ранна възраст, това не е въпрос, в който държавата трябва да се намесва. Някои от нас биха си помислили, че са лоши родители, но това е несъществено. Но ако някой извън дома си позволи да сексуализира децата по подобен начин, това е просто порнография (obscene – гнусно, покварено, скверно... – бел. прев.). Още по-лошото е, че тази „инструкция“ идва със санкцията на държавата и, на практика, се прилага под дулото на пистолета. \r\nАко служителите в училищата искат от 10 годишни момичета, докато момчетата гледат, да слагат кондоми и да разказват на 11 годишните за предполагаемите наслади на оралния секс, светът е полудял. Осъществителите на тази перверзна лудост не трябва да бъдат оставяни да се измъкнат. \r\n***  Дори настоящите депутати във всяка статия от Конституцията – от първата до последната – да отбележат, че целта на Украйна е влизане в НАТО, това не би приближило страната до Алианса и с една крачка и не би подобрило с нищо настоящата ни стратегическа сигурност. Нещо повече – колкото по-силно викаме, че нашият път е към НАТО, толкова по-бързо ще се окажем в пълномащабна война с Русия, пише украинското издание  „Главред“  в материал, представен без редакторска намеса. \r\nЕфемерността, безперспективността и безсмислеността на конституционното творчество на сегашната Върховна Рада бе демонстрирано много бързо от екипа на Зеленски, който още дори не бе успял да заеме кабинетите си и заяви, че въпросът за НАТО е въпрос на всеукраински референдум, който ще бъде предшестван от дълго обществено обсъждане на проблема. С други думи, Блока Петро Порошенко и Народния Фронт с техните сърцераздирателни викове „НАТО!НАТО!“, бяха изпратени на известен адрес, а представителите на президента в парламента вчера директно заявиха, че цялата Конституция ще бъде преработена и в нея е предвиден двукамарен парламент, което означава начало на реална децентрализация на Украйна. \r\nПодходът на Зеленски към въпроса за членството в НАТО със сигурност е правилен. Проблемът обаче е, че въпросът за влизането на Украйна в НАТО вече загуби своята значимост поради ... липсата на самия НАТО. \r\nПо-точно, НАТО все още съществува легално, страните-членки все още продължават да плащат задълженията си - кои повече, кои -малко - но де факто НАТО е престанало да съществува, тъй като няма единна цел. И всяка организация, която няма единна цел, не съществува в действителност. \r\nАлиансът престана да съществува, след като Клинтън и Буш младши инициираха сериозното разширяване на НАТО, в което влязоха прибалтийските страни, Унгария, България, Полша, Румъния, Словакия, Словения и т.н. \r\nИзвестно е, че всяка бюрократична организация, а НАТО е типична бюрократична кантора, се стреми към своето постоянно разширяване. Но всяко уголемяване винаги води до загуба на ефективност, тъй като става все по-трудно да се съгласуват интересите на всички участници. И на някакъв етап това става принципно невъзможно. Тогава настъпва разпад на организацията, която умира под тежестта на неразрешими противоречия. Така умря СССР, така ще умре и ЕС. Това се случи с НАТО. Алиансът е раздиран от противоречия, той не може да артикулира ясно защо съществува. Той загуби своята цел след разпада на СССР и не можа да предложи нищо в замяна. Идеята на Клинтън и Буш младши, че НАТО трябва да разпространи демокрацията по целия свят доведе само до война със Сърбия и нахлуване в Афганистан и Ирак. Немците и французите разбраха, че на тях и американците не им трябва да воюват с целия свят, където няма демокрация и се отказаха от това. Някои дори директно заявиха, че НАТО не е създадено, за да защитава Талин или Рига. \r\nПонастоящем НАТО се превърна в някаква нова свещена Римска империя. Днес тя е същата огромна, разхлабена, безпринципна геополитическа формация, която пропада заради противоречията на нейните членове. \r\nЕто какво се случва всъщност! Франция, Германия и Англия не подкрепиха САЩ по въпроса за Иран и САЩ бяха принудени да наложат санкции срещу тези страни. Тръмп въведе мита срещу ЕС. Италия влезе в китайския проект „Един пояс, един път“ въпреки американските заплахи да не го прави. Европейските страни не се съобразиха с призива на САЩ да се откажат от китайската система G5, която се разработва от компанията Huawei. Германия и Австрия отидоха на конфликт със САЩ заради „Северен поток 2“ и Тръмп в най-скоро време ще въведе санкции срещу тези страни. Нонсенс! Германия, независимо от жестокия натиск на САЩ, не само не увеличи вноските си в НАТО, но и ги намали. Меркел наскоро заяви, че ЕС се сблъсква с две предизвикателства: Русия и... САЩ! ЕС не подкрепи САЩ по въпроса за Северна Корея. Турция, член на НАТО, купува руски зенитно-ракетни системи С-400!!! \r\nСписъкът на противоречията, които сега разкъсват страните-членки на НАТО, може да продължен още много, но днес вече на всички им е ясно, че НАТО е станал фантом, зомби. То няма и не може да има единна цел. Това е организация на книга, работеща в полза на самата бюрокрация на НАТО, която трескаво се опитва да намери и измисли заплаха за Алианса, за да оправдае своето съществуване. \r\nИ най-страшният въпрос, който никой вътре в НАТО не се решава да зададе на глас. „А действително ли НАТО ще воюва, ако някой от членовете бъде нападнат?“ В момента никой не може да даде положителен отговор. \r\nНо две страни вече дадоха отрицателен отговор. Това са САЩ и Полша. Тези две страни първи признаха факта, че НАТО се е разпаднал в сегашния си вид, както и неговата безцелност и започнаха да градят стратегическо военно сътрудничество против Русия между себе си, фактически извън рамките на НАТО. Германия разбра всички и си направи изводите. Вчерашната визита на полския президент в САЩ окончателно закрепи всичко, Част от военния контингент на САЩ ще бъде прехвърлен от Германия в Полша. \r\nКато цяло, с това можем да започнем да обобщаваме резултатите от съществуването на НАТО. Организацията вече не е жива и ще се разпада на регионални военни съюзи. НАТО беше ефективно в този компактен вид, в който можеше да противостои на СССР от 1949 година и да го съкруши. По-нататъшното разширение на НАТО не доведе до увеличаване на сигурността в Европа, а напротив, направи НАТО крехък и неефективен. \r\nВ обобщение, може да се констатира, че дискусията за влизане на Украйна в НАТО в момента не е актуална. Германия, Франция, Италия и др. ще блокират Украйна, тъй като не искат да подкрепят политиката на САЩ спрямо Русия и вече се намират в огромни противоречия със САЩ. \r\nСега дискусията трябва да се води не за влизането на Украйна във фантома НАТО, а за начините за гарантиране на стратегическата сигурност на Украйна в новите геополитически реалности. Ако САЩ ще сформират нов пояс: балтийските държави - Полша - Румъния, тогава може би ще намерим своето място там. \r\nВъпреки че, най-вероятно, въпросът за нашата сигурност ще бъде решаван за нас и без нас, за да не пишем в своята Конституция, която, изглежда, ще бъде преписвана още неведнъж. Защо? У нас играта е такава! Нарича се: „Ела на власт и препиши конституцията за себе си“. \r\n***  Турция ще „предприеме реципрочни стъпки\", ако САЩ й наложат санкции заради закупуването на руските зенитно-ракетни системи С-400. Това предупреди министърът на външните работи Мевлют Чавушоглу, коментирайки последната стъпка на противопоставяне между съюзниците в НАТО, съобщава турският вестник  Hurriyet . \r\n„Ако САЩ предприемат някакви негативни действия спрямо нас, ние също ще преминем към реципрочни мерки. Турция никога няма да се откаже от сделката за закупуване на руски системи за противоракетна отбрана С-400\", категоричен бе Чавушоглу пред репортери в Анкара.„Няма да отстъпим назад. Ще продължим, за да бъдем независима и свободна нация\", допълни първият дипломат на Анкара. \r\nЧавушоглу припомни защо Турция се насочи към С-400, като заяви, че Анкара се е опитала да купи американските системи „Пейтриът“, но не е успяла да постигне споразумение. „Тогава търсехме алтернативни [за отбранителни системи] и получихме най-добрата оферта и най-добрите технологии - от Русия\". \r\nТурските власти подчертаха, че Русия е предложила трансфер на технологии със сделката С-400. „Дори и да постигнем споразумение [със САЩ] относно цената и процеса на доставка, може ли [САЩ] да гарантира, че то ще бъде прието от Конгреса? Не, не може\", добави Чавушоглу. \r\nТвърдейки, че НАТО може да защити само 30% от въздушното пространство на Турция, Чавушоглу коментира: „Това със сигурност е национална кауза\". \r\nНеговите забележки дойдоха, след като президентът Реджеп Тайип Ердоган отново подчерта, че Турция вече е купила руската система С-400 и е готова да поеме доставката през следващия месец. \r\nЕрдоган каза, че ще се срещне с американския президент Доналд Тръмп в кулоарите на срещата на върха на Г-20 в Осака, Япония, насрочена за 28-29 юни, където се очаква двамата лидери да обсъдят спорния въпрос.  \r\nНапрежението между САЩ и Турция се увеличи през последните месеци заради сделката между Москва и Анкара. Вашингтон твърди, че ще тя ще постави под въпрос ролята на Турция в американската програма за изтребители F-35 и може да доведе дори до налагане на санкции.  \r\nМиналата седмица Пентагонът предупреди, че ще прекъсне доставките на изтребители F-35 в Анкара, ако турското правителство продължи с плановете за закупуване на руската система за противоракетна отбрана. \r\nВ писмо до министъра на отбраната Хулуси Акар миналата седмица, американският му колега Патрик Шанахан заяви, че обучението на турски пилоти ще приключи на 31 юли, а на Турция няма да бъде позволено да придобие четирите самолета F-35, договорени по-рано. Шанахан също предупреди, че закупуването на руската система от Анкара може да попречи на бъдещите двустранни отношения. Турция критичен партньор на САЩ по отношение на военни бази и участие в операции, включително във войната в Сирия.  \r\n и база за бойни операции, включително за войната в Сирия. \r\n\"Прекратили сме някои от дейностите по отношение на обучението. Не сме спрели нито една дейност по поддръжката\", каза Шанахан. Но Пентагонът заяви във вторник, че американските военновъздушни сили са прекъснали продължаващото обучение на турски пилоти по F-35 преди крайната дата заради „сигурността\". \r\nВ телефонен разговор в четвъртък Акар подчерта пред Шанахан, че езикът и подходът в писмото не отговарят на духа на НАТО. Двамата министри се договориха да разговарят на срещата на министрите на отбраната на НАТО в Брюксел, която ще се проведе на 26-27 юни.Анкара също така увери, че ще отговори на писмото на Шанахан през следващите дни.", "date": "2019.06.15", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/06/15/2670118/predstoyashti-sabitiya-v-stranata-za-15-yuni-agentsiya-fokus.html", "text": "*** \r\nОт 09.30 часа в амфитеатъра под Пантеона в Морската градина министър Младен Маринов ще присъства на 10-ия юбилеен концерт „С обич за децата, в памет на бащите герои“. \r\n*** \r\nОт 11.00 часа заместник-министърът на регионалното развитие и благоустройството Деница Николова ще присъства на откриването на обновената сграда на СУ „Пейо Кр. Яворов“ в жк. „Владислав Варненчик“. От 12.00 часа тя ще се включи в откриването на модернизираната ул. „Цар Симеон І“.  \r\n*** \r\nОт 06.00 часа на паркинга пред Резиденция Бояна, пред Базата на БФС ще започне състезанието за колоездачи „Обиколката на Витоша“. Стартът на супер маратона за скороходци е в 23.59 часа. Официалните награждавания са в събота и в неделя от 16 ч. в зоната на старт/финала. \r\n*** \r\nОт 09.00 часа ще започне изпитът по история на България от втората кандидатстудентска сесия на Софийския университет за учебната 2019/2020 г.  От 14.00 часа започва изпитът по химия. \r\n*** \r\nОт 09.00 часа Белоградчишки епископ Поликарп ще отслужи Заупокойна света Литургия в храма на Софийските централни гробища. \r\n*** \r\nОт 09.00 часа в Големия салон на БАН ще започне симпозиум на тема „Деменции– state of art. Диагностика, лечение, грижи”. \r\n*** \r\nОт 09.45 часа в многофункционален спортен комплекс \"Спортна София 2000“ в \"Зона Б-5\" кметът на район \"Възраждане\" Савина Савова ще открие Втория детски футболен турнир за  Купа „Възраждане“ за деца родени през 2009 г. \r\n*** \r\nОт 10.00 часа във ВТУ „Тодор Каблешков“ председателят на Държавната агенция “Безопасност на движението по пътищата“ Малина Крумова ще участва в откриването на второто издание на „Мото училище за безопасност“. \r\n*** \r\nОт 10.00 часа в столичния парк „Борисова градия“ – сцена „Лятна естрада“ ще се проведе третото издание на фестивала на азиатската култура „Магията на Изтока“. \r\n*** \r\nОт 10.00 часа с вход свободен и многобройни атракции в Националния военноисторически музей (НВИМ) ще се проведе Ден на бащата, посветен на специалната връзка между таткото и детето. \r\n*** \r\nОт 10.00 часа в Sofia Event Center ще се проведе десетото издание на форума Ratio, където международни лектори ще ни отведат дълбоко в човешкия ум. \r\n*** \r\nОт 10.30 часа ще започне съборът „Единение за България чрез спорт, традиции и общности“. \r\n*** \r\nОт 11.00 часа на ул. „Елин Пелин“ №1 ще започне второто Литературно пътешествие със Зорница Христова. \r\n*** \r\nОт 11.00 часа пл. „Славейков“ № 1 Българска асоциация „Осиновени и осиновители“ ще се състои „Ден на отворените врати“. \r\n*** \r\nОт 17.00 часа двете национални програми на Българското национално радио „Хоризонт“ и „Христо Ботев“ ще представят кампанията на БНР „Избери живота“ на Радио парк фест 2019. \r\n*** \r\nОт 17.30 часа в зала \"клуб 1\" на НДК ще се състои юбилейна конференция и коктейл „20 години кохлеарна имплантация в България – надежда, превърната в реалност”. \r\n*** \r\nВ Хотел „Орбита“ в Благоевград ЮЗУ „Неофит Рилски“ провежда Международна научна конференция. \r\n*** \r\nОт 10.00 часа ще се състои началото на летен сезон 2019 в Боровец. \r\n*** \r\nОт 18.00 часа в Залата на Дружество на художниците – Бургас ще бъде открита изложба на младите художници от Националното училище за музикално и сценично изкуство „проф. Панчо Владигеров“. \r\n*** \r\nОт 20.00 часа в Летния театър ще се проведе инициативата „Пощенска кутия за приказки“. \r\n*** \r\nОт 09.30 часа на Амфитеатъра под Пантеона в Морската градина ще се проведе 10-то юбилейно издание на кампанията „С обич за децата, в памет на бащите герои“. Инициативата е в подкрепа на децата и семействата на загинали и пострадали при изпълнение на служебния си дълг полицаи и пожарникари от Областните структури на МВР. \r\n*** \r\nОт 09.30 часа в зала „Европа“ на Фестивален и конгресен център ще започне дискусионният форум „Агресия, хуманност, кино” , който е част от програмата на 18-ия Международен фестивал на червенокръстките и здравни филми. \r\n*** \r\nОт 09.30 часа с вход свободен и много атракции ще се проведе Денят на бащата в Парк-музей на бойната дружба – 1444 г. „Владислав Варненчик“.  \r\n*** \r\nОт 09.30 часа до 12.30 часа ще се състои Дискусионен форум „Агресия, хуманност, кино”, част от Международния фестивал на червенокръстките и здравни филми. В дискусията ще участват Татяна Дончева и проф. Иво Христов. \r\n*** \r\nОт 10.00 часа до 18.00 часа с вход свободен и много атракции ще се проведе Денят на бащата във Военноморския музей. \r\n*** \r\nОт 10.30 часа пред Драматичен театър „Стоян Бъчваров“  ще започне тържествен марш на ловци от Сдружение „Ловно-рибарско дружество“ – Варна. \r\n*** \r\nОт 10.30 часа в Дома за медико-социални грижи за деца – Варна (ДМСГД – Варна) ще се проведе 19-ата традиционна среща на осиновените деца и техните осиновители под наслов „Аз и моето семейство“. \r\n*** \r\nОт 11.00 часа в кв. „Аспарухово“ започва традиционният събор „Аспарухово пее и танцува“. \r\n*** \r\nОт 11.30 часа ловци от Сдружение „Ловно-рибарско дружество“ – Варна ще поднесат венци пред паметниците на Васил Левски и Христо Ботев в Морската градина. \r\n*** \r\nОт 22.00 часа на втория етаж на Голямата тераса в Морското казино ще се състои благотворителен коктейл с музика на живо „Виждам те чрез музика“. Сумата от коктейла ще бъде дарена за закупуване на инструменти за незрящите деца. \r\n*** \r\nОт 10.00 часа в  ДКС „Васил Левски“  ще се проведе Национален турнир по спортни танци „Болярска купа“. \r\n*** \r\nОт 10.30 часа в парк „Акация“ ще се проведе отворена тренировка по спортно ориентиране.  \r\n*** \r\nОт 18.00 часа на Сцена „Арт Лято“ в парк „Боруна“  Проект „Арт Лято 2019“ представя: Make it dance!. \r\n*** \r\nОт 12.30 часа в спортна зала \"Фестивална\" кметът на Община Видин Огнян Ценков ще открие международния турнир по баскетбол за юноши за купата на \"Дунав мост Видин-Калафат\" АД, който се организира във връзка с 6-годишнината от откриването на моста. \r\n*** \r\nОт 10.30 часа в Куклена зала на ДКТ ще бъде представен спектакълът „Палечка“ по Ханс Кристиан Андерсен. \r\n*** \r\nОт 19.00 часа в Градска концертна зала ще се състои концерта на Симфониета-Враца „Клавирни виртуаози“. \r\n*** \r\nОт 11.00 часа в Исторически музей започва инициативата „Семейна събота в музея“. \r\n*** \r\nОт 15.00 часа в ХГ „Недялко Каранешев“ ще бъде открита Фотоизложба, посветена на 125 години от създаването  на Хор „Славянско единство”. \r\n*** \r\nОт 18.00 часа в НЧ „Братя Грънчарови - 2002“ /летен театър/ започва Х-ти Национален фестивал на фолклорните танцови клубове и групи „Фолклорна броеница”. \r\n*** \r\nОт 18.30 часа в НЧ „Напредък - 1869“ ще бъдат отбелязани 125 години Хор „Славянско единство” - Юбилеен  концерт с участието на хор „Железни струни” – Разград с диригент Красен Иванов, Рафаел Пашамов и балет „Калина”. \r\n*** \r\nОт 10.00 часа на площад „Свобода“ ще се проведе Детски панаир.  \r\n*** \r\nОт 11.00 часа в Градски парк „Свети Георги“, Скейт парк, ще се състои Бъди Доброволец – Промени Света. \r\n*** \r\nОт 18.00 часа във Фоайе на Арт център „Палитра“ ще се проведе Годишен концерт на Музикална студио при Арт център „Палитра“ \r\n*** \r\nОт 10.00 часа в двора на ПГ „Братя Евлогий и Христо Георгиеви” ще се проведе Конкурс за изработване на лагерна количка и състезание с изработените колички. \r\n*** \r\nОт 19.30 часа на сцената пред читалище „Братство” Общината организира концерт на Явор Велчев-Яви. \r\n*** \r\nОт 19.00 часа в местността Гарваница край село Горско Сливово ще започне петото издание на фестивала „Под звездите на деветашкото плато“. \r\n*** \r\nОт 18.00 часа от паркинга пред Община Момчилград ще стартира традиционен колопоход с маршрут от Момчилград до Татул. От 20.30 часа край село Татул ще започне 13-ото издание на рок фестивала „Нощта на Орфей“. \r\n*** \r\nОт 10.00 часа на площад “Жеравица”, Градска градина, ще се проведе Алея на изкуствата и занаятите. \r\n*** \r\nОт 17.00 часа в НЧ “Просвета 1888” ще се проведе Концерт-спектакъл “Образи на другостта”. \r\n*** \r\nОт 11.00 часа в НУ „Патриарх Евтимий“, Сдружение Менса България ще проведе тест за интелигентност. \r\n*** \r\nОт 10.30 часа в парк „Лаута“ ще се състои официалното откриване на двудневния фестивал „Пловдив – Древен и вечен“. \r\n*** \r\nОт 16.00 часа в Културния център на Радио Пловдив ще бъде представен сборникът „Гласовете на българския диаболизъм“. \r\n*** \r\nОт 18.00 часа до остров Адата ще започне Градско парти на открито. Събитието е част от програмата на „Пловдив – Европейска столица на културата“. \r\n*** \r\nОт 16.30 часа в ректората на НУ „Патриарх Евтимий“, Сдружение Менса България ще проведе тест за интелигентност. \r\n*** \r\nОт 10.00 часа в Заседателна зала Ректорат към Стопанска академия „Д. А. Ценов“ ще започне панорама на образованието. \r\n*** \r\nОт 10.00 часа на Амфитеатъра пред Родопски драматичен театър „Николай Хайтов“ ще бъде открит Шестия национален фолклорен фестивал за хора с увреждания. \r\n*** \r\nОт 10.00 часа ще се състои Национален събор на българския фолклор и българските традиционни ястия в с. Пряпорец. \r\n*** \r\nОт 10.00 часа къща музей в „Гео Милев“  ще се проведе Творчески занимания за деца. \r\n*** \r\nОт 10.00 часа в парк „Пети октомври“ ще се проведе Детско юношески  фестивал „С настроение под липите“. \r\n*** \r\nОт 11.30 часа в РБ „Захарий Княжески“  ще се проведе Концерт на вокална студия „Кара“. \r\n*** \r\nОт 14.30 часа в Конферентна зала 1 на хотел „Верея“ ще се проведе пресконференция по повод провеждането на XXVІІІ Конвент на Ордена на рицарите тамплиери на Йерусалим, Велик Приорат България. Тържественият ритуал с инвеститурата (прием) на нови Рицари и Дами във Велик Приорат България ще започне в 16.30 часа в зала „Тера Зали“, Промишлена зона Изток, Стара Загора зад Спортната зала ДЗУ. \r\n*** \r\nОт 17.00 часа на стадион „Берое“ ще се проведе Деветнадесетото издание на Международния лекоатлетически турнир „Самарско знаме”. \r\n*** \r\nОт 14.00 часа Община Тополовград организира Традиционен народен събор „Света Троица”. \r\n*** \r\nОт 18.00 часа в парк „Студентски“ ще се състои втората вечер от третото издание на фестивала „Шумен Рок“.", "date": "2019.06.15", "title": "Предстоящи събития в страната за 15 юни (Агенция „Фокус“)"}
{"url": "http://www.focus-news.net/news/2019/06/15/2670356/the-hill-pet-neshta-koito-tryabva-da-znaem-za-atakite-sreshtu-tankeri-v-omanskiya-zaliv.html", "text": "Пет неща, които трябва да знаем за атаките срещу танкери в Оманския залив, пише американският вестник  The Hill .  \r\nРазлични истории се появяват за нападение над два петролни танкера, след като администрацията на Тръмп обвини Иран за инцидента. Централното командване на САЩ публикува видеозапис, в който се казва, че иранците премахват магнитна мина от един от танкерите като доказателство в подкрепа на твърденията на САЩ срещу Иран. Експертите продължават да разискват дали видеото наистина доказва претенцията на САЩ. А собственикът на японския танкер в американския видеозапис оспори ключов аспект на американския разказ. \r\nЕто пет неща, които трябва да знаете за атаката Какво се случи в Оманския залив \r\nДокато повечето американци все още спяха рано в четвъртък сутринта, се появиха съобщения за нападения на два петролни танкера в Оманския залив. \r\nСпоред хронология, подадена от Централното командване на САЩ, американският флот е получил две обаждания за бедствие, едно в 6:12 часа местно време от норвежкия танкер „Фронт Алтаир“ и друго в 7 часа сутринта местно време от японския танкер  „Кокука“. \r\nСнимки и видеоклипове от „Алтаир“ се появиха бързо и се разпространяваха онлайн. \r\nУправляващият ракетният разрушител „Бейнбридж“ беше в района и отговори, като пристигна в 11:05 ч. местно време и взе целия екипаж от 21 души от японския танкер, съобщи Централното командване. \r\nИнцидентът стана на фона на засиленото напрежение между Съединените щати и Иран, след като американските военни изпратиха повече сили в региона в отговор на неуточнени заплахи от Иран. \r\nТой също така стана седмици след подобни атаки срещу четири петролни танкера край бреговете на Обединените арабски емирства. Американски официални лица вече казаха, че тези атаки са причинени от ирански мини – магнитни военни мини. Съединените щати обвиняват Иран \r\nЧасове след атаката в четвъртък държавният секретар Майк Помпео публично обвини Иран, като каза, че \"оценката на правителството на САЩ е, че Ислямска република Иран е отговорна\". \r\nПомпеo тогава не представи никакви доказателства в подкрепа на твърдението си, а иранският външен министър Джавад Зариф отрече участието на Иран, като заяви, че САЩ „хвърли“ обвинението, без „фактически или косвени доказателства“. \r\nНо късно в четвъртък вечерта, Централното командване публикува видео и снимки, за които каза, че подкрепят твърдението. \r\nДвете снимки показват японския танкер от различни ъгли с дупка в корпуса, както и предмет, който стърчи от корпуса. Дупката е обозначена с \"повреда\", докато обектът е обозначен като \"вероятно мина\". \r\nВидеото междувременно показва малък кораб, която се приближава към японския кораб, а след това екипажът на лодката, която премахва предмета от страната на танкера. Централното командване описва плавателния съд на видеото като патрулен кораб от клас „Гасти“ на Ислямска революционна гвардия, който „премахва неексплодиралата мина”. \r\nВ интервю за \"Fox and Friends\" в петък сутринта Тръмп цитира видеото като обвинява Иран, предполагайки, че Иран се опитва да прикрие участието си. \r\n„Иран го направи и вие знаете, че те са го направили, защото сте видели лодката“ каза Тръмп. „Предполагам, че една от мините не е експлодира и вероятно би насочила следите към Иран и вие видяхте лодката през нощта, опитвайки се да вземе мината и успешно извади мината от лодката и това беше показано и това беше тяхната лодка, това бяха те и те не искаха доказателствата да останат.“ Външни анализатори и съюзниците имат съмнения \r\nВидеото на Централното командване не направи много, за да потуши дебата за случилото се. \r\n„Доказателствата, представени от САЩ досега, не са нито ясни, нито убедителни. Това, което е необходимо, е безпристрастно международно разследване, ”заяви в имейл директорът за Иран в Международната кризисна група Али Ваез. \r\nАнализ, изготвен от Центъра за стратегически и международни изследвания Джон Алтерман, отбелязва, че Помпео не е характеризирал нивото на доверие в оценката си, което е стандарт за разузнаването, въпреки че е бивш директор на ЦРУ. \r\n„Предполагам, че има и други доказателства, които не са били оповестени публично и са били споделени със съюзниците“, пише Алтерман. „И не знам за каквито и да било противоречиви доказателства срещу оценката, която секретарят Помпео изложи вчера, но съм учуден колко много скептицизъм чувам от бивши висши държавни служители от САЩ и от чужбина. \r\n„Белингкет“, самостоятелна разследваща група, заяви, че малката лодка, показана във видеото на Централното командване, съответства на тип плавателен съд, за който се знае, че се използва от Иранската революционна гвардия. \r\nНо те заявяват, че не може да провери дали обектът е бил мина, нито пък кой го е поставил там. \r\n„Трябва да се подчертае, че нямаме представа каква е мотивацията да се премахне обектът, нещо, което в момента може да се спекулира само с наличните доказателства”, добавиха от  „Белингкет“ в социалната мрежа „Туитър“ \r\nМного американски съюзници също не се присъединиха към приписването на нападението на Иран. Германия, по-специално, заяви, че видеото на Централното командване не е достатъчно, за да докаже вината на Иран. \r\n„Видеото не е достатъчно. Можем да разберем това, което се показва, разбира се, но за да направим окончателна оценка, това не е достатъчно за мен ”, заяви германският външен министър Хайко Маас пред репортери в Осло. \r\nВъпреки това Обединеното кралство подкрепи САЩ в петък. \r\n„Почти сигурно е, че клон на иранската армия - Ислямската революционна гвардия, нападна двата танкера на 13 юни. Никой друг държавен или недържавен участник не би могъл да е отговорен за това“, заяви в изявление външното министерство на Великобритания. Японският собственик на танкерa противоречи на САЩ \r\nЗа да добави още към объркването, операторът на японския танкер противоречи на ключова част от американския разказ в петък. \r\nГоворейки на пресконференция в Токио, президентът на \"Кокука Сангйо Ко\" Ютака Катада каза, че на борда на кораба са съобщили за \"летящи обекти\" точно преди атаката. \r\nТой каза, че вярва, че тези обекти може да са били снаряди. \r\n„Не мисля, че е имало бомба със закъснител или предмет, прикрепен към кораба“,  каза той. \r\nС други думи, той не смята, че щетата на танкера е причинена от мина. \r\nЦентралното командване не заявява изрично, че щетите върху японския кораб са причинени от мина, но това беше основното предложение.  А в случаите на майските атаки с танкери, американски чиновници изрично заявиха, че са използвани ирански мини. Критиците предупреждават, че рискът от война нараства \r\nНезависимо от това дали Иран действително е извършил нападението, рискът от война между САЩ и Иран ескалира след инцидента, предупреждават някои експерти и конгресмени. \r\nСенаторът Бърни Сандърс, предупреди в петък, че войната с Иран ще бъде „неизбежна катастрофа“. \r\n\"Атаките на петролни танкери в Оманския залив са неприемливи и трябва да бъдат щателно разследвани\", каза Сандърс в изявление. \"Но този инцидент не трябва да се използва като претекст за война с Иран, война, която би била неминуема катастрофа за Съединените щати, Иран, региона и света.\" \r\nВаез заяви, че инцидентът в четвъртък не изглежда да е „casus belli“ - латинска фраза означава акт, който провокира война. Но, добави той, ситуацията става по-опасна с всеки инцидент. \r\n\"Реалността е, че чрез своята враждебна политика към Иран администрацията на Тръмп създаде среда, узряла за неволен конфликт\", каза той. \"Но всеки цикъл на ескалация води двете страни до ръба на катастрофална конфронтация, която лесно може да предизвика регионална война.\" \r\nВ изявлението си от четвъртък Централното командване заяви, че не търси война, но подчерта, че САЩ ще се защитават. \r\n\"Съединените щати не търсят нов конфликт в Близкия изток\", каза говорителят на Централното командване капитан Бил Урбал. \"Но ние ще защитаваме нашите интереси.\"  Юлиян Марков", "date": "2019.06.15", "title": "Тhe Hill: Пет неща, които трябва да знаем за атаките срещу танкери в Оманския залив"}
{"url": "http://www.focus-news.net/news/2019/06/15/2670119/bfm-tv-frantsiya-alen-delon-e-hospitaliziran-v-nyoy.html", "text": "Ален Делон е приет в Американската болница в Ньой сюр Сен, Париж. 83-годишният велик актьор страда от продължителен главобол и е приет в лечебното заведение в петък сутринта, съобщава френският телевизионен канал  BFM TV . \r\nТой е в болницата за няколко часа, за да направи някакъв анализ. Според неговия помощник, говорил с BFMTV, „всичко е наред“. „Ален Делон страда от сърдечна аритмия, която причинява световъртеж и главоболие“. \r\nПревод и редакция:", "date": "2019.06.15", "title": "BFM TV (Франция): Ален Делон е хоспитализиран в Ньой"}
{"url": "http://www.focus-news.net/news/2019/06/15/2670120/reuters-emanyuel-makron-zastana-na-stranata-na-kipar-v-spora-s-turtsiya.html", "text": "Президентът на Франция Еманюел Макрон призова Турция да спре „незаконните дейности“ в изключителната икономическа зона (ИИЗ) на Кипър и увери, че Европейският съюз няма да се откаже от тази си позиция, предава  Reuters . \r\nЧленовете на Европейския съюз оказват натиск върху Турция да оттегли плановете си за офшорно сондиране за природен газ в район, заявен от кипърските власти като част от тяхната изключителна икономическа зона около острова. \r\n„Искам да потвърдя солидарността си с Кипър и моята подкрепа и уважение към нейния суверенитет. Турция трябва да спре незаконните си дейности в изключителната икономическа зона на Кипър“, каза Макрон след срещата на върха на южноевропейските държави Европейския съюз в Малта. \r\n„Европейският съюз няма да покаже слабост по този въпрос“, увери той. \r\nОтделно, френският президент заяви, че реформите в еврозоната ще продължат, след като финансовите министри на блока предприеха стъпки към по-тясна интеграция, без да постигнат съгласие по горещо оспорвани въпроси, като общия бюджет на зоната. \r\n„Тази първа стъпка не е достатъчна и трябва да отидем много по-далеч“, призова френският лидер. \r\n„Нуждаем се от стабилна функция за еврозоната, европейска гаранция за депозитите“. \r\nФинансовите министри ще провеждат още дискусии относно източниците на финансиране и общия бюджет. \r\nПревод и редакция:", "date": "2019.06.15", "title": "Reuters: Еманюел Макрон застана на страната на Кипър в спора с Турция"}
{"url": "http://www.focus-news.net/news/2019/06/15/2670121/dobar-406-e-srednata-otsenka-na-darzhavniya-zrelosten-izpit-po-bel-obzor.html", "text": "Добър 4,06 е средната оценка на Държавния зрелостен изпит по БЕЛ, а на втория задължителен изпит- много добър 4,67. За сравнение средният резултат през 2018 г. е 4,24, а през 2017 г. 4,13. Тази година е най-слабият среден резултат, откакто се провеждат матури, т.е. от 2008 г. Държавният зрелостен изпит по БЕЛ се проведе на 21 май, явиха се 49 341 зрелостници. На 23 май 39 338 зрелостници се явиха на втория задължителен държавен изпит. 432-ма зрелостници участваха в матурите по желание. Най-висок брой точки има по предметите, по които зрелостниците са най-малко. Това са немски език, френски език, испански език, химия и опазване на околната среда. Най-ниски са резултатите на най-желаните предмети, като география и икономика, биология и здравно образование, философски цикъл. Изключение прави предметът история и цивилизация, защото там има сравнително нисък брой точки на фона на по-малкото зрелостници, които са заявили своя избор. По английски език има сравнително високи резултати, на фона на масовия избор – над 14 хил. зрелостници, които го бяха заявили.  \r\nАнализът на МОН показва, че на Държавния зрелостен изпит тази година двойки имат 4302 от 49 341 явили се дванадесетокласници, което е повече в сравнение с предходните три години. В сравнение миналата година слаби оценки на матура по български език и литература имат 3025 зрелостници, а през 2017 г. двойките са 3887, а през 2016 г. - 4189. През 2015 г. двойките са 3400.  \r\nОтличните оценки тази година силно намаляват - шестици на изпита имат 5062 зрелостници, докато през 2018 г. те са били 6474, а през 2017 г. - 6155. Голям спад има и в отличните оценки на втория Държавен зрелостен изпит за тази година- от 13380 за 2018 година на 6677 през 2019. Скалата на оценяване не се е променила през годините. Броят на зрелостниците, които са изкарали максимален резултат на държавните зрелостни изпити през май, се е увеличил спрямо миналата година. По 100 точки са получили 226 ученици, а през 2018 г. са били 215. Две пълни шестици имат 17 зрелостници, а отлични оценки и на двете матури - 3065 при 5178 за 2018 г. Почти наполовина са намалели абитуриентите, които са изкарали по две слаби оценки – от 1778 през миналата година на 973. Увеличил се е броят на зрелостниците с 0 точки на изпитите от 4-ма през 2018 на 29 през 2019 година.  \r\nНай-добри резултати на матурата по български език и литература имат учениците в София, Варна, Пловдив, Смолян и Видин, а най-лоши - в Ямбол, Силистра и Кърджали. Всяка година високи резултати имат едни и същи гимназии в страната, които са концентрирани предимно в столицата. Трите училища с най-висок успех по БЕЛ са 91 Немска езикова гимназия, 73 СУ и 164 Испанска гимназия. За първи път училището \"Христо Ботев\" в село Чепинци се класира на трето място по най-добри резултати по предмет по избор на матурите. Средното училище в Смолянска област има 5.66 среден успех на втората матура, която е по желание. Това го нарежда на трето място след Софийската математическа гимназия и Първата частна математическа гимназия, които са с успех 5.76 и 5.67. МОН отбеляза, че доброто представяне там се дължи на усилията на учителката по биология Даниела Куцева. По думите на заместник-министър Таня Михайлова преподавателката е с 23-годишен опит и е направила две пробни матури през годината за учениците си. Тя успява да ги мотивира да учат биология, като постоянно дава и консултации. В резултат голяма част от зрелостниците ще кандидатстват медицина или друга специалност, която изисква приемен изпит по биология. \r\nОт МОН подчертаха, че броят на зрелостниците, които се затрудняват при четене, разбиране, резюмиране и създаване на текст на изпита по български език и литература се увеличава. Близо 22% от тях имат нула точки на задача, в която трябва да резюмират текст, а още толкова имат една точка. Едва 6% от явилите се по БЕЛ 49 341 ученици са получили максимален брой точки на задачата за резюмиране на текст. Близо 22% не са се справили с нея. Продължава тенденцията да се увеличават зрелостниците, които работят по последния 41 въпрос на матурата по български език и литература. Тази година се падна тема по разказа „Косачи“ на Елин Пелин. Произведението е изучавано два пъти – в шести и в единадесети клас. Почти половината зрелостници са писали по творбата есе, а малко повече от 30% - съчинение. Шест на сто са преписали зададения в условието откъс. Данните показват, че освен с резюмето и със създаването на текст, учениците са имали проблеми и с въпросите, проверяващи пунктуационната норма. Те обаче добре познават правописа в думи с променливо „я“, с „о или у“ и „и или й“. Справили са се и при разпознаване на мотивите и образите в художествен текст, термините в текст и с определянето на текст към дадена сфера на общуване. Зрелостниците не са се справили добре при разпознаването чии герои са Пиер Спиридонов (\"Тютюн\" на Димитър Димов) и Куцар (\"Албена\" на Йордан Йовков). Също така те не са успели да разпознаят, че хронометър е чужда дума. \r\nИрина ИВАНОВА", "date": "2019.06.15", "title": "Добър 4,06 е средната оценка на Държавния зрелостен изпит по БЕЛ (ОБЗОР)"}
{"url": "http://www.focus-news.net/news/2019/06/15/2670122/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Филип Хамънд отхвърли Борис Джонсън като кандидат за нов премиер на Великобритания и заплаши да подаде оставка от позицията си на финансов министър ако евроскептикът стане министър-председател, пише  The Daily Express . \r\nХамънд каза, че няма да служи под премиер, който е готов да напусне ЕС без сделка, както е предложено от г-н Джонсън и други претенденти да станат следващия лидер на Консервативната партия. Хамънд, който говори пред репортерите в кулоарите на среща на финансовите министри на ЕС в петък в Люксембург, също предупреди всеки, който успее да наследи Тереза Май, да не задържа британските задължения към блока. Той каза: „Не мисля, че става въпрос за личности, а за политики. \r\nПреди да мога да служа в някое правителство, бих искал да погледна политиката, която премиерът определя. Не бих могъл да служа в правителство, което иска да напусне Европейския съюз без сделка“. \r\nГ-н Джонсън каза, че Великобритания трябва да бъде готова да напусне ЕС без споразумение на 31 октомври и че спирането на близо 39 млрд. паунда (50 млрд. евро), които Тереза миналата година се съгласи да плати на ЕС, може да помогне на Великобритания да постигне по-добра сделка. \r\nХамънд заяви: „Винаги сме казвали, че Великобритания е страна, която изпълнява задълженията си. \r\nПоне част от договорената сума за плащане е част от задълженията ни по съществуващия дългосрочен бюджет на ЕС. \r\nТака че не бих препоръчал на някой от моите колеги да заплашва да задържи плащанията, които са част от съществуващо задължение на Обединеното кралство“. \r\n***  Кандидатът за лидерския пост в Консервативната партия Борис Джонсън, който спечели първото гласуване в надпреварата, е под силен натиск да се включи в телевизионен дебат с опонентите си, отбелязва британският национален ежедневник  The Times . \r\nПобедата в първия кръг от гласуването отвори пътя на Джонсън към Даунинг стрийт 10. Бившият външен министър, подкрепящ излизането на страната от структурите на Общността, получи 114 от 313 гласа, подадени в тайно гласуване от депутатите на Консервативната партия в Камарата на общините. Втори с 43 гласа остана Джереми Хънт. След вота кръгът на кандидатите се стесни от 10 на седем. \r\nОт всички претенденти единствено Джонсън не е дал съгласието си за участието в телевизионния дебат, което го направи уязвим на атаки от критиците му. Това даде повод на Майкъл Гоув, Доминик Рааб, Мат Ханкок, Саджид Джавид и Рори Стюарт да направят съвместно изявление, с което призовават бившия първи дипломат на Лондон да се включи в дебатите. \r\n***  В изявление за столичния вестник  The London Evening Standard  бившият здравен министър на Великобритания Мат Хенкок обяви оттеглянето си от надпреварата за лидерския пост в Консервативната партия. Така претендентите за наследник на Тереза Мей намаляха до шест.  \r\n„Реших да се оттегля от надпреварата  и да изясня кой е най-добрият начин за постигане на ценностите, от които се интересувам дълбоко\", обясни Хенкок в първото си интервю след първото гласуване за ръководния пост в партията на торите. \r\nХенкок ще проведе разговори с останалите шестима кандидати в надпревата, включително и с Борис Джонсън, преди да реши кого да подкрепи, подчертават от редакцията. \r\nТой отвори вратата към одобряването на водещ, като г-н Джонсън, Джеръми Хънт или Майкъл Гоув, като каза, че неговият основен призив за „свежо лице“ за бъдещето е бил изгубен в шум за незабавното разрешаване на Brexit. \r\n„Опитвах се да заложа аргумента, че трябва да се съсредоточим върху кандидат, който има визия за бъдещето, но е ясно, че партията търси такъв за уникалните обстоятелства, пред които сме изправени сега\", коментира Хенкок. \r\nСъс своята 40-годишна възраст, бившият министър на здравеопазването бе най-младият кандидат, останал в битката за „трона“ на Тереза Май в Консервативната партия.", "date": "2019.06.15", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2019/06/15/2670123/v-sofiya-shte-ima-posolstvo-na-obedinenite-arabski-emirstva-obzor.html", "text": "Министърът на външните работи и международното сътрудничество на Обединените арабски емирства шейх Абдула бин Зайед бин Султан ал-Нахаян е на посещение в България. По време на визитата си у нас шейх Абдула ще открие посолство на емирствата в София. От началото на 2018 година функционират дипломатически представителства на ниво посолства в столиците на двете страни. Българското посолство в Абу Даби беше открито през април 2018 г. от Екатерина Захариева. В ОАЕ живее и най-голямата българска общност в Персийския залив, която наброява 3000 души. \r\nАкцент в срещата между министър Захариева и шейх Абдула е бил търговският обмен между двете държави. Според Захариева обменът е нищожен в сравнение със възможностите на пазарите ни. Тя обърна внимание, че само в рамките на последните няколко месеца има над 12 посещения на министри от двете страни. Само за шест месеца, от октомври 2018 до март 2019, са проведени редица посещения, като най-значимото събитие беше официално посещение на министър-председателя Борисов в ОАЕ, което е и първата двустранна визита на най-високо правителствено ниво. Екатерина Захариева изтъкна, че българската общност в ОАЕ, дава добра основа за топли връзки с емирствата. На срещата е обсъдено сътрудничество в различни сфери, като външният министър изрази надежда взаимодействието във високите технологии да бъде по-близко. След разговорите ще се установяват редовни контакти между дипломатите на ОАЕ и България. Правителството е поело ангажимент за по- бързо придвижване на процедурата по даване на разрешение емирска авиокомпания да оперира на нашия пазар. Предстои да се подпишат споразумения в сферите на икономиката, образованието и земеделието, за които съгласуването е започнало. \r\n„Отношенията между ОАЕ и България са отношения на доверие и желание за развитието им“, заяви след срещата шейх Абдула. Той изтъкна, че двете страни ще положат усилия отношенията им да се развият и да открият нови перспективи. Според него трябва да се работи по сътрудничеството в икономиката, туризма и инвестициите, което не е на добро ниво. При разговорите е постигнато решението да има отворен канал за връзка между престолонаследника на ОАЕ и премиера Бойко Борисов, който да бъде практически, с основна цел - развитие на взаимоотношенията и търсене на шансове и възможности за взаимодействие.  \r\nШейх Абдула се срещна и с министър- председателя Бойко Борисов. Премиерът заяви, че след като отношенията между България и ОАЕ са активизирани, е важно динамиката и ползотворното сътрудничество да се запазят. Борисов определи като добра стъпка работата на посолство на ОАЕ в София, което създава допълнителни условия за улесняване на двустранния диалог и търговско-икономическото сътрудничество. Според премиера ще бъде от взаимен интерес, ако се предприемат повече стъпки в сферата на икономическото сътрудничество, увеличаването на стокообмена, взаимодействието в области като информационните технологии, селско стопанство, туризъм, транспорт, сигурност и енергетика.  \r\nБиляна ИВАНОВА", "date": "2019.06.15", "title": "В София ще има посолство на Обединените арабски емирства (ОБЗОР)"}
{"url": "http://www.focus-news.net/news/2019/06/15/2670126/tass-london-e-pochti-uveren-vav-vinata-na-iran-za-atakata-sreshtu-tankerite-v-omanskiya-zaliv.html", "text": "Властите на Великобритания практически не се съмняват, че Иран носи отговорност за нападението над нефтените танкери в Оманския залив. Това се казва в заявление на министъра на външните работи на Великобритания Джереми Хънт, публикувано в петък в сайта на британското правителство, предава  ТАСС . \r\n„Осъждам атаките срещу кораби в Оманския залив. Нашата собствена оценка показва, че отговорността за нападенията почти със сигурност се носи от Иран“, се казва в съобщението. „На 13 юни танкерите почти със сигурност са атакувани от подразделение на Корпуса на стражите на ислямската революционна“, добави Хънт. \r\n„Призоваваме Иран незабавно да спре всички дестабилизиращи действия“, завършва министърът. \r\nПо-рано Хънт каза, че има доверие в оценката на Държавния департамент на САЩ, според която иранските власти са отговорни за нападенията. \r\nПревод и редакция:", "date": "2019.06.15", "title": "ТАСС: Лондон е почти уверен във вината на Иран за атаката срещу танкерите в Оманския залив"}
{"url": "http://www.focus-news.net/news/2019/06/15/2670125/prokuraturata-i-gdbop-razkriha-shema-za-prestapleniya-protiv-intelektualnata-sobstvenost-obzor.html", "text": "След като на 13 юни служители на \"Жандармерия\" и ГДБОП проведоха специализирана полицейска операция срещу кабелното пиратство в офиси на кабелни оператори в Благоевград, Сандански, Гоце Делчев, Дупница и Кюстендил, в петък от прокуратурата дадоха брифинг по темата. Говорителят на главния прокурор Румяна Арнаудоваобясни, че 2,4 млн. са потребителите на телевизионни програми, от тях 700 хил. са в т.нар. сив сектор, за които държавата официално не знае. По думите й над 10,5 млн. лева са нанесените щети от кабелни оператори в Югозападна България. „Заявяваме отговорно, че това, което установяваме и разследваме е схема чрез извършване на престъпления против интелектуалната собственост реално паралелно с тях и благодарение на тях се осъществяват и данъчни престъпления“, обяви Румяна Арнаудова. Арнаудова допълни, че петте кабелни оператори са били периодично проверявани и предупреждавани. От думите й стана ясно, че има задържан IT специалист в Дупница, който по време на извършване на проверките от НАП си е позволил да им пречи, като изключва и прекъсва връзката с касовия апарат. В Бургаската телевизия и в Сандански са иззети сървъри, които поддържат собствено тяхно приложение за интернет телевизия. Информацията съобщи началникът на отдел „Компютърни престъпления“ в ГДБОП комисар Явор Колев. Той коментира, че са установени 60 програми без уредени авторски права. Колев отчете, че повод за извършване на проверката на петте кабелни оператори са сигналите и потвърждаването им. „Никой няма за цел да унищожава какъвто и да било бизнес, както се твърдеше в медии. Целта е този бизнес да не нарушава правата на другите и да бъде легален“, посочи Колев.  \r\nКолев добави, че всички други кабелни оператори в страната, които извършват определени закононарушения, ще бъдат проверени в съвсем кратки срокове. \r\nМинистърът на вътрешните работи Младен Маринов коментира пред журналисти в Народното събрание, че ще се продължи с противодействие на този вид престъпна дейност. По думите му интелектуалното пиратство за България е сериозен проблем. Министърът отрече акцията да е била показна. „Колегите си вършат работата, съвместно с прокуратурата. Има и представители на „Европол“. Операцията е свързана с противодействие на интелектуалното пиратство. Това за България е един сериозен проблем. На този етап вследствие на предприеманите мерки ние сме извън наказателния списък 301 на САЩ по отношение на борба с пиратството, но ме притеснява, че ако не продължим с ефективните мерки срещу този вид престъпна дейност, е възможно пак да бъдем включени в този списък. Това пряко влияе върху всички останали процедури, свързани дори с облекчаване на визовия режим“, допълни Маринов.  \r\nВъв връзка със спирането на интернета и телевизията вследствие на операцията, министърът посочи, че хората изпитват неудобство, но проблемът е на този, който събира пари, за да предоставя незаконна услуга.  \r\nМаринов отговори на този въпрос, тъй като заради специализираната операция институции и редица граждани останаха без интернет в Кюстендил, а жители на Гоце Делчев заради спрени телевизия и интернет след специализираната полицейска акция в офисите на кабелен оператор. От Националното сдружение на кабелните оператори излязоха с декларация и определиха случващото се като репресия срещу тях. От сдружението изтъкват още, че обикновените хора са най-потърпевши от ситуацията. \r\nДеница КИТАНОВА", "date": "2019.06.15", "title": "Прокуратурата и ГДБОП разкриха схема за престъпления против интелектуалната собственост (ОБЗОР)"}
{"url": "http://www.focus-news.net/news/2019/06/15/2670124/prelastena-i-izostavena-makedoniya-nyama-da-poluchi-data-za-pregovori-prez-yuni.html", "text": "През последните две години Македония се съгласи да сключи договор за добросъседски отношения с България и да сложи точка на спора с Гърция, като промени името си. И всичко това в името на членството в НАТО и Европейския съюз. Първото вече е факт, но за второто изглежда югозападната ни съседка ще трябва да почака, въпреки дадените от Брюксел обещания. \r\nОбещанието, че през септември Бундестагът ще даде зелена светлина на началото на преговорите за македонското членство в Европейския съюз и поздравления за резултатите на правителството. Това са посланията, които министър-председателят Зоран Заев, според македонската делегация, е приел от  канцлера на ФРГ Ангела Меркел  на срещата в Берлин, която се състоя в четвъртък.  \r\nГермания обаче не е единствената, която бави процеса. Лидерите на Общността изглежда възнамеряват да отложат началото на преговорите за членство с Албания и Северна Македония, въпреки предупрежденията, че по-нататъшното забавяне може да подкопае продемократичните усилия за реформи и в нестабилния регион на Балканите. \r\nОчаква се на срещата на върха в Брюксел следващата седмица европейските лидери да обсъдят кандидатурите на Албания и Северна Македония, но  председателят на Европейския съвет Доналд Туск  сигнализира по-рано тази седмица, че не всички страни искат да започнат преговори в момента. „През последните две години Вашата страна даде всички правилни политически сигнали, които ЕС очаква от кандидатите”, каза Туск на среща с президента на Северна Македония Стево Пендаровски. „Но искам да бъда честен с Вас: не всички държави-членки са готови да вземат решение за започване на преговорите през следващите дни“, добави Туск. Върховният представител на ЕС по външните въпроси и политиката за сигурност Федерика Могерини  предупреди миналия месец, че Европа е на кръстопът, когато става дума за разширяването на Балканите. „Винаги казваме, че това е процес, основан на заслуги, така че когато заслугите се оценяват като положителни, трябва да бъдат признати“, каза тя. \r\n„Неуспехът да се признае и да се отговори на обективния напредък ще навреди на доверието в Европейския съюз“, подчерта Могерини, добавяйки, че това може също да „подкопае стабилността и сериозно да обезкуражи по-нататъшните реформи“. \r\nНе всички в ЕС обаче са срещу македонците. Президентите на  Австрия и Словения  Александър Ван дер Белен и Борут Пахор изразиха подкрепа за продължаване на процеса на разширяване на ЕС и за започване на преговори за присъединяване с Македония и Албания. \r\n„За доверието към ЕС би било добре, ако в този случай предприемем мерки и не разочароваме хората в тези страни“, посочи ван дер Белен на съвместна пресконференция със словенския си колега във Виена по-рано тази седмица. \r\nРезултатите от визитата на македонската делегация в Берлин даде повод на опозицията в страната да поднови атаките си към правителството на премиера Зоран Заев. От  ВМРО-ДПМНЕ  поискаха от министър-председателя да престане да манипулира обществеността и да напусне властта. „Република Македония за съжаление не получи дата за начало на преговорите през юни тази година, точно както не успя да получи и миналата година, когато Зоран Заев и неговите сътрудници го обявиха в правителствения самолет. Република Македония не получава дата, защото няма реформи, а престъпността и корупцията имат епидемични размери. Докато Зоран Заев е на власт, Република Македония ще търпи неуспехи. Зоран Заев трябва да излезе от властта, за да може Македония да продължи напред“, бе казано в изявление от ВМРО-ДПМНЕ. \r\nМалко по-късно  министърът на отбраната на Северна Македония и вицепредседател на управляващия СДСМ Радмила Шекеринска  разкри, че партията ще обсъди възможността за провеждането на предсрочни избори на среща в Охрид, която ще се състои в неделя, 16 юни. \r\n„В неделя Централният съвет ще проведе среща в Охрид и ще обсъди ситуацията след срещата с канцлера (на ФРГ Ангела) Меркел. Казахме, че се грижим за общото положение в страната. Имахме възможността да проведем парламентарни избори заедно с президентските, но не искахме да даваме алиби, казвам, че ги отложихме, защото искахме да видим какво ще се случи. В неделя в Охрид това решение ще бъде обсъдено от партийните органи“, обяви Шекеринска в предаването „Пътят към\", излъчено по телевизия „Алсат-М“. \r\nТака Северна Македония, която получи статут на страна-кандидат за членство в ЕС под името Македония през 2005 г., ще трябва да почака още за началото на присъединителните преговори. Колко точно остава неясно засега. Тереза Герова", "date": "2019.06.15", "title": "„Прелъстена и изоставена“: Македония няма да получи дата за преговори през юни"}
{"url": "http://www.focus-news.net/news/2019/06/15/2670128/zoran-zaev-nikola-gruevski-izbyaga-ot-makedoniya-v-bagazhnik-na-kola.html", "text": "Бившият македонски премиер Никола Груевски е избягал от страната скрит в багажник, твърди настоящият министър-председател Зоран Заев в интервю пред немското издание „Франкфуртер Алгемайне Цайтунг“. За първи път той изнася подробности за бягството на Груевски, който получи политическо убежище в Унгария, предава скопският телевизионен канал  „Сител“ . \r\nДо голяма степен се знаеше как се е развило неговото пътешествие до Будапеща, но досега нито вътрешното министерство чрез официалното разследване, нито прокуратурата не бяха разкрили как Груевски е напуснал Македония. \r\nВ обществото се разпространяват още версии, а министър-председателят Заев в интервю за германския вестник потвърди най-често споменаваното - че той е напуснал дома си скрит в багажника на кола. Премиерът твърди, че знае маршрута на движението на предшественика си в ключовите часове от бягството. \r\n„Сега знаем как. Груевски е слязъл с асансьор в мазето на сградата, а там се скрил в багажника на автомобил, който го извел извън страната. В Албания го чакала друга, унгарска дипломатическа кола“, поясни Заев. \r\nНа въпрос на германския журналист защо търсенето на бившия премиер е започнало чак в понеделник, след като Груевски е трябвало да се яви в затвора още в петък, Заев отговори, че според македонските закони се позволява на осъдените в петък да прекарат почивните дни у дома и че това не може да се промени само заради неговия случай. \r\nНепосредствено след бягството си, Груевски заяви пред „Сител“, че е напуснал Македония много лесно, без да разкрива как е стигнал до Албания. Дали е употребил лична карта на някой от граничните пунктове или е използвал други методи. \r\nВ интервюто пред германския вестник, озаглавено „Ако Европа не удържи на думата си, радикалните сили могат да се завърнат“, Заев говори и за политическите събития в Македония. Той отбелязва, че не е сигурен какво може да се случи, ако страната не получи дата за преговори, като добавя, че Русия и Китай също имат интереси в региона. \r\n„Поставете се на наше място. Гражданите дори се съгласиха с промяната на конституционното ни име. Остава сега това да е било залудо“, каза македонският премиер. \r\nЗаев не отхвърля и възможността за предсрочни избори, като посочва, че без конкретен резултат по въпроса за започването на присъединителни преговори с ЕС, в страната може да вземат връх радикалните националистически сили. \r\nПревод и редакция:", "date": "2019.06.15", "title": "Зоран Заев: Никола Груевски избяга от Македония в багажник на кола"}
{"url": "http://www.focus-news.net/news/2019/06/15/2670127/partiite-vrashtat-nadvzetite-subsidii-obzor.html", "text": "Парламентът прие окончателни промени в Закона за политическите партии. Измененията бяха внесени от Министерски съвет. До тях се стигна, след като от „Шоуто на Слави” изнесоха информация за надплатени субсидии на общо шест партии през последните три години. Законодателната инициатива е част от предложенията на министър-председателя и лидер на ГЕРБ Бойко Борисов по отношение на парите за партиите. На първо четене вече минаха и изменения в Закона за държавния бюджет за 2019 г., с които за второто полугодие на годината партийната субсидия се преизчисли от 11 на 1 лв. Съгласно текстовете на приетия на второ четене Закон за политическите партии годишната държавна субсидия, отпусната на политическите партии и коалиции за периода от 26 май 2016 г. до влизането в сила на този закон ще се преизчислява. Разликата между предоставените държавни субсидии за периода от 26 май 2016 г. до влизането в сила на този закон и преизчисленият размер ще се връща от политическите партии и от партиите от състава на съответните коалиции, които са ги получили. Сумите ще се възстановяват по централния бюджет. След влизане в сила на закона в 7-дневен срок Министерство на финансите ще бъде задължено да публикува информация за средствата, които подлежат на връщане от политическите сили. Законът регламентира случаите, когато надвзетата субсидия не е върната доброволно. На политическа партия, която не е върнала доброволното разликата в субсидията се предоставя субсидия в размер на 70% от сумата, която трябва да й бъде предоставена и 50% от сумата от всяка следваща част на субсидията в рамките на до една година от влизането в сила на този закон. Законът урежда и случаите, в които партиите нямат достатъчно средства за това. Тогава разликата, която не е върната, може да се върне до 31 декември 2020 г. Партиите, които не получават субсидия също връщат разликата до 31 декември 2020 г.  \r\nРазискванията на второ четене минаха без дебати. Пред журналисти председателят на ПГ на ГЕРБ д-р Даниела Дариткова увери, че след тази промяна в закона няма да има щета за бюджета от надвзетите субсидии. \"Решението е взето, законът е гласуван“, каза още д-р Дариткова. \r\nЛидерът на НФСБ Валери Симеонов заяви, че е очаквал връщането на надвзетите субсидии да се приеме с единодушие. Според него другото означава, че се очаква от политиците да са злодеи и престъпници. \r\nПредседателят на ДПС Мустафа Карадайъ също коментира темата пред журналисти. Според него Министерството на финансите би трябвало да даде малко по-точен отговор какво и как е изчислявало през годините при субсидиите на партиите. \"Ние сме имали кореспонденция през годините с Министерство на финансите, малко по-назад във времето. Може да се позовем и на нея. В момента ние също очакваме да се запознаем с техните сметки. И ние ще смятаме\", допълни Карадайъ.  \r\nДеница КИТАНОВА", "date": "2019.06.15", "title": "Партиите връщат надвзетите субсидии (ОБЗОР)"}
{"url": "http://www.focus-news.net/news/2019/06/15/2670129/vazmozhnostta-za-razsledvaniya-sreshtu-trimata-golemi-v-sadebnata-sistema-beshe-obsadena-na-mezhduvedomstvena-rabotna-grupa-obzor.html", "text": "Възможността за разследвания срещу „тримата големи“ в съдебната система беше обсъдена на Междуведомствена работна група. Промените са свързани с изпълнение на препоръките за механизма и сътрудничество и проверка на ЕК и са заложени в готвени промени в Закона за съдебната власт и НПК. Промените бяха представени от министъра на правосъдието Данаил Кирилов, който председателстваше заседанието на Междуведомствената работна група. На първото заседание освен министърът на правосъдието присъстваха и зам.-министър Евгени Стоянов и зам.-министър Десислава Ахладова, които председателстват двете работни групи по промените в Закона за съдебната власт и НПК. В заседанието имаше представители на ВСС, ВКП и други. \r\nМинистър Данаил Кирилов обясни, че с предлагания проект на закон за НПК се цели повишаване на общественото доверие в съдебната власт и изпълнение на препоръките за механизма и сътрудничество и проверка на ЕС посредством въвеждането на ефективен и съобразен с действащата конституционна уредба модел, гарантиращ разследванията срещу председателя на ВКС, ВАС и главния прокурор. Той уточни, че със законопроекта ще се постигне баланс между обществения интерес от това служебното положение на „тримата големи“ да не възпрепятства разследването срещу тях и от друга страна необходимостта правата на заинтересуваните лица да бъдат защитени. Министър Кирилов предложи да отпадне временното отстраняване на магистрати и хипотезата да важи само за „тримата големи“. „Знам, че общата работна група по Закона за съдебната власт много задълбочено обсъжда въпроса за измененията в чл. 230 от Закона за съдебната власт за временното отстраняване на магистрати. Моето предложение е за пълно отпадане на сегашния респективно на предходния текст на чл. 230“, каза Кирилов. „Аз смятам и аргументирам пред вас, че и в сегашния си вид дори само с конституционна уредба би могло да се прилага временно отстраняване на магистрати на база на конституционния текст, вместо да се приеме един чисто нов текст на чл. 230 а, който да бъде само за специфичната хипотеза временно отстраняване на председател на ВКС, председател на ВАС и главен прокурор“, посочи Кирилов. Министърът предложи по отношение статута на магистратите да отпадне обстоятелството за деклариране членство в съсловни организации.  \r\nПозиция по законодателната инициатива изрази заместник-главният прокурор към Върховната касационна прокуратура Мария Шишкова. Според нея законодателните промени за тримата най-висши магистрати също отговарят на изискванията и зададените препоръки на ЕК. Според нея в законопроекта не се променят основните принципи на наказателния процес и законните поводи за започване и провеждане на наказателно производство срещу тримата големи. „Нормата, която е предвидена в новата глава 29, обхваща и дава достатъчна яснота по въпроса, че всъщност тези особени правила не биха изместили компетентността нито на прокурор, нито на всички останали органи, които по закон разполагат с правомощия да проверяват достоверността на сигналите“, каза Шишкова. Тя отчете, че независимият орган, който трябва да се произнесе, трябва да е равно отдалечен от тримата най-висши магистрати в държавата.  \r\nСтановище изразиха и от съдийската колегия на ВСС в лицето на Атанаска Дишева. Според нея е логично да се уреди въпросът за обжалваемостта на акта на Пленума на ВСС за досъдебното производство срещу „тримата големи. Тя уточни, че започването на досъдебно производство срещу тримата големи е обусловено от решение на Пленума на ВСС предварително.  \r\nВ крайна сметка участниците в Междуведомствената работна група решиха да се съберат отново на 24 юни от 14.00 ч.  \r\nДеница КИТАНОВА", "date": "2019.06.15", "title": "Възможността за разследвания срещу „тримата големи“ в съдебната система беше обсъдена на Междуведомствена работна група (ОБЗОР)"}
{"url": "http://www.focus-news.net/news/2019/06/15/2670130/washington-examiner-vlastite-v-kaliforniya-karat-11-godishni-momicheta-da-se-sastezavat-koya-shte-slozhi-parva-kondom-na-maket-na-mazhki-chlen-i-da-eksperimentirat-v-oralna-i-analna-lyubov.html", "text": "Има моменти, когато културната пропаст между традиционалистите и погрешно наричаните „прогресисти“ е толкова голяма, че вероятно е безполезно дори да се опитваш да убедиш последните в нивото на неуместността на техните методи. За съжаление, в това за замесени деца, така че усилията са необходими, пише консервативният американски ежедневник  Washington Examiner  в материал, представен без редакторска намеса. \r\nТакъв е случаят с, може да се каже, жестокостите, които се извършват върху децата в Калифорния заради щатския Закон за сексуално образование от 2015 година. Най-стряскащи са новините, че няколко училища са спонсорирали „състезания с кондом“, в които 10 и 11 годишни момиченца се надпреварват коя ще бъде най-бърза в слагането на презерватив на анатомично правилен модел на мъжки полов орган. Плюс, според лидера на група от засегнати родители, ученици на 11 години са обучавани да експериментират с орален и анален секс с техните „партньори“. \r\nАко не разбирате защо тези неща са ужасно погрешни - ако не сте отвратени от тях - вие сте безнадеждни. Хиперсексуализацията на учениците в такава възраст е нищо по-малко от малтретиране на деца. Възрастните, които се занимават с такова „обучение“ на деца, не трябва да могат да се крият зад идеята, че това е „образователно“. Те са за затвора. \r\nИзвън училищната обстановка, това същото поведение ще бъде на или над границата на неприлично поведение с малолетен. В други щати с по-традиционни нрави, това всъщност може да предизвика съдебно преследване. И напълно правилно. \r\nНещо повече, както съобщава Christian Post, „Новото ръководство за обществените и частните училища на щатско ниво е първото в страната, което изисква учениците да получават уроци на трансджендър теми, като с тях се започва от детските занимални (преди детската градина – бел. прев.)  и детската градина. Докато родителите могат да избират дали техните деца да ходят на часовете по сексуално здраве, те не могат да извадят децата си от клас, когато се преподават уроци по „флуидността на половете“ и еднополовите бракове“. \r\nАко родителите искат да учат децата си за „половата флуидност“ на толкова ранна възраст, това не е въпрос, в който държавата трябва да се намесва. Някои от нас биха си помислили, че са лоши родители, но това е несъществено. Но ако някой извън дома си позволи да сексуализира децата по подобен начин, това е просто порнография (obscene – гнусно, покварено, скверно... – бел. прев.). Още по-лошото е, че тази „инструкция“ идва със санкцията на държавата и, на практика, се прилага под дулото на пистолета. \r\nАко служителите в училищата искат от 10 годишни момичета, докато момчетата гледат, да слагат кондоми и да разказват на 11 годишните за предполагаемите наслади на оралния секс, светът е полудял. Осъществителите на тази перверзна лудост не трябва да бъдат оставяни да се измъкнат. \r\nПревод и редакция:", "date": "2019.06.15", "title": "Washington Examiner: Властите в Калифорния карат 11-годишни момичета да се състезават коя ще сложи първа кондом на макет на мъжки член и да експериментират в орална и анална любов"}
{"url": "http://www.focus-news.net/news/2019/06/15/2670133/pregled-na-mezhdunarodnite-novini-do-6-chasa-agentsiya-fokus.html", "text": "Ален Делон е приет в Американската болница в Ньой сюр Сен, Париж. 83-годишният велик актьор страда от продължителен главобол и е приет в лечебното заведение в петък сутринта, съобщава френският телевизионен канал  BFM TV . \r\nТой е в болницата за няколко часа, за да направи някакъв анализ. Според неговия помощник, говорил с BFMTV, „всичко е наред“. „Ален Делон страда от сърдечна аритмия, която причинява световъртеж и главоболие“. \r\n***  Президентът на Франция Еманюел Макрон призова Турция да спре „незаконните дейности“ в изключителната икономическа зона (ИИЗ) на Кипър и увери, че Европейският съюз няма да се откаже от тази си позиция, предава  Reuters . \r\nЧленовете на Европейския съюз оказват натиск върху Турция да оттегли плановете си за офшорно сондиране за природен газ в район, заявен от кипърските власти като част от тяхната изключителна икономическа зона около острова. \r\n„Искам да потвърдя солидарността си с Кипър и моята подкрепа и уважение към нейния суверенитет. Турция трябва да спре незаконните си дейности в изключителната икономическа зона на Кипър“, каза Макрон след срещата на върха на южноевропейските държави Европейския съюз в Малта. \r\n„Европейският съюз няма да покаже слабост по този въпрос“, увери той. \r\nОтделно, френският президент заяви, че реформите в еврозоната ще продължат, след като финансовите министри на блока предприеха стъпки към по-тясна интеграция, без да постигнат съгласие по горещо оспорвани въпроси, като общия бюджет на зоната. \r\n„Тази първа стъпка не е достатъчна и трябва да отидем много по-далеч“, призова френският лидер. \r\n„Нуждаем се от стабилна функция за еврозоната, европейска гаранция за депозитите“. \r\nФинансовите министри ще провеждат още дискусии относно източниците на финансиране и общия бюджет. \r\n***  Лидерите на Франция, Италия, Малта, Португалия и Испания изразиха безрезервната си подкрепа за правото на Република Кипър да извършва проучвания за газ в изключителната си икономическа зона и призоваха Турция да спазва международното право и принципите на добросъседските отношения, съобщава електронното издание на вестник  Kathimerini . \r\nНа срещата в Малта за VI среща на върха на южноевропейските страни от ЕС, петимата лидери, както и тези на Гърция и Кипър, изразиха съжаление във връзка с това, че Турция не отговаря на призивите на Брюксел относно нейните продължаващи операции в Източното Средиземноморие и Егейско море, като добавиха, че са загрижени относно плановете на Анкара за сондажи в изключителната икономическа зона на Кипър. \r\nТе призоваха Европейския съюз да продължи да работи по въпроса и да проучи възможността за предприемане на мерки срещу Турция, в случай че Анкара не отговори на опасенията. \r\nТяхното изявление повтори коментарите, направени по-рано от гръцкия премиер Алексис Ципрас, който каза, че Брюксел трябва да предприеме „специфични мерки“ срещу Турция, ако Анкара продължи с „незаконното си поведение“ в Източното Средиземноморие. \r\n„Основният стълб на нашата позиция е зачитането на международното право и че всеки, който не го спазва, трябва да се изправи пред последствията“, заяви Ципрас на срещата, като добави, че това „не е двустранен въпрос между Кипър и Турция, нито са такива тези между Гърция и Турция“. \r\n*** Властите на Великобритания практически не се съмняват, че Иран носи отговорност за нападението над нефтените танкери в Оманския залив. Това се казва в заявление на министъра на външните работи на Великобритания Джереми Хънт, публикувано в петък в сайта на британското правителство, предава  ТАСС . \r\n„Осъждам атаките срещу кораби в Оманския залив. Нашата собствена оценка показва, че отговорността за нападенията почти със сигурност се носи от Иран“, се казва в съобщението. „На 13 юни танкерите почти със сигурност са атакувани от подразделение на Корпуса на стражите на ислямската революционна“, добави Хънт. \r\n„Призоваваме Иран незабавно да спре всички дестабилизиращи действия“, завършва министърът. \r\nПо-рано Хънт каза, че има доверие в оценката на Държавния департамент на САЩ, според която иранските власти са отговорни за нападенията. \r\n***  Бившият македонски премиер Никола Груевски е избягал от страната скрит в багажник, твърди настоящият министър-председател Зоран Заев в интервю пред немското издание „Франкфуртер Алгемайне Цайтунг“. За първи път той изнася подробности за бягството на Груевски, който получи политическо убежище в Унгария, предава скопският телевизионен канал  „Сител“ . \r\nДо голяма степен се знаеше как се е развило неговото пътешествие до Будапеща, но досега нито вътрешното министерство чрез официалното разследване, нито прокуратурата не бяха разкрили как Груевски е напуснал Македония. \r\nВ обществото се разпространяват още версии, а министър-председателят Заев в интервю за германския вестник потвърди най-често споменаваното - че той е напуснал дома си скрит в багажника на кола. Премиерът твърди, че знае маршрута на движението на предшественика си в ключовите часове от бягството. \r\n„Сега знаем как. Груевски е слязъл с асансьор в мазето на сградата, а там се скрил в багажника на автомобил, който го извел извън страната. В Албания го чакала друга, унгарска дипломатическа кола“, поясни Заев. \r\nНа въпрос на германския журналист защо търсенето на бившия премиер е започнало чак в понеделник, след като Груевски е трябвало да се яви в затвора още в петък, Заев отговори, че според македонските закони се позволява на осъдените в петък да прекарат почивните дни у дома и че това не може да се промени само заради неговия случай. \r\nНепосредствено след бягството си, Груевски заяви пред „Сител“, че е напуснал Македония много лесно, без да разкрива как е стигнал до Албания. Дали е употребил лична карта на някой от граничните пунктове или е използвал други методи. \r\nВ интервюто пред германския вестник, озаглавено „Ако Европа не удържи на думата си, радикалните сили могат да се завърнат“, Заев говори и за политическите събития в Македония. Той отбелязва, че не е сигурен какво може да се случи, ако страната не получи дата за преговори, като добавя, че Русия и Китай също имат интереси в региона. \r\n„Поставете се на наше място. Гражданите дори се съгласиха с промяната на конституционното ни име. Остава сега това да е било залудо“, каза македонският премиер. \r\nЗаев не отхвърля и възможността за предсрочни избори, като посочва, че без конкретен резултат по въпроса за започването на присъединителни преговори с ЕС, в страната може да вземат връх радикалните националистически сили. \r\n***  Текущата ситуация в близкоизточния регион, както и условията на външен натиск и санкции обуславят необходимостта от по-тясно взаимодействие между Русия и Иран, заяви президентът на Ислямската Република Хасан Роухани след преговорите с руския си колега Владимир Путин на срещата на върха на Шанхайската организация за сътрудничество (ШОС) в Бишкек, предава  РИА Новости . \r\n„Текущата ситуация в региона обуславя необходимостта от по-тясно сътрудничество между нашите страни. В тези условия при наличието на сериозно външно въздействие, въвеждането на външни санкции, необходимостта от взаимодействие между страните в региона и конкретно между нашите страни се актуализира с всеки ден“, обясни иранският държавен глава. \r\nРоухани отбеляза, че Москва и Техеран си сътрудничат в много сфери. „Много по-лесно е да се каже, че няма сфери, в които не си взаимодействаме“, подчерта той. \r\nОсвен това в хода на срещата той поздрави Путин за Деня на Русия и обърна внимание, че отношенията между Москва и Техеран „носят образцов характер и всеки ден се придвижват напред“. \r\n***  Президентът на Косово Хашим Тачи заяви в интервю пред каталунското издание „Ла Вангардия“, че САЩ трябва да се присъединят към диалога Белград – Прищина с посредничеството на ЕС, който трябва да продължи без никакви предварителни условия и подчерта, че наложените мита върху сръбските стоки  са „справедливи и оправдани и няма да бъдат отменяни“, предава сръбската агенция  Beta . \r\nВ навечерието на срещата си с Александър Вучич на 1 юли в Париж, държавният глава подчерта пред каталунския ежедневник, че „само чрез диалог може да се постигне окончателно споразумение между Косово и Сърбия за взаимно признаване“. \r\nПо неговите думи, „това споразумение ще бъде правно обвързващо и с неговото сключване всички отворени въпроси между Белград и Прищина ще бъдат разрешени“. \r\nТой добави, че се застъпва за „отваряне на границите, а не промяна на границите“ и, както заяви Тачи, Косово няма „да се хване в капана на Сърбия, която говори за Велика Албания или Велико Косово, защото Косово е суверенна страна“. \r\n„Вангардия“ припомня на Тачи, че помощник-заместник държавния секретар на САЩ Матю Палмър е посочил, че „косовските власти трябва да отменят митата от 100% върху сръбските стоки, защото това е пречка за преговорите не само със Сърбия, но и с ЕС, подчертавайки, че това е най-добрият момент за диалог“. \r\nТачи отговори на това, че „митата са решение на една суверенна държава, справедливи и оправдани са и няма да бъдат премахнати, а сега трябва да се спазват“. \r\nКосовският президент оцени, че „сега е моментът ЕС да действа единно и в координация със САЩ, за да се завърши този процес тази година“. \r\n„Нашата цел е да станем член на НАТО и ЕС и да имаме специални връзки със Съединените щати“, обясни Тачи, като посочи, че интервюто е дадено по повод 20-годишнината от края на войната в Косово „в присъствието на Бил Клинтън, Мадлин Олбрайт и Уесли Кларк“. \r\nВ края на интервюто „Вангардия“ пита косовския лидер „защо по улиците имаше много американски знамена и нито една на Европейския съюз?“ \r\nИ според каталунския ежедневник, отговорът на Тачи е бил: „Хмм, ние сме най-проевропейски настроеният народ в региона, но в световен план сме за САЩ... и вярваме, че този въпрос се повдига, защото (настоящите) европейски лидери не присъстваха на празненствата“. \r\n***  Демократическата партия на Молдова съобщи в петък, че ще напусне правителството след като няколко дни отказваше да отстъпи властта на нова коалиция, подкрепена от САЩ, ЕС и Русия, с което спря кризата в източноевропейската страна, предава  AFP . \r\nБедната бивша съветска република, сгушена между Румъния и Украйна, е в политически хаос от февруари, когато общите избори не успяха да дадат явно мнозинство на никоя партия. \r\nМиналата седмица парламентът одобри правителство, изградено върху безпрецедентна коалиция на проруски и проевропейски сили, което шокира  управляващата дотогава Демократическа партия, оглавявана от могъщия олигарх Плахотнюк. \r\nСтарото правителство обаче отказа да се оттегли и неговия премиер Павел Филип за кратко бе избран за президент, който да разпусне парламента и да насрочи избори. \r\nВ петък обаче Филип и заместник-председателят на партията Владимир Чеботари казаха, че правителството ще се оттегли. \r\n\"Ще отидем в опозиция\", каза Чеботари по време на телевизионен брифинг. Той обвини новото коалиционно правителство, че отказва да участва в диалог и настоя, че ще бъде правилно да се проведат предсрочни избори. \r\nПрезидентът Игор Додон анулира декрета за разпускане на парламента веднага след като бе възстановен на длъжност. По-рано неговите правомощия бяха прекратени от Конституционния съд на Молдова. \r\nПроруската социалистическа партия и проевропейската АКУМ се съгласиха през уикенда да работят заедно в правителството, въпреки различните гледни точки в много области. \r\nДвете партии излязоха с изявление, че Молдова „потъва в корупция“ и е „заложник“ на олигарсите. \r\n***  Бившият глава на разколническата Киевска патриаршия, а сега почетен патриарх на неканоничната Православна църква на Украйна (ПЦУ) Филарет може да бъде отлъчен от църквата отново. Това се казва в заявление на пресслужбата на новата украинска църковна структура, която продължава да не е призната от нито една поместна православна църква, предава  ТАСС . \r\nНа ПЦУ им се наложи да излязат със заявление във възка с обявеното от Филарет (Денисенко) намерение да свика на 20 юни събор на Киевската патриаршия, която трябваше да бъде разпусната още през декември миналата година, когато бе създадена новата църква, но, както се изясни, съществува и до днес. \r\n„Филарет няма право да свиква еднолично „поместен събор на УПЦ-КП“, нито според устава на ПЦУ, нито дори по загубилия сила устав на УПЦ-КП“, се казва в съобщението. „Самоволното и неуставно провеждане на събиране на неопределена група от неупълномощени лица с присвояване на това събрание името „Събор“ означава църковно разделение и отделяне на организаторите и участниците в такива събрания от ПЦУ с всички канонически и юридически последствия“. \r\nВ тази връзка ПЦУ призова йерарсите да откажат участие в това мероприятие. \r\nФиларет (Денисенко)  взе  най- активно участие в създаването на новата църковна структура и дори претендираше да я оглави, но след това започва да изказва недоволство от положението си в новата църковна организация и работата на нейния глава Епифаний (Думенко). Той открито заяви, че повече не признава томоса, който новата църква получи от ръцете на константинополския патриарх, тъй като този документ вместо да предостави автокефалия постави ПЦУ в зависимост от Истанбул. \r\nВ миналото Филарет беше предстоятел на каноническата Украинска православна църква – Московска патриаршия и дори претендираше за поста патриарх на Руската православна църква (РПЦ). След неуспеха той излезе от РПЦ и обяви създаването на самостоятелна УПЦ-КП. Тя, както и сегашната ПЦУ, не беше призната от нито една поместна православна църква, а самият Филарет бе лишен от сан и отлъчен от църквата. \r\n***  Демонстранти нападнаха кортежа на албанския премиер Еди Рама с камъни край град Либражд, намиращ се непосредствено до албанско-македонската граница, предава агенция  „Макфакс“ . \r\nСпоред информацията, полицията е имала трудности да свали блокадата срещу конвоя на Рама. \r\nАвтомобилът на министър-председателя все пак е успял да заобиколи голяма част от тълпата, използвайки странични пътища. \r\nНяколко демонстранти са получили наранявания, след като са били ударени от коли в кортежа на Рама. \r\nМакедонската агенция отбелязва, че това се случва в момент, когато албанският парламент осъди президента Илир Мета за неговото решение да отмени местните избори, които трябваше да се състоят на 30 юни. Това влоши политическата криза в Албания, където опозицията провежда масови протести срещу правителството на социалистите от месеци. \r\nКолата на албанския премиер Еди Рама, както и други превозни средства от ескорта, бяха атакувани с яйца, твърди предмети и пиротехника в град Либражд, на около 60 км от граничния пункт Кафасан на границата между Албания и Македония, пък съобщава скопското електронно издание  „Локално“ . \r\nСпоред изявление на полицията инцидентът се е случил при влизането в града, където Рама трябваше да проведе изборен митинг, докато привържениците на опозицията се опитаха да го предотвратят. \r\nБившият депутат от Демократическата партия Аурел Булугагши, председателите на клоновете на партията в Либражд и съседния град Перес, Аржан Карурик и Буяр Врето, бяха задържани във връзка с инцидента. Още пет души бяха арестувани, други 23 са задържани, а 16 от тях ще бъдат лишени от свобода за определен срок. \r\nПолицията съобщи, че арестът е базиран на кадри от охранителни камери, а извършителите ще отговарят за „организиране на незаконни протести, възпрепятстващи движението на превозни средства и възпрепятстване на избирателните органи“. \r\nОпозиционният лидер Лулзим Баша нарече ареста „дяволски план на човек, който е в пълна паника заради това, че губи властта си“, визирайки премиера Еди Рама. \r\n***  Борис Джонсън, който е фаворит да стане следващият премиер на Великобритания, обеща, че ще изказа Обединеното кралство от Европейския съюз до 31 октомври 2019 година и посочи, че Лондон може да избегне Брекзит без сделка само като се подготви за излизане без споразумение, предава  Reuters . \r\nБившият външен министър и кмет за Лондон е голям фаворит да наследи Тереза Мей като министър-председател. Той спечели подкрепата на 114 от 313 депутати от Консервативната партия на първия тур на гласуването в четвъртък, което е близо три пъти повече от най-близкия му съперник. \r\nСъревнованието минава под знака на темата за това кога и как Великобритания ще напусне Съюза. \r\nВ първото си интервю от началото на кампанията, Джонсън даде категорично обещание, че Брекзит ще се случи до последния краен срок на 31 октомври, а Великобритания трябва да се подготви за излизане от сделка, което според него няма да бъде катастрофа. \r\n***  Президентът на САЩ Доналд Тръмп заяви в петък, че „няма значение“ дали китайският лидер Си Дзинпин ще участва на срещата на върха на Г-20 в края на юни, като предвиди, че Пекин така или иначе ще трябва да сключи сделка, предава  Reuters . \r\n„Ще видим. В крайна сметка ще сключат сделка“, заяви американският президент в интервю пред Fox News. Тръмп отбеляза също, че Китай манипулира валутата си, за да избегне ефекта от наказателните кита на САЩ върху китайските стоки.", "date": "2019.06.15", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2019/06/15/2670372/the-guardian-iran-se-darzhi-tvardo-v-bitkite-s-tramp.html", "text": "Иран се държи твърдо в битките с Тръмп, пише британският вестник  The Guardian . \r\nПрез по-голямата част от тази година в Иран са се вкоренили две убеждения: опитите на САЩ да задуши икономиката му не могат да бъдат толерирани и Доналд Тръмп няма намерение да води война. \r\nИранските лидери, далеч от увяхването под дулата на оръжията на глобалната свръхсила, дадоха знак за намерение да защитават своите интереси, като увреждат тези на техните врагове. Гневът на Иран към САЩ и предполагаемата му роля в атаките срещу шест танкера във водите на Персийския залив през последните пет седмици не произлизат от нищото. Наложените от САЩ санкции оказаха огромно влияние върху иранската икономика и намаляха способността му да обслужва дългосрочни ангажименти в целия регион - в частност в Сирия и Ливан. \r\nДостъпът на Техеран до пазарите на петрол е прекратен от санкционен режим, който се оказа по-целенасочен и всеобхватен от всякога. В същото време враговете в Персийския залив продават петрол на бившите му клиенти. Да се остави това без внимание, би било сигнал на слабост, казват регионални служители, запознати с иранското ръководство. \r\nКакво да направите по въпроса е обект на интензивен дебат в Техеран и обсъждане със съюзниците, включително „Хизбула“ в Ливан - дълго време острие на иранската външната политика, за това как да се реагира на променливите обществени позиции на Тръмп; часове след като в петък ни пишеше, че нито една от страните не е готова за сделка, американският лидер заяви: „Искаме да ги върнем на масата“. \r\nПроменящите се възгледи вероятно ще подкрепят още една гледна точка в Иран, че Тръмп е далеч от проницателния преговарящ, какъвто се вижда сам себе си. Повече продавач на килими, отколкото Кисинджър, той изглежда не е наясно с влиянието на Иран, по отношение на неговата бездействаща ядрена програма, незапознат с неговата култура и стоящ несигурно на краката си, когато напрежението между двете страни ескалира. \r\nНалице е почти нулев шанс за среща в стил Ким  между Тръмп и върховния лидер на Иран Али Хаменей, и евентуално,  дори и в много малко вероятния случай да се проведе такава среща, той ще си тръгне с по-малко, отколкото е от Сингапур. \r\nИранските власти заявиха на доверените лица в Ирак, че считат Тръмп за въплъщение на американските недостатъци; лидер, който няма нито търпение, нито перспектива, за да позволи сключването на сделки. Техеран посочи, че ако освобождаването от санкции не продължи след 8 юли, то вече няма да се придържа към ключови части на ядрената сделка, включително към забраните за обогатяване на уран. Няма да допуска проверки на ядрената му програма, връщайки назад всички постижения на политиката на Барак Обама. \r\nПостиженията на Иран в региона през последните 16 години бяха сериозни - факт, който до голяма степен се дължи на неуспехите в САЩ, най-важната от които беше да предадат центъра на арабския свят под влиянието на Иран. Въпреки цената, която надминава трилион долара, едва ли има знак, че \"освободен\" Ирак дори иска стратегически отношения с Вашингтон. \r\nВъпреки че несъмнено е подложен на стрес от санкции, Техеран все още има карти за игра и лидери, които знаят как да държат козовете. Неговият залог е, че Тръмп не знае с кого се занимава или по чии правила играе.  Юлиян Марков", "date": "2019.06.15", "title": "The Guardian: Иран се държи твърдо в битките с Тръмп"}
{"url": "http://www.focus-news.net/news/2019/06/15/2670136/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove-po-granitsata.html", "text": "Нормален е трафикът на всички гранични контролно-пропускателни пунктове по границата. Това съобщиха от  Главна дирекция \"Гранична полиция\" . Информацията за трафика е към 6.00 ч. нтролно-пропускателни пунктове към 06.00 ч. на 15.06.2019г.", "date": "2019.06.15", "title": "ГД \"Гранична полиция\": Нормален е трафикът на всички гранични контролно-пропускателни пунктове по границата"}
{"url": "http://www.focus-news.net/news/2019/06/15/2670134/glavred-ukrayna-zashto-ukrayna-nikoga-nyama-da-vleze-v-nato.html", "text": "Дори настоящите депутати във всяка статия от Конституцията – от първата до последната – да отбележат, че целта на Украйна е влизане в НАТО, това не би приближило страната до Алианса и с една крачка и не би подобрило с нищо настоящата ни стратегическа сигурност. Нещо повече – колкото по-силно викаме, че нашият път е към НАТО, толкова по-бързо ще се окажем в пълномащабна война с Русия, пише украинското издание  „Главред“  в материал, представен без редакторска намеса. \r\nЕфемерността, безперспективността и безсмислеността на конституционното творчество на сегашната Върховна Рада бе демонстрирано много бързо от екипа на Зеленски, който още дори не бе успял да заеме кабинетите си и заяви, че въпросът за НАТО е въпрос на всеукраински референдум, който ще бъде предшестван от дълго обществено обсъждане на проблема. С други думи, Блока Петро Порошенко и Народния Фронт с техните сърцераздирателни викове „НАТО!НАТО!“, бяха изпратени на известен адрес, а представителите на президента в парламента вчера директно заявиха, че цялата Конституция ще бъде преработена и в нея е предвиден двукамарен парламент, което означава начало на реална децентрализация на Украйна. \r\nПодходът на Зеленски към въпроса за членството в НАТО със сигурност е правилен. Проблемът обаче е, че въпросът за влизането на Украйна в НАТО вече загуби своята значимост поради ... липсата на самия НАТО. \r\nПо-точно, НАТО все още съществува легално, страните-членки все още продължават да плащат задълженията си - кои повече, кои -малко - но де факто НАТО е престанало да съществува, тъй като няма единна цел. И всяка организация, която няма единна цел, не съществува в действителност. \r\nАлиансът престана да съществува, след като Клинтън и Буш младши инициираха сериозното разширяване на НАТО, в което влязоха прибалтийските страни, Унгария, България, Полша, Румъния, Словакия, Словения и т.н. \r\nИзвестно е, че всяка бюрократична организация, а НАТО е типична бюрократична кантора, се стреми към своето постоянно разширяване. Но всяко уголемяване винаги води до загуба на ефективност, тъй като става все по-трудно да се съгласуват интересите на всички участници. И на някакъв етап това става принципно невъзможно. Тогава настъпва разпад на организацията, която умира под тежестта на неразрешими противоречия. Така умря СССР, така ще умре и ЕС. Това се случи с НАТО. Алиансът е раздиран от противоречия, той не може да артикулира ясно защо съществува. Той загуби своята цел след разпада на СССР и не можа да предложи нищо в замяна. Идеята на Клинтън и Буш младши, че НАТО трябва да разпространи демокрацията по целия свят доведе само до война със Сърбия и нахлуване в Афганистан и Ирак. Немците и французите разбраха, че на тях и американците не им трябва да воюват с целия свят, където няма демокрация и се отказаха от това. Някои дори директно заявиха, че НАТО не е създадено, за да защитава Талин или Рига. \r\nПонастоящем НАТО се превърна в някаква нова свещена Римска империя. Днес тя е същата огромна, разхлабена, безпринципна геополитическа формация, която пропада заради противоречията на нейните членове. \r\nЕто какво се случва всъщност! Франция, Германия и Англия не подкрепиха САЩ по въпроса за Иран и САЩ бяха принудени да наложат санкции срещу тези страни. Тръмп въведе мита срещу ЕС. Италия влезе в китайския проект „Един пояс, един път“ въпреки американските заплахи да не го прави. Европейските страни не се съобразиха с призива на САЩ да се откажат от китайската система G5, която се разработва от компанията Huawei. Германия и Австрия отидоха на конфликт със САЩ заради „Северен поток 2“ и Тръмп в най-скоро време ще въведе санкции срещу тези страни. Нонсенс! Германия, независимо от жестокия натиск на САЩ, не само не увеличи вноските си в НАТО, но и ги намали. Меркел наскоро заяви, че ЕС се сблъсква с две предизвикателства: Русия и... САЩ! ЕС не подкрепи САЩ по въпроса за Северна Корея. Турция, член на НАТО, купува руски зенитно-ракетни системи С-400!!! \r\nСписъкът на противоречията, които сега разкъсват страните-членки на НАТО, може да продължен още много, но днес вече на всички им е ясно, че НАТО е станал фантом, зомби. То няма и не може да има единна цел. Това е организация на книга, работеща в полза на самата бюрокрация на НАТО, която трескаво се опитва да намери и измисли заплаха за Алианса, за да оправдае своето съществуване. \r\nИ най-страшният въпрос, който никой вътре в НАТО не се решава да зададе на глас. „А действително ли НАТО ще воюва, ако някой от членовете бъде нападнат?“ В момента никой не може да даде положителен отговор. \r\nНо две страни вече дадоха отрицателен отговор. Това са САЩ и Полша. Тези две страни първи признаха факта, че НАТО се е разпаднал в сегашния си вид, както и неговата безцелност и започнаха да градят стратегическо военно сътрудничество против Русия между себе си, фактически извън рамките на НАТО. Германия разбра всички и си направи изводите. Вчерашната визита на полския президент в САЩ окончателно закрепи всичко, Част от военния контингент на САЩ ще бъде прехвърлен от Германия в Полша. \r\nКато цяло, с това можем да започнем да обобщаваме резултатите от съществуването на НАТО. Организацията вече не е жива и ще се разпада на регионални военни съюзи. НАТО беше ефективно в този компактен вид, в който можеше да противостои на СССР от 1949 година и да го съкруши. По-нататъшното разширение на НАТО не доведе до увеличаване на сигурността в Европа, а напротив, направи НАТО крехък и неефективен. \r\nВ обобщение, може да се констатира, че дискусията за влизане на Украйна в НАТО в момента не е актуална. Германия, Франция, Италия и др. ще блокират Украйна, тъй като не искат да подкрепят политиката на САЩ спрямо Русия и вече се намират в огромни противоречия със САЩ. \r\nСега дискусията трябва да се води не за влизането на Украйна във фантома НАТО, а за начините за гарантиране на стратегическата сигурност на Украйна в новите геополитически реалности. Ако САЩ ще сформират нов пояс: балтийските държави - Полша - Румъния, тогава може би ще намерим своето място там. \r\nВъпреки че, най-вероятно, въпросът за нашата сигурност ще бъде решаван за нас и без нас, за да не пишем в своята Конституция, която, изглежда, ще бъде преписвана още неведнъж. Защо? У нас играта е такава! Нарича се: „Ела на власт и препиши конституцията за себе си“. \r\nПревод и редакция:", "date": "2019.06.15", "title": "„Главред“ (Украйна): Защо Украйна никога няма да влезе в НАТО"}
{"url": "http://www.focus-news.net/news/2019/06/15/2670137/predstoyashti-sabitiya-v-stranata-za-15-yuni-agentsiya-fokus.html", "text": "*** \r\nОт 09.30 часа в амфитеатъра под Пантеона в Морската градина министър Младен Маринов ще присъства на 10-ия юбилеен концерт „С обич за децата, в памет на бащите герои“. \r\n*** \r\nОт 11.00 часа заместник-министърът на регионалното развитие и благоустройството Деница Николова ще присъства на откриването на обновената сграда на СУ „Пейо Кр. Яворов“ в жк. „Владислав Варненчик“. От 12.00 часа тя ще се включи в откриването на модернизираната ул. „Цар Симеон І“.  \r\n*** \r\nОт 06.00 часа на паркинга пред Резиденция Бояна, пред Базата на БФС ще започне състезанието за колоездачи „Обиколката на Витоша“. Стартът на супер маратона за скороходци е в 23.59 часа. Официалните награждавания са в събота и в неделя от 16 ч. в зоната на старт/финала. \r\n*** \r\nОт 09.00 часа ще започне изпитът по история на България от втората кандидатстудентска сесия на Софийския университет за учебната 2019/2020 г.  От 14.00 часа започва изпитът по химия. \r\n*** \r\nОт 09.00 часа Белоградчишки епископ Поликарп ще отслужи Заупокойна света Литургия в храма на Софийските централни гробища. \r\n*** \r\nОт 09.00 часа в Големия салон на БАН ще започне симпозиум на тема „Деменции– state of art. Диагностика, лечение, грижи”. \r\n*** \r\nОт 09.45 часа в многофункционален спортен комплекс \"Спортна София 2000“ в \"Зона Б-5\" кметът на район \"Възраждане\" Савина Савова ще открие Втория детски футболен турнир за  Купа „Възраждане“ за деца родени през 2009 г. \r\n*** \r\nОт 10.00 часа Сградата на ГДБОП, бул. \"Цариградско шосе\" 133 а, комисар Явор Колев, Началник на отдел “Киберпрестъпност” и Тинка Капитанова, директор на Дирекция \"Контрол\" в КРС, ще предоставят данни за иззетата компютърна инфраструктура в рамките на праведената в страната операция на ГДБОП и ВКП. \r\n*** \r\nОт 10.00 часа във ВТУ „Тодор Каблешков“ председателят на Държавната агенция “Безопасност на движението по пътищата“ Малина Крумова ще участва в откриването на второто издание на „Мото училище за безопасност“. \r\n*** \r\nОт 10.00 часа в столичния парк „Борисова градия“ – сцена „Лятна естрада“ ще се проведе третото издание на фестивала на азиатската култура „Магията на Изтока“. \r\n*** \r\nОт 10.00 часа с вход свободен и многобройни атракции в Националния военноисторически музей (НВИМ) ще се проведе Ден на бащата, посветен на специалната връзка между таткото и детето. \r\n*** \r\nОт 10.00 часа в Sofia Event Center ще се проведе десетото издание на форума Ratio, където международни лектори ще ни отведат дълбоко в човешкия ум. \r\n*** \r\nОт 10.30 часа ще започне съборът „Единение за България чрез спорт, традиции и общности“. \r\n*** \r\nОт 11.00 часа на ул. „Елин Пелин“ №1 ще започне второто Литературно пътешествие със Зорница Христова. \r\n*** \r\nОт 11.00 часа пл. „Славейков“ № 1 Българска асоциация „Осиновени и осиновители“ ще се състои „Ден на отворените врати“. \r\n*** \r\nОт 17.00 часа двете национални програми на Българското национално радио „Хоризонт“ и „Христо Ботев“ ще представят кампанията на БНР „Избери живота“ на Радио парк фест 2019. \r\n*** \r\nОт 17.30 часа в зала \"клуб 1\" на НДК ще се състои юбилейна конференция и коктейл „20 години кохлеарна имплантация в България – надежда, превърната в реалност”. \r\n*** \r\nВ Хотел „Орбита“ в Благоевград ЮЗУ „Неофит Рилски“ провежда Международна научна конференция. \r\n*** \r\nОт 10.00 часа ще се състои началото на летен сезон 2019 в Боровец. \r\n*** \r\nОт 18.00 часа в Залата на Дружество на художниците – Бургас ще бъде открита изложба на младите художници от Националното училище за музикално и сценично изкуство „проф. Панчо Владигеров“. \r\n*** \r\nОт 20.00 часа в Летния театър ще се проведе инициативата „Пощенска кутия за приказки“. \r\n*** \r\nОт 09.30 часа на Амфитеатъра под Пантеона в Морската градина ще се проведе 10-то юбилейно издание на кампанията „С обич за децата, в памет на бащите герои“. Инициативата е в подкрепа на децата и семействата на загинали и пострадали при изпълнение на служебния си дълг полицаи и пожарникари от Областните структури на МВР. \r\n*** \r\nОт 09.30 часа в зала „Европа“ на Фестивален и конгресен център ще започне дискусионният форум „Агресия, хуманност, кино” , който е част от програмата на 18-ия Международен фестивал на червенокръстките и здравни филми. \r\n*** \r\nОт 09.30 часа с вход свободен и много атракции ще се проведе Денят на бащата в Парк-музей на бойната дружба – 1444 г. „Владислав Варненчик“.  \r\n*** \r\nОт 09.30 часа до 12.30 часа ще се състои Дискусионен форум „Агресия, хуманност, кино”, част от Международния фестивал на червенокръстките и здравни филми. В дискусията ще участват Татяна Дончева и проф. Иво Христов. \r\n*** \r\nОт 10.00 часа до 18.00 часа с вход свободен и много атракции ще се проведе Денят на бащата във Военноморския музей. \r\n*** \r\nОт 10.30 часа пред Драматичен театър „Стоян Бъчваров“  ще започне тържествен марш на ловци от Сдружение „Ловно-рибарско дружество“ – Варна. \r\n*** \r\nОт 10.30 часа в Дома за медико-социални грижи за деца – Варна (ДМСГД – Варна) ще се проведе 19-ата традиционна среща на осиновените деца и техните осиновители под наслов „Аз и моето семейство“. \r\n*** \r\nОт 11.00 часа в кв. „Аспарухово“ започва традиционният събор „Аспарухово пее и танцува“. \r\n*** \r\nОт 11.30 часа ловци от Сдружение „Ловно-рибарско дружество“ – Варна ще поднесат венци пред паметниците на Васил Левски и Христо Ботев в Морската градина. \r\n*** \r\nОт 22.00 часа на втория етаж на Голямата тераса в Морското казино ще се състои благотворителен коктейл с музика на живо „Виждам те чрез музика“. Сумата от коктейла ще бъде дарена за закупуване на инструменти за незрящите деца. \r\n*** \r\nОт 10.00 часа в  ДКС „Васил Левски“  ще се проведе Национален турнир по спортни танци „Болярска купа“. \r\n*** \r\nОт 10.30 часа в парк „Акация“ ще се проведе отворена тренировка по спортно ориентиране.  \r\n*** \r\nОт 18.00 часа на Сцена „Арт Лято“ в парк „Боруна“  Проект „Арт Лято 2019“ представя: Make it dance!. \r\n*** \r\nОт 12.30 часа в спортна зала \"Фестивална\" кметът на Община Видин Огнян Ценков ще открие международния турнир по баскетбол за юноши за купата на \"Дунав мост Видин-Калафат\" АД, който се организира във връзка с 6-годишнината от откриването на моста. \r\n*** \r\nОт 10.30 часа в Куклена зала на ДКТ ще бъде представен спектакълът „Палечка“ по Ханс Кристиан Андерсен. \r\n*** \r\nОт 19.00 часа в Градска концертна зала ще се състои концерта на Симфониета-Враца „Клавирни виртуаози“. \r\n*** \r\nОт 11.00 часа в Исторически музей започва инициативата „Семейна събота в музея“. \r\n*** \r\nОт 15.00 часа в ХГ „Недялко Каранешев“ ще бъде открита Фотоизложба, посветена на 125 години от създаването  на Хор „Славянско единство”. \r\n*** \r\nОт 18.00 часа в НЧ „Братя Грънчарови - 2002“ /летен театър/ започва Х-ти Национален фестивал на фолклорните танцови клубове и групи „Фолклорна броеница”. \r\n*** \r\nОт 18.30 часа в НЧ „Напредък - 1869“ ще бъдат отбелязани 125 години Хор „Славянско единство” - Юбилеен  концерт с участието на хор „Железни струни” – Разград с диригент Красен Иванов, Рафаел Пашамов и балет „Калина”. \r\n*** \r\nОт 10.00 часа на площад „Свобода“ ще се проведе Детски панаир.  \r\n*** \r\nОт 11.00 часа в Градски парк „Свети Георги“, Скейт парк, ще се състои Бъди Доброволец – Промени Света. \r\n*** \r\nОт 18.00 часа във Фоайе на Арт център „Палитра“ ще се проведе Годишен концерт на Музикална студио при Арт център „Палитра“ \r\n*** \r\nОт 10.00 часа в двора на ПГ „Братя Евлогий и Христо Георгиеви” ще се проведе Конкурс за изработване на лагерна количка и състезание с изработените колички. \r\n*** \r\nОт 19.30 часа на сцената пред читалище „Братство” Общината организира концерт на Явор Велчев-Яви. \r\n*** \r\nОт 19.00 часа в местността Гарваница край село Горско Сливово ще започне петото издание на фестивала „Под звездите на деветашкото плато“. \r\n*** \r\nОт 18.00 часа от паркинга пред Община Момчилград ще стартира традиционен колопоход с маршрут от Момчилград до Татул. От 20.30 часа край село Татул ще започне 13-ото издание на рок фестивала „Нощта на Орфей“. \r\n*** \r\nОт 10.00 часа на площад “Жеравица”, Градска градина, ще се проведе Алея на изкуствата и занаятите. \r\n*** \r\nОт 17.00 часа в НЧ “Просвета 1888” ще се проведе Концерт-спектакъл “Образи на другостта”. \r\n*** \r\nОт 11.00 часа в НУ „Патриарх Евтимий“, Сдружение Менса България ще проведе тест за интелигентност. \r\n*** \r\nОт 10.30 часа в парк „Лаута“ ще се състои официалното откриване на двудневния фестивал „Пловдив – Древен и вечен“. \r\n*** \r\nОт 16.00 часа в Културния център на Радио Пловдив ще бъде представен сборникът „Гласовете на българския диаболизъм“. \r\n*** \r\nОт 18.00 часа до остров Адата ще започне Градско парти на открито. Събитието е част от програмата на „Пловдив – Европейска столица на културата“. \r\n*** \r\nОт 16.30 часа в ректората на НУ „Патриарх Евтимий“, Сдружение Менса България ще проведе тест за интелигентност. \r\n*** \r\nОт 10.00 часа в Заседателна зала Ректорат към Стопанска академия „Д. А. Ценов“ ще започне панорама на образованието. \r\n*** \r\nОт 10.00 часа на Амфитеатъра пред Родопски драматичен театър „Николай Хайтов“ ще бъде открит Шестия национален фолклорен фестивал за хора с увреждания. \r\n*** \r\nОт 10.00 часа ще се състои Национален събор на българския фолклор и българските традиционни ястия в с. Пряпорец. \r\n*** \r\nОт 10.00 часа къща музей в „Гео Милев“  ще се проведе Творчески занимания за деца. \r\n*** \r\nОт 10.00 часа в парк „Пети октомври“ ще се проведе Детско юношески  фестивал „С настроение под липите“. \r\n*** \r\nОт 11.30 часа в РБ „Захарий Княжески“  ще се проведе Концерт на вокална студия „Кара“. \r\n*** \r\nОт 14.30 часа в Конферентна зала 1 на хотел „Верея“ ще се проведе пресконференция по повод провеждането на XXVІІІ Конвент на Ордена на рицарите тамплиери на Йерусалим, Велик Приорат България. Тържественият ритуал с инвеститурата (прием) на нови Рицари и Дами във Велик Приорат България ще започне в 16.30 часа в зала „Тера Зали“, Промишлена зона Изток, Стара Загора зад Спортната зала ДЗУ. \r\n*** \r\nОт 17.00 часа на стадион „Берое“ ще се проведе Деветнадесетото издание на Международния лекоатлетически турнир „Самарско знаме”. \r\n*** \r\nОт 14.00 часа Община Тополовград организира Традиционен народен събор „Света Троица”. \r\n*** \r\nОт 18.00 часа в парк „Студентски“ ще се състои втората вечер от третото издание на фестивала „Шумен Рок“.", "date": "2019.06.15", "title": "Предстоящи събития в страната за 15 юни (Агенция „Фокус“)"}
{"url": "http://www.focus-news.net/news/2019/06/15/2670138/nimh-shte-preobladava-slanchevo-vreme-maksimalnite-temperaturi-shte-sa-mezhdu-29-i-34.html", "text": "Днес ще преобладава слънчево време, след обяд с развитие на купеста и купесто-дъждовна облачност и на места ще превали краткотраен дъжд с гръмотевици. Ще духа слаб, в източните райони до умерен североизточен вятър. Преобладаващите максимални температури ще бъдат между 29° и 34°. Това съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ) . \r\nАтмосферното налягане е малко по-високо от средното за юни – слабо ще се понижи. Над Черноморието още от сутринта ще има временни увеличения на облачността. В следобедните часове ще се развие и купеста облачност, но само на отделни места, главно по южното крайбрежие ще превали и прегърми. Ще духа до умерен североизточен вятър. Максимални температури на въздуха: 26-29°. Температурата на морската вода е 23-24°, само на север от н. Калиакра е около 20°. Вълнението на морето ще бъде 2-3 бала. Над планините ще преобладава слънчево време. След обяд ще се развие купеста и купесто-дъждовна облачност и на места ще превали и прегърми. Ще духа до умерен, а по билата и временно силен североизточен вятър. Максимална температура на височина 1200 метра около 23°, на 2000 метра – около 16°.", "date": "2019.06.15", "title": "НИМХ: Ще преобладава слънчево време - максималните температури ще са между 29° и 34°"}
{"url": "http://www.focus-news.net/news/2019/06/15/2670135/aktualna-patna-obstanovka.html", "text": "Информация за състоянието на републиканските пътища, предоставена за Агенция „Фокус“ от  Агенция “Пътна инфраструктура” . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)      за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n• път I-1 Благоевград – ГКПП „Кулата“; \r\n• път I-5 Русе – Велико Търново; \r\n• път I-9 Варна – Бургас; \r\n• път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали; \r\n• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път на София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“: \r\nОбласт София: \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Бургас и една в посока София. \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София. \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; \r\nОбласт Пазарджик: \r\nОграничава се скоростта на движение от км 88+264 до км 89+700 на 90 км/ч в двете посоки поради ремонтни дейности в средна разделителна ивица. Срок до 21.06.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижението при км 224+500 посока Бургас се осъществява с повишено внимание поради възстановяване на откос. Аварийната лента е стеснена. Участъкът е сигнализиран с пътни знаци. Срок до 17.06. 2019 г. \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nАМ „Хемус“: \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София. \r\n- За последния почивен или празничен ден - обособяват се две ленти в посока София и една в посока Варна. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 28.06.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 28.06.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 28.06.2019 г.; \r\nОбласт Шумен: \r\nДвижението в участъка Белокопитово – Шумен от км 340+110 до км 342+200 посока Варна се ограничава в изпреварващата и активната лента поради ремонт на дилатационна фуга. Движението се осъществява в аварийната лента и се регулира с пътни знаци. Срок до 18.06.2019. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Приморски“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Плевен: \r\nДвижението в участъка Обнова – Долни Дъбник от км 55+000 до км 106+000 се осъществява в едно платно поради частични ремонтни дейности на асфалтовата настилка. Срок до 17.06.2019 г.; \r\nДвижението по път Масларево – Овча могила в участъка от км 9+000 до км 32+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 18:00 ч. на 15.06.2019 г.; \r\nОбласт София: \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в района на Велико Търново при южен пътен възел се осъществява с повишено внимание поради полагане на хоризонтална маркировка. Участъкът е сигнализиран с пътни знаци и регулировчици. Срок до 17.06.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Велико Търново: \r\nДвижението в района на Велико Търново при южен пътен възел се осъществява с повишено внимание поради полагане на хоризонтална маркировка. Участъкът е сигнализиран с пътни знаци и регулировчици. Срок до 17.06.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Сливен: \r\nДвижението в района на гр. Сливен от км 388+389 до км 392+393 се осъществява с повишено внимание поради изрязване на храсти. Участъкът е сигнализиран с пътни знаци. Срок до 17.06.2019 г.; \r\nДвижение в участъка на пътен възел за язовир Жребчево от км 355+371 до км 360+107 се осъществява в едната лента поради частични ремонтни дейности на асфалтовата настилка. Участъка е сигнализиран с пътни знаци. Срок до 20.06.2019 г.; \r\nОбласт Бургас: \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\nОбласт Ямбол: \r\nДвижението в участъка Козарево – Елхово от км 260+500 до км 282+700 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Балчик – Каварна от км 56+000 до км 57+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 21.06.2019г. \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 83+200 до км 88+000 се осъществява с повишено внимание ,поради ремонтни дейности на асфалтовата настилка. Срок до 15.06.2019 г. \r\nОбласт Бургас: \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 15.06.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 15.06.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. \r\nОбходюен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 21.06.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-539: Движението по път III-539 Средец – Айтос в участъка Трояново – Айтос от км 27+000 до км 44+000 се осъществява с повишено  внимание поради извършване на частични ремонтни дейности. Движението се осъществява в едната лента на определени участъци. Участъкът е сигнализиран с пътни знаци. Срок: до 21.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – Каблешково от км 14+100 до км 52+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Аксаково – Изворско от км 7+000 до км 10+000 се осъществява с повишено внимание поради ремонтни дейности на асфалтова настилка. Участъкът е сигнализиран с пътни знаци. Срок до 18.06.2019 г.; \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок до 20.06.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 17.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6001: Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”. \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 20.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 20.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут: \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г. \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 20.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва: \r\n-   При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900. \r\n-   При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 28.06.2019 г.; \r\nПът II-37: Движението по път II-37  Картела – Широка поляна от км 175+000 до км 200+000 се извършва с повишено внимание поради почистване на пътното платно от пясък и др. Срок 17.06.2019 г.; \r\nПът III-843: Движението по път III-843 с. Побит камък – с. Сърница се осъществява с повишено внимание поради профилиране на банкети. Срок до 17.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 21.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-11: Движението по път II-11 Оряхово – Гулянци в участъка Милковица – Сомовит от км 196+000 до км 206+000 е регулирано в една лента поради земни изкопни ремонтни дейности. Срок до 20.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 17.06.2019 г.; \r\nПът II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Въведено е ограничение на скоростта до 40 км/ч. Движението се регулира от сигналисти. Срок до 17.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 Русе – Силистра от км 33+200 до км 115+432 от началото на Област Силистра до разклон за с. Калипетрово се осъществява с повишено внимание поради косене на тревните площи. Създадена е ВОБД с предупредителни пътни знаци и регулировчици. Срок до 17.06.2019 г.; \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-218: Движението по път ІІІ-218 с. Проф.Иширково – Дулово от км 0+000 до км 31+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nПът ІІІ-235: Движението по път ІІІ-235 Окорш – Паисиево от км 0+000 до км 12+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nПът ІІІ-2307: Движението по път ІІІ-2307 Руйно – Правда– Главиница от км 6+200 до км 28+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът II-55: Движението по път II-55 Нова Загора – Радево от км 92+000 до км 93+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-55: Движението по път II-55 Млекарево – Радецки в чертите на с. Новоселец от км 111+000 до км 111+100 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; \r\nПът III-555: Движението по път III-555 Полско Пъдарево – Графитово от км 0+500 до 8+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино при км 8+100 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 23.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 31.07.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 21.06.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Драгоман – Мало Малово от км 11+500 до км 20+800 се осъществява поетапно в една лента поради ремонтни дейности на асфалтовата настилка. Движението се осъществява в свободната лента. Срок до 21.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности. \r\nОбходен маршрут: по път Зетьово – Чирпан – Ценово – Целина и обратно. Срок до 23.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути:  \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.; \r\nПът III-666: Движението по път III-666 с. Плодовитово – с. Оризово от км 0+000 до км 5+300 се осъществява двупосочно в една лента поради частични ремонтни дейности на асфалтова настилка .Движението на МПС да бъде с повишено внимание и съобразена скорост. Регулира се от временни пътни знаци. Срок до 15.06.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сладък Кладенец се осъществява в една лента поради косене на тревни площи. Срок до 15.06.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІ-73: Движението в участъка Ивански – Смядово от км 15+000 до км 23+000 се осъществява с повишено внимание поради ръчно косене. Движението се регулира с пътни знаци. Срок до 19.06.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Голям Манастир – Генерал Тошево от км 23+200 до км 26+700 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г.; \r\nПът III-7602: Движението по път III-7602 Голям Манастир – Генерал Инзово от км 13+200 до км 30+400 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.06.15", "title": "Актуална пътна обстановка"}
{"url": "http://www.focus-news.net/news/2019/06/15/2670139/ministar-mladen-marinov-shte-prisastva-na-10-iya-yubileen-kontsert-s-obich-za-detsata-v-pamet-na-bashtite-geroi.html", "text": "Министър Младен Маринов ще присъства на 10-ия юбилеен концерт „С обич за децата, в памет на бащите герои“ във Варна. Това съобщиха от пресцентъра на  МВР . Събитието ще се проведе от 09.30 часа в амфитеатъра под Пантеона в Морската градина.  \r\nКонцертът се организира от Синдикална федерация на служителите в ОДМВР – Варна, която чества десет години от своето основаване. Проявата, която е в подкрепа на децата и семействата на загинали и пострадали при изпълнение на служебния си дълг полицаи и пожарникари от Областните структури на МВР, се провежда под патронажа на кмета на Варна Иван Портних.  \r\nПредвидена е демонстрация с полицейска, пожарна техника и помощни средства. Ще бъде представена военна техника на Военноморските сили и на Военна полиция.", "date": "2019.06.15", "title": "Министър Младен Маринов ще присъства на 10-ия юбилеен концерт „С обич за децата, в памет на бащите герои“"}
{"url": "http://www.focus-news.net/news/2019/06/15/2670142/sofiya-vavezhda-se-organizatsiya-na-dvizhenieto-za-provezhdane-na-turnir-po-petank.html", "text": "Въвежда се организация на движението за провеждане на турнир по петанк. Това съобщиха от  пресцентъра на Столична община.  От 08.00 до 16.00 часа се забранява престоят и паркирането на пътни превозни средства, с изключение на автомобилите обслужващи мероприятието на ул. „Кракра” между ул. „Шипка” и ул. „Оборище“.", "date": "2019.06.15", "title": "София: Въвежда се организация на движението за провеждане на турнир по петанк"}
{"url": "http://www.focus-news.net/news/2019/06/15/2670140/zamestnik-ministar-denitsa-nikolova-shte-poseti-varna.html", "text": "Заместник-министърът на регионалното развитие и благоустройството Деница Николова ще посети Варна. Това съобщиха от пресцентъра на  Министерство на регионалното развитие и благоустройството . От 11.00 часа зам.-министърът ще присъства на откриването на обновената сграда на СУ „Пейо Кр. Яворов“ в жк. „Владислав Варненчик“. От 12.00 часа тя ще се включи в откриването на модернизираната ул. „Цар Симеон І“. \r\nОбектите са финансирани със средства от Оперативна програма „Региони в растеж“. Средното училище е част от проекта „Модернизация на образователната инфраструктура на територията на гр. Варна“. Ул. „Цар Симеон I“ e един от обектите, които се обновяват по проекта „Естетизация и модернизация на градската среда във Варна“.", "date": "2019.06.15", "title": "Заместник-министър Деница Николова ще посети Варна"}
{"url": "http://www.focus-news.net/news/2019/06/15/2670144/haskovo-obshtina-topolovgrad-organizira-traditsionen-naroden-sabor-sveta-troitsa.html", "text": "Община Тополовград, Сливенска митрополия, Читалище “Св. св. Кирил и Методий - 1894” и Тракийско дружество – Тополовград организират днес  и на 16 юни Традиционен народен събор „Света Троица”. В рамките на Програмата ще се проведе Фолклорен празник с участието на местни и гостуващи художествени състави от Югоизточна Тракия. Изпълнителите ще оценява жури с председател Николай Ников - професор по музикално и танцово изкуство и народният певец Стоян Варналиев. Продължава подаването на заявки за участие на групи и индивидуални изпълнители. Проявен е интерес от традиционно участващите и от много нови любителски състави. Очаква се броят им да бъде повече от 100. Фолклорният празник ще започне от 14.00 часа днес и ще продължи от 9.30 часа на 16 юни. \r\nВ Международният турнир по борба „Еню Вълчев – Димитър Чифудов“ ще премерят сили борци от Турция, Гърция и България. Той ще започне в 11.00 часа, след предварително изтегляне на  категориите и жребия. И тази година ще се връчи най-голямото отличие – „Златен пояс“ на най-добрия състезател, Приз – купа на кмета на Тополовград, Приз „Станка Златева“ ще получи най-добрата състезателка в женската борба.  \r\nМедали и грамоти ще се връчат на всички призьори. Отличията са изработени в САЩ и са дарение от Димитър Чифудов – младши. \r\nПо време на състезанията ще свири гайдарски оркестър от Музикалното училище в гр. Котел.", "date": "2019.06.15", "title": "Хасково: Община Тополовград организира Традиционен народен събор „Света Троица”"}
{"url": "http://www.focus-news.net/news/2019/06/15/2670143/burgas-vazpitanitsi-na-numsi-pancho-vladigerov-predstavyat-izlozhba-v-druzhestvoto-na-hudozhnitsite.html", "text": "За втора поредна година изложбената зала на Дружеството на бургаските художници отваря врати за годишната изложба на младите творци от Националното училище за музикално и сценично изкуство „проф. Панчо Владигеров“. Това съобщиха от пресцентъра на  Община Бургас . Това е  поредната  голяма публична изява на децата, които се обучават по специалностите „Сценичен костюм“ и „Рекламна графика“. \r\nНад 60 творби на художниците от 8 до 12 клас ще зарадват ценителите на изобразителното изкуство в град Бургас.  Селектираните произведения са създадени през учебната година под ръководството на елитни преподаватели и показват цялостния процес на обучение в художествените специалности в училището по изкуства. Експозицията включва  рисунки, етюди, стилизации и свободни композиции от учебните дисциплини рисуване, живопис, сценичен костюм и рекламна графика. Изложбата е разнообразна като тематика и пластични постижения, представя креативни идеи и експерименти в различни техники, както и симбиоза между изящните изкуства и компютърните технологии. Годишната изложба на младите художници от Националното училище за музикално и сценично изкуство „проф. Панчо Владигеров“ в Бургас ще бъде открита в 18.00 часа, в Залата на Дружество на художниците – Бургас, ул. „Александровска“ 22. Изложбата се осъществява съвместно с Дружеството на бургаските художници.", "date": "2019.06.15", "title": "Бургас: Възпитаници на НУМСИ „Панчо Владигеров“ представят изложба в Дружеството на художниците"}
{"url": "http://www.focus-news.net/news/2019/06/15/2670145/onlayn-uslugite-na-agentsiyata-po-vpisvaniyata-shte-badat-ogranicheni-zaradi-deynosti-po-optimizatsiya-na-harduera-i-softuera-na-informatsionnite-sistemi.html", "text": "Агенцията по вписванията уведомява всички потребители, че онлайн услугите на Агенцията ще бъдат ограничени в часовия диапазон 12:00 – 23:59. Това съобщиха от пресцентъра на  Агенцията . Само днес ограничени ще бъдат електронните услуги, предоставяни от: Имотен регистър, Търговски регистър, Регистър БУЛСТАТ  и Регистър на имуществените отношения на съпрузите. \r\nОграничаването на достъпа до услугите на Агенцията се налага във връзка с дейности по оптимизация на хардуера и софтуера на информационните системи.", "date": "2019.06.15", "title": "Онлайн услугите на Агенцията по вписванията ще бъдат ограничени заради дейности по оптимизация на хардуера и софтуера на информационните системи"}
{"url": "http://www.focus-news.net/news/2019/06/15/2670146/sofiya-festival-na-aziatskata-kultura-magiyata-na-iztoka-shte-se-provede-v-borisovata-gradina.html", "text": "Фестивал на азиатската култура “Магията на Изтока”  ще се проведе в Борисовата градина . Това съобщиха от пресцентъра на  Столична община . Митични същества, зрелищни изпълнения и пищни костюми от всички кътчета на Азия пристигат в България за третото издание на фестивала на азиатската култура “Магията на Изтока”, който ще се проведе от 10.00 ч. до 20.00 ч. в Борисовата градина.  \r\nСъбитието се организира по инициатива на посолството на Индонезия в България в партньорство с още петнадесет дипломатически мисии от Азия у нас, с подкрепата на Столична община. \r\nШествие-парад на участниците във фестивала ще се проведе днес от 17.00 ч. в Борисовата градина около Лятната естрада. Подробна информация за фестивала ще намерите на: https://www.facebook.com/asianfestivalsofia", "date": "2019.06.15", "title": "София: Фестивал на азиатската култура “Магията на Изтока”  ще се проведе в Борисовата градина"}
{"url": "http://www.focus-news.net/news/2019/06/15/2670149/veliko-tarnovo-panorama-na-obrazovanieto-shte-se-provede-v-svishtov.html", "text": "Общината организира панорама на образованието в Свищов, съобщават от пресцентъра на  Общината . Събитието ще се състои от 10.00 часа в Заседателна зала Ректорат (бивш клуб „Салве\"), към Стопанска академия „Д. А. Ценов“ – град Свищов. На него ще бъдат представени пред родители и ученици възможностите за образование в гимназиален етап. \r\nДиректорите на свищовските училища ще обявят броя паралелки и видовете профили, които предлагат, а на щандовете на всяко училище ще може се получи подробна информация за приема 2019/2020. Презентации, флаери и директни консултации с представители ще дадат възможност за информиран избор на бъдещите гимназисти и техните родители.", "date": "2019.06.15", "title": "Велико Търново: Панорама на образованието ще се проведе в Свищов"}
{"url": "http://www.focus-news.net/news/2019/06/15/2670148/stara-zagora-kazanlak-shte-bade-domakin-na-rodiolyubitelska-sreshta-i-tehnichesko-izlozhenie.html", "text": "Международна радиолюбителска среща и техническо изложение „Хоби радио експо Казанлък - 2019” ще се проведат за 28-ми пореден път в Дома на културата в Казанлък днес и на 16 юни, съобщиха за  Радио „Фокус”  организаторите. С щандове на техническото изложение ще се представят водещи в областта фирми и организации. Специални гости на тазгодишната Международна среща на радиолюбителите ще бъдат представители на асоциациите на радиолюбителите от Румъния, Турция, Сърбия, и Гърция. \r\nСлавяна ГАЙДАРОВА", "date": "2019.06.15", "title": "Стара Загора: Казанлък ще бъде домакин на родиолюбителска среща и техническо изложение"}
{"url": "http://www.focus-news.net/news/2019/06/15/2670147/predstoyashti-mezhdunarodni-sabitiya-za-15-yuni-agentsiya-fokus.html", "text": "*** „Европрайд 2019“ – най-големият гей парад в Европа \r\n*** Първа проповед в катедралата Парижката Света Богородица след пожара \r\n*** Посещение на украинския президент Владимир Зеленски \r\n***", "date": "2019.06.15", "title": "Предстоящи международни събития за 15 юни ( Агенция „Фокус“)"}
{"url": "http://www.focus-news.net/news/2019/06/15/2670131/hasan-rouhani-situatsiyata-v-blizkiya-iztok-iziskva-po-tesni-vrazki-s-rusiya.html", "text": "Текущата ситуация в близкоизточния регион, както и условията на външен натиск и санкции обуславят необходимостта от по-тясно взаимодействие между Русия и Иран, заяви президентът на Ислямската Република Хасан Роухани след преговорите с руския си колега Владимир Путин на срещата на върха на Шанхайската организация за сътрудничество (ШОС) в Бишкек, предава  РИА Новости . \r\n„Текущата ситуация в региона обуславя необходимостта от по-тясно сътрудничество между нашите страни. В тези условия при наличието на сериозно външно въздействие, въвеждането на външни санкции, необходимостта от взаимодействие между страните в региона и конкретно между нашите страни се актуализира с всеки ден“, обясни иранският държавен глава. \r\nРоухани отбеляза, че Москва и Техеран си сътрудничат в много сфери. „Много по-лесно е да се каже, че няма сфери, в които не си взаимодействаме“, подчерта той. \r\nОсвен това в хода на срещата той поздрави Путин за Деня на Русия и обърна внимание, че отношенията между Москва и Техеран „носят образцов характер и всеки ден се придвижват напред“. \r\nПревод и редакция:", "date": "2019.06.15", "title": "Хасан Роухани: Ситуацията в Близкия Изток изисква по-тесни връзки с Русия"}
{"url": "http://www.focus-news.net/news/2019/06/15/2670150/yambol-prodalzhava-osmoto-izdanie-na-art-festival-otvoreni-prostranstva.html", "text": "Различното и многообразно културно събитие, познато като Арт-фестивал „Отворени пространства“, отново съпътства празника на Ямбол и очаква своята публика в дните до 17 юни. Това съобщиха от пресцентъра на  Община Ямбол . Инициативите и този път имат амбицията да впечатляват, провокират и ангажират емоционално всички участници. \r\nУличен театър, ателиета, изложби и други забавни атракции дават характерния привкус на  колоритното събитие. \r\nЕдин от акцентите в него е Националният ролер фест - Ямбол 2019, който ще се състои в Градския парк. \r\nДнес Малкият розариум ще бъде територия на ямболски художници и фонографи, обединени в проекта „Отворени Арт пространства“. Началото е в 10.30 часа. \r\nФестивалът започва с конкурс за ученически мултимедийни презентации на тема „Ямбол – моят град“. Началото е в 15.00 часа в Културно-информационен център „Безистен“. \r\nЗа седемте си издания досега „Отворени пространства“ е утвърден като неизменен акцент от програмата на Деня на Ямбол, изненадващ със своето разнообразие и даващ простор на вдъхновението и свободната изява на много артисти и граждани.", "date": "2019.06.15", "title": "Ямбол: Продължава осмото издание на Арт-фестивал „Отворени пространства“"}
{"url": "http://www.focus-news.net/news/2019/06/15/2670151/burgas-kontsert-spektakalat-obrazi-na-drugostta-shte-se-sastoi-v-pomorie.html", "text": "Концерт-спектакълът “Образи на другостта” е посветен на десетото юбилейно издание на фестивала “Хоро край поморийския бряг”. Концертът ще се състои от 17.00 часа, в залата на Народно читалище “Просвета 1888” Поморие и в него ще вземат участие: Танцов клуб “Чайка Бургас - Поморие”, Танцов ансамбъл “На мегдана” – гр. София, Студентски фолклорен ансамбъл при ЮЗУ “Неофит Рилски” - гр. Благоевград и Представителна танцова формация “Траке” - гр.Стамболийски. Това съобщиха от пресцентъра на  Община Поморие . Творческият екип на събитието включва: Петьо Кръстев (музика), Николай Цветков, Георги Гаров, Велиана Дачева, Даниел Костов (хореография), Мартина Иванова (сценография), Николай Цветков и Георги Гаров (режисьори) и Лиляна Христова (организатор). Входът е свободен. \r\nИ тази година фестивалът “Хоро край поморийския бряг” ще спази традицията, събирайки на площад “Св. Св. Кирил и Методий” в Поморие клубове за народни танци от цялата страна. На 14 юни, ден преди концерта, всички те отново ще се хванат за ръце и ще извият пъстри хора от различните етнографски области в страната. Преди да покажат танцово майсторство обаче, всички участници ще преминат през центъра на града, демонстрирайки киприте си носии. Дефилето ще тръгне в 16.00 часа от началото на пешеходната алея (от ОББ, кафе „Summer Refresh“) и ще завърши на площада. \r\nСъбитието се провежда под патронажа на кмета Иван Алексиев, организирано е от Община Поморие и СНЦ Танцов клуб “Чайка”, а задачата му е да бъдат представени красотата, богатството и уникалността на българския фолклор.", "date": "2019.06.15", "title": "Бургас: Концерт-спектакълът “Образи на другостта” ще се състои в Поморие"}
{"url": "http://www.focus-news.net/news/2019/06/15/2670154/gd-granichna-politsiya-ochakva-se-zasilen-trafik-na-gkpp-makaza-shofyorite-da-polzvat-i-drugi-granichni-punktove-na-balgaro-gratskata-granitsa.html", "text": "Очаква се засилен трафик на ГКПП \"Маказа\",  шофьорите да ползват и други гранични пунктове на българо-гръцката граница. Това съобщиха от пресцентъра на  Главна дирекция \"Гранична полиция\" .  \r\nВъв връзка с началото на активния туристически сезон се очаква значително увеличение на трафика през българо-гръцката граница. Данните от предходни години сочат, че най-завишена ще е интензивността на пътникопотока през ГКПП \"Маказа\". Тъй като той е най-често използван от румънските граждани, очакванията са автомобилите там да се увеличат с два пъти, а пътниците – с три пъти, в сравнение с обичайния трафик. \r\n\"Гранична полиция\" е предприела мерки за осигуряване на достатъчен брой служители за своевременна обработка на преминаващите граждани, но инфраструктурата на пункта е ограничена. Освен това, в резултат от намаления брой гръцки полицейски служители вместо 4 трасета, работят 2 – по едно на изход и на вход. Очаква се образуване на колони от турски, румънски и български автомобили, основно на изход от страната. \r\nГлавна дирекция „Гранична полиция“ призовава гражданите да използват и другите гранични пунктове на българо-гръцката граница.", "date": "2019.06.15", "title": "ГД \"Гранична полиция\": Очаква се засилен трафик на ГКПП \"Маказа\",  шофьорите да ползват и други гранични пунктове на българо-гръцката граница"}
{"url": "http://www.focus-news.net/news/2019/06/15/2670153/kyustendil-obshtinata-organizira-kontsert-na-yavor-velchev-yavi.html", "text": "Община Кюстендил организира концерт на Явор Велчев-Яви. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Самостоятелният концерт на изпълнителя ще се състои от 19.30 часа на сцената пред читалище „Братство”. Явор Велчев  е певец, китарист и автор на песни от Бургас с дълъг опит. От малък е на сцена и участва в множество детски конкурси. Взима уроци по класическа китара, а докато учи в английската гимназия, свири в хард рок група. Повлиян е и от соул и джаз музиката и в края на 90-те създава група „Jazzabel”, която печели второ място на „Златния Орфей”. През 2001 година Явор става вокалист на група „Каффе”. Специализира международно и морско право в Белгия, където работи заедно със своя дългогодишен приятел Константин Бончев, който живее в Холандия. Двамата създават дуо – „Jailhouse Chili”. След 2010 година Явор се фокусира върху соул кариерата си като участва в риалити формати и създава нов проект. \r\nВенцеслав ИЛЧЕВ", "date": "2019.06.15", "title": "Кюстендил: Общината организира концерт на Явор Велчев-Яви"}
{"url": "http://www.focus-news.net/news/2019/06/15/2670152/stara-zagora-elitni-lekoatleti-shte-uchastvat-v-devetnadesetoto-izdanie-na-mezhdunarodniya-lekoatleticheski-turnir-samarsko-zname.html", "text": "Деветнадесетото издание на Международния лекоатлетически турнир „Самарско знаме” в Стара Загора и тази година събира елитни състезатели. Това съобщиха от пресцентъра на  Община Стара Загора . Турнирът се организира от Спортен клуб по лека атлетика „Берое“, със съдействието на Община Стара Загора и Българската федерация по лека атлетика. Състезанието ще се проведе от 17.00 часа на стадион „Берое“ при вход свободен. \r\nЦелта е да се популяризира леката атлетика и да се съхранят традициите на турнирните надпревари в България. Турнирът ще спомогне за разкриването на млади талантливи лекоатлети в условията на състезание с най-добрите, мъже и жени от България и състезатели от чужбина. Задачата на домакините пък е да се създадат условия за постигане на високи спортни резултати, покриване на стандарти и селекция на състезатели за националните отбори. На стадиона под Аязмото атлетите ще мерят сили в тринадесет дисциплини.  \r\nЗаявки за участие са подали лекоатлети от България, Румъния, Гърция, Беларус, Македония, Сърбия, Шотландия, Турция дори и от Гибралтар. \r\nВ дисциплината висок скок за мъже се очаква силно състезание. В сектора излизат Константин Баниотис от Гърция с постижение 234 см, нашата млада надежда Тихомир Иванов с постижение 231 см, Алан Смит от Шотландия с 229 см и Андрей Скабейка от Беларус с 226 см. \r\nВ скока на дължина участие са потвърдили  елитните ни атлетки Габриела Петрова и Александра Начева. \r\nСтарозагорското участие включва миналогодишния победител Денис Димитров на 100 м гладко бягане, Елеонора Драгиева на скок височина, Деви Аврамова на 3000 м, Марс Славов на копие, Михаил Иванов на скок височина и Стефан Стефанов на 200 и 400 м.", "date": "2019.06.15", "title": "Стара Загора: Елитни лекоатлети ще участват в Деветнадесетото издание на Международния лекоатлетически турнир „Самарско знаме”"}
{"url": "http://www.focus-news.net/news/2019/06/15/2670155/sofiya-shte-se-provede-initsiativata-detski-literaturen-marshrut-sas-zornitsa-hristova.html", "text": "В града ще се проведе инициативата Литературно пътешествие. Това съобщиха от пресцентъра на  Столична община . На ул. „Елин Пелин“ №1 в 11.00 часа ще започне второто Литературно пътешествие със Зорница Христова. Зорница е изкусен разказвач, преводач, журналист, издател и писател на детски книжки. За втори път тя ще преведе малката публика през произведенията на някои от най-любимите български класици. Ще припомни онова „Копче за сън“, дето върши чудеса с децата, на които не им се спи.  \r\nДетският литературен маршрут е с продължителност 2 астрономически часа. Език - български, вход свободен, без предварително записване. \r\nЛитературни маршрути „София\" са един различен прочит на столицата, който разкрива красотата на града през погледа на писатели, изкусни разказвачи и хора, изкушени от книгите и всичко, свързано с тях. \r\nЛитературни маршрути „София\" е проект на Фондация „Прочети София“ и се финансира по Програма „Култура“ на Столична община за 2019 г.", "date": "2019.06.15", "title": "София: Ще се проведе инициативата Детски литературен маршрут със Зорница Христова"}
{"url": "http://www.focus-news.net/news/2019/06/15/2670141/v-sgradata-na-gdbop-shte-se-sastoi-brifing-vav-vrazka-s-provedenata-v-stranata-operatsiya-za-prestapleniya-protiv-intelektualnata-sobstvenost.html", "text": ".Ще се състои брифинг във връзка с проведената в страната операция за престъпления против интелектуалната собственост. Това съобщиха от пресцентър на  МВР . Брифингът ще се състои от 10.00 часа в сградата на ГДБОП на бул. \"Цариградско шосе\" 133. Комисар Явор Колев, Началник на отдел “Киберпрестъпност” и Тинка Капитанова, директор на Дирекция \"Контрол\" в КРС, ще предоставят данни за иззетата компютърна инфраструктура в рамките на праведената в страната операция на ГДБОП и ВКП. Ще бъде предоставена информация за нарушената функционалност на интернет връзката на дружествата и детайли за действията на КРС, ГДБОП и ЕВРОПОЛ в абонатните станции на операторите.", "date": "2019.06.15", "title": "В сградата на ГДБОП ще се състои брифинг във връзка с проведената в страната операция за престъпления против интелектуалната собственост"}
{"url": "http://www.focus-news.net/news/2019/06/15/2670156/natsionalniyat-voennoistoricheski-muzey-shte-bade-s-vhod-svoboden-po-povod-denya-na-bashtata.html", "text": "От 10.00 до 18.00 часа с вход свободен и многобройни атракции в Националния военноисторически музей (НВИМ) ще се проведе Ден на бащата, посветен на специалната връзка между таткото и детето. Това съобщиха от пресцентъра на  музея . За осма поредна година в началото на лятната ваканция с малчуганите и техните родители празнуваме усмивките,  увлекателните игри и новите знания, придобити с веселие. \r\nСпециално за събитието Българската армия представя военни машини „Мерцедес“, бойна бронирана машина „Командо-Селект“, брониран боен джип „Пясъчна котка“, високопроходима линейка, участвала  в мисии, и учебна катапултна седалка. Всички желаещи ще могат да влязат в кабините на едни от най-атрактивните машини от външната експозиция на музея – вертолет Ми-8, ракетен комплекс 2К 52 Фрог „Луна-М“ и подвижен радиовисотомер „Вершина“. \r\nВ този ден забавления ще има за всички – от най-малките до вече порасналите деца. Програмиране на роботи и създаване на видеоигри, виртуална зона за игри, конструктор за млади откриватели, сглобяване на къщички и създаване на мечтания град, решаване на логически задачи и разнообразни интерактивни игри не само ще стимулират детското логическо мислене, но и творческото въображение. В този ден за децата всичко ще е позволено – ще скачат на огромен матрак, ще се забавляват с играчки от дърво, ще рисуват върху вода, ще опитат сладки изкушения, ще станат главни герои в детска приказка и дори ще играят минифутбол, докато родителите им се запознават с Програмата за ранно детско развитие на Уницеф. Жадните за знания малчугани ще разберат любопитни факти за пътя на метала от звездите до нашия живот, а най-съобразителните ще имат възможност да покажат своите знания  в куиз за финансова грамотност с награди.  \r\nЛятната читалня ще посрещне малки и големи с увлекателни четива, интригуващи истории и книжки за оцветяване. Любителите на природата ще изживеят вълнуващи емоции в скаутски лагер, а изпълнените с енергия малки и големи гости на музея ще се потопят в магията на народните танци между 10.00 и 13.00 часа.  \r\nМалчуганите и татковците ще могат да седнат зад волана на едни от най-модерните автомобили и любопитни превозни средства или пък на атрактивни модели велосипеди. \r\nДенят на бащата се организира с подкрепата на Министерство на отбраната, „Шампиони за децата“ на УНИЦЕФ България, Съюз на българските автомобилисти, Национална скаутска организация на България, Bike Center, Scania Bulgaria, John Deere, Megatron, Silver Star, Mercedes-Benz, Mazda Bulgaria, Ford Bulgaria, Издателство „Клевър бук“, Списание „Образование и специализация в чужбина“, Детска архитектурна работилница, Pumpelina, Списание Кенгуру, Iventas, Wienerberger, Tondach, Happy Dreams, MindHub, Дървеница, Green Life Resort Bansko, Представителен фолклорен ансамбъл „Шевица“, Smile Gummi, Pulsar, Аурубис България и NN България. Събитието се осъществява със съдействието на водещия на „Стартер“ – Симеон Колев, и медийната подкрепа на BG Radio.", "date": "2019.06.15", "title": "Националният военноисторически музей ще бъде с вход свободен по повод Деня на бащата"}
{"url": "http://www.focus-news.net/news/2019/06/15/2670159/blagoevgrad-sled-1600-ch-shte-bade-ogranicheno-dvizhenieto-po-ul-aleksandar-stamboliyski.html", "text": "Движението по ул. „Александър Стамболийски“ ще бъде ограничено след 16.00 часа. Това съобщиха от  Общината . Ограничението е свързано с провеждането на втория голям концерт на БГ Радио в града. Това важи за всички моторни превозни средства, както и за масовия градски транспорт. Движението до 16.00 часа в събота няма да бъде ограничавано. Автомобилите и автобусите ще преминават както обикновено и в двете посоки на улица „Александър Стамболийски“. След 16.00 часа обаче в участъка от кръстовището на улицата с булевард „Свети Димитър Солунски“ до кръговото кръстовище с улица „14 полк“ движението ще бъде спряно, като забраната ще важи до 06.00 часа на 16 юни. Определен е обходен маршрут - по булевард „Васил Левски“ и улица „Джеймс Баучер“. \r\nЦелта на общинското ръководство е да гарантира здравето и живота на гражданите, както и безпроблемното движение на моторни превозни средства.  \r\nОбщина Благоевград апелира жителите и гостите на града да бъдат внимателни и толерантни на пътя.", "date": "2019.06.15", "title": "Благоевград: След 16.00 ч. ще бъде ограничено движението по ул. „Александър Стамболийски“"}
{"url": "http://www.focus-news.net/news/2019/06/15/2670132/afp-bivshata-upravlyavashta-partiya-v-moldova-predade-vlastta-za-da-spre-krizata.html", "text": "Демократическата партия на Молдова съобщи в петък, че ще напусне правителството след като няколко дни отказваше да отстъпи властта на нова коалиция, подкрепена от САЩ, ЕС и Русия, с което спря кризата в източноевропейската страна, предава  AFP . \r\nБедната бивша съветска република, сгушена между Румъния и Украйна, е в политически хаос от февруари, когато общите избори не успяха да дадат явно мнозинство на никоя партия. \r\nМиналата седмица парламентът одобри правителство, изградено върху безпрецедентна коалиция на проруски и проевропейски сили, което шокира  управляващата дотогава Демократическа партия, оглавявана от могъщия олигарх Плахотнюк. \r\nСтарото правителство обаче отказа да се оттегли и неговия премиер Павел Филип за кратко бе избран за президент, който да разпусне парламента и да насрочи избори. \r\nВ петък обаче Филип и заместник-председателят на партията Владимир Чеботари казаха, че правителството ще се оттегли. \r\n\"Ще отидем в опозиция\", каза Чеботари по време на телевизионен брифинг. Той обвини новото коалиционно правителство, че отказва да участва в диалог и настоя, че ще бъде правилно да се проведат предсрочни избори. \r\nПрезидентът Игор Додон анулира декрета за разпускане на парламента веднага след като бе възстановен на длъжност. По-рано неговите правомощия бяха прекратени от Конституционния съд на Молдова. \r\nПроруската социалистическа партия и проевропейската АКУМ се съгласиха през уикенда да работят заедно в правителството, въпреки различните гледни точки в много области. \r\nДвете партии излязоха с изявление, че Молдова „потъва в корупция“ и е „заложник“ на олигарсите. \r\nПревод и редакция:", "date": "2019.06.15", "title": "AFP: Бившата управляваща партия в Молдова предаде властта, за да спре кризата"}
{"url": "http://www.focus-news.net/news/2019/06/15/2670162/burgas-initsiativata-poshtenska-kutiya-za-prikazki-shte-se-provede-v-letniya-teatar.html", "text": "Инициативата „Пощенска кутия за приказки“ ще се проведе в Летния театър. Това съобщиха от пресцентъра на  Община Бургас . От 20.00 часа на сцената ще излязат Камен Воденичаров, Димитър Калбуров, Мая Бежанска, Любен Дилов-син, Башар Рахал, Камен Алипиев-Кедъра, Бойко Кръстанов, Гери Турийска и бургазлиите Ирра, Пламен Манасиев и Стефан Илчев. Водеща на събитието ще е Мария Силвестър.  \r\nБилети се продават в касата на Операта, Културен дом на нефтохимика, Еventim и Ticketportal.", "date": "2019.06.15", "title": "Бургас: Инициативата „Пощенска кутия за приказки“ ще се проведе в Летния театър"}
{"url": "http://www.focus-news.net/news/2019/06/15/2670164/dobrich-detski-panair-shte-se-provede-v-grada.html", "text": "Детски панаир ще се проведе днес и утре със съдействието на Община Добрич, предаде кореспондентът на  Радио „Фокус” – Варна . Малки и големи деца ще се забавляват в ателиета. Ще бъдат организирани занимателни игри - забавна физика и химия, забавна математика, рисунка на асфалт, пиксел арт, търсачи на съкровища, музикално ателие, плъсти, енкаустика (восъчни рисунки), ебру (рисунки във вода), детски играчки, мода, глобус, стенопис, детска архитектурна работилница, урбанистична игра, грънчарско ателие, цветя от салфетки, стъклопис, макиаж и други занимания. Организатор е „Изиарт“. Ателиетата ще бъдат отворени за малчуганите в часовете от 10.00 до 18.00 и ще бъдат разположени на площад „Свобода“.  \r\nЖулиета НИКОЛОВА", "date": "2019.06.15", "title": "Добрич: Детски панаир ще се проведе в града"}
{"url": "http://www.focus-news.net/news/2019/06/15/2670161/sofiya-katastrofa-mezhdu-dva-leki-avtomobila-e-stanala-na-avtomagistrala-trakiya-kray-vakarel-v-posoka-plovdiv-dvizhenieto-e-silno-zatrudneno.html", "text": "Катастрофа между два леки автомобила е станала на автомагистрала „Тракия“ при виадукта край Вакарел в посока Пловдив, движението е силно затруднено. Това съобщи слушател на  Радио „Фокус“ . Инцидентът е възникнал в района на 20 -22 километър, като трафикът в този участък се осъществява само в едното платно. Необходимо е водачите да съобразят скоростта преди 20-ия км и да се движат с повишено внимание. На място има екипи на полицията.", "date": "2019.06.15", "title": "София: Катастрофа между два леки автомобила е станала на автомагистрала „Тракия“ край Вакарел в посока Пловдив, движението е силно затруднено"}
{"url": "http://www.focus-news.net/news/2019/06/15/2670167/sport-braziliya-zapochna-kopa-amerika-s-30-sreshtu-boliviya.html", "text": "Домакинът Бразилия започна по отличен начин участието си на Копа Америка 2019. Тази нощ кариоките победиха с 3:0 Боливия и записаха първи три точки в актива си в група “А” на турнира. Филипе Коутиньо даде добра преднина на своя тим с попадения в рамките на три минути. Той откри резултата от дузпа в 50-ата минута, а в 53-ата вкара и втория си гол. Класическото 3:0 оформи Евертон в 85-ата минута. Така бе продължена добрата серия на възпитаниците на Тите, които нямат загуба вече 11 поредни мача, като за последно паднаха от Белгия на световното първенство миналата година. В същото време пък Боливия записа 8-и пореден мач без успех на сметката си.", "date": "2019.06.15", "title": "Спорт: Бразилия започна Копа Америка с 3:0 срещу Боливия"}
{"url": "http://www.focus-news.net/news/2019/06/15/2670165/denyat-15-yuni-balgarskata-istoriya.html", "text": "На тази дата през 1863 г. излиза Брой 1 на първият български сатиричен вестник „Гайда”, редактор на който е П. Р. Славейков. Вестникът се издава в Истанбул в периода 1863 – 1867 г. Последният му брой излиза на 15 април 1867 г. Спрян е от турската цензура за периода 24 април 1865 г. - 1 януари 1866 г. След подновяването излиза като филологическо списание. Първото стихотворение на Христо Ботев, \"Майце си\", е отпечатано в този вестник.  \r\nНа 15 юни 1876 г. е обесен войводата на Габровската чета - Цанко Христов Дюстабанов. След избухването на Априлското въстание в Соколския манастир край Габрово на 13 май се събират 219 души, които сформират чета. Два дни по-късно четниците, предвождани от Дюстабанов пристигат в с. Батошево, Севлиевско. Там те вдигат местното население и бунтът бързо обхваща околните села Кръвеник и Ново село. На 23 май 1876 г., укрилите се в района на връх Марагидик (днес Русалка) въстаниците начело с Дюстабанов, Фильо Радев, Георги Бочаров и Дончо Фесчиев водят тежко сражение с турските потери. По време на сражението Дюстабанов е ранен тежко. Пет дни по-късно, след предателство на кмета на едно от селата, Цанко Дюстабанов е заловен и осъден на смърт. Обесен е в Търново (дн. Велико Търново).  писателят Антон Страшимиров, поетът и преводач Александър Муратов …  ученият Джон Атанасов, деецът на българското националноосвободително движение Тома Георгиев.  2018 г.  \r\nПрезидентът Румен Радев присъжда орден „Стара планина“ – първа степен на г-н Роналд Лаудер, президент на Световния еврейски конгрес,  „за изключително големи заслуги за развитието и укрепването на приятелските отношения и сътрудничеството между световната еврейска общност, представлявана от Световния еврейски конгрес, и държавните институции, еврейската общност и гражданското общество в Република България, както и за значителен принос за развитието на образованието у нас“. 2006 г.  \r\nНа тържествена церемония е закрито съвместното българо-американско авиационно учение \"Стражеви лъв 2006\". На церемонията присъстват министърът на отбраната Веселин Близнаков, началникът на Генералния щаб на Българската армия ген. Златан Стойков, посланикът на САЩ в България Джон Байърли и други. \r\nВ учението участват летателни екипажи, авиационна техника и осигуряващ състав от авиобазите \"Безмер\" и \"Граф Игнатиево\" и от 173-то изтребително авиокрило на Националната гвардия на щата Орегон от ВВС на САЩ в Европа. В учението са използвани самолети МиГ-21, МиГ-29, Су-25 К и F-15. 2005 г.  \r\nПрезидентът на Р България връчва Орден „Стара планина“ първа степен на Бела Коложи извънреден и пълномощен посланик на Република Унгария „за изключително големия му принос за развитието и активизирането на българо-унгарските отношения и по повод окончателното му отпътуване от страната 2000 г.  \r\nЗа главен преговарящ на България с Европейския съюз е назначен Владимир Кисьов, заместник-министър на външните работи. \r\nВладимир Янаниев Кисьов е роден на 30 септември 1947 г. Завършва Немска езикова гимназия в София. Завършва специалност \"Електроинженерство и радиотехника\" във ВМЕИ - София. Работи като конструктор в Институт по съобщителна промишленост 1971-1974 г. От 1976 г. до 1992 г. изпълнява длъжността ръководител секция, научен сътрудник в Институт по радиоелектроника и технологии, а от 1976 г. до 1992 г. е началник отдел. Като главен експерт работи в отдел \"Международна интеграция\" в Министерство на промишлеността 1992-1993 г. В периода 1993-1994 г. е началник отдел \"Международна интеграция\". В следващите години изпълнява длъжностите съответно: началник управление \"Международна интеграция и координация\" 1994-1996 г., началник Главно управление \"Международна дейност\" 1997 г., заместник-министър на промишлеността по външноикономическата дейност (1997 – 1998 г.), заместник-министър на външните работи от декември 1999 г., назначен е за главен преговарящ от страна на България за присъединяването към Европейския съюз през юни 2000 г. /наследява на този пост Александър Божков/. Изпълнителен директор е на Европейския институт от август 2001 г. От 12 март 2002 г. е заместник-председател на СДС. 2000 г.  \r\nПарламентарната опозиция излиза с меморандум към правителството с искане за парламентарен контрол върху приватизацията. 1980 г.  \r\nВ периода 13 – 15 юни в София се провеждат 39-ите балкански игри по лека атлетика за мъже и жени. България е на първо място в крайното отборно класиране. 1976 г.  \r\nНародното събрание избира отново Тодор Живков за председател на Държавния съвет, Станко Тодоров - за министър-председател и Владимир Бонев - за председател на Народното събрание. За първи заместник-председател на Държавния съвет е избран Петър Танчев, а за заместник- председатели - Георги Джагаров, Митко Григоров и Пеко Таков. 1976 г.  \r\nУстановени са дипломатически отношения с Мадагаскар. \r\nРепублика България признава Малгашката република на 26 юли 1960 г. Дипломатически отношения са установени на 15 юни 1976 г. Посланикът на Мадагаскар в Москва е бил акредитиран и в София. От 1983 г. до 1986 г. в Антананариво е акредитиран нашият посланик в Танзания. През януари 1980 г. е взето решение да се открие българско представителство в Антананариво, но това не е осъществено. През юни 1991 г. Министерският съвет анулира решението. Понастоящем няма български посланик, акредитиран в Мадагаскар. \r\nС вербална нота № 41256 от 24 януари 2003 г. на Министерството на външните работи на Република Мадагаскар е поискан агреман за акредитиране у нас на посланик Елоа Алфонс Максим Дово, със седалище в Москва. Посланик Дово връчва акредитивните си писма на 14 септември 2004 г. 1976 г.  \r\nНа пленум на ЦК на БКП се обсъждат промени в структурата и организацията на Народното събрание, Държавния съвет и Министерския съвет. 1971 г.  \r\nПодписани са спогодби с Колумбия за търговия, за плащания и за научно- техническо сътрудничество, както и за предоставяне на кредит от България. \r\nРепублика Колумбия е държава в Южна Америка с териториална площ от 1 138 914 кв. км. и население от 35 200 000 жители. Официалният език в страната е испанският. Столицата на Колумбия е гр. Богота. Държавата е административно разделена на 23 департамента, 4 интенденсии и 5 комисариата, 1 столичен окръг. Граничи с Тихия океан и Карибско море. Екваториален и субекваториален климат. 1969 г.  \r\nВ Държавния сатиричен театър започва закрита премиера на пиесата на Георги Марков \"Аз бях той\" с режисьор Методи Андонов. Пиесата е спряна, авторът й е сериозно критикуван и същия ден по-късно Георги Марков напуска България. Установява се в Англия и работи в българската секция на Би Би Си до септември 1978 г., когато е убит загадъчно с т.нар. български чадър. 1967 г.  \r\nСвързват се енергийните системи на България и Румъния посредством далекопровода Крайова-Бойчиновци. 1945 г.  \r\nПубликувана е наредбата-закон за избиране на народни представители за XXVI ОНС. Избирателни права получават всички български граждани, навършили 19 години, включително и военните и милиционерите. Кандидатите за депутати трябва да са навършили 23 години. Изборите трябва да станат по пропорционалната система, като партиите от ОФ излязат с обща листа. Предвидено е и право на отзоваване на депутати. Изборите са насрочени за 26 август. 1941 г.  \r\nВ Ксанти излиза първият брой на всекидневника \"Беломорска България\". 1930 г.  \r\nВ София е създаден Съюз на славянските дружества. Той е образуван от 5 славянски дружества. За председател на съюзът е избран проф. Стефан С. Бобчев. \r\nСтефан Савов Бобчев е държавен и обществен деец, юрист, фолклорист, славяновед, публицист. Той е редовен член на БАН, дописен член на Югославската академия в Загреб, дописен член на Чешката академия в Прага, почетен доктор по право в университета \"Ян Коменски\" в Братислава. Роден е на 20 януари 1853 г. в гр. Елена. Получава средното си образование в Цариград, а след това следва медицина. Завършва и право в Москва. След завръщането си в България се установява в Пловдив, където заема множество висши държавни длъжности: председател на окръжното съдилище, член и председател е на Върховния административен съд, депутат в Областното събрание (1883 г.–1885 г.), директор на правосъдието в Източна Румелия. През 1911 г. е избран за министър на народното просвещение в правителството на Ив. Гешов, а една година по-късно е изпратен като пълномощен министър в Санкт Петербург. Той е един от инициаторите за създаването на Висшето училище (дн. СУ \"Св. Климент Охридски\"). Стефан Бобчев е преподавател в него по българско и славянско право и по история на каноническото право от 1902 г. до 1927 г. По негова инициатива се създава и Балкански близкоизточен институт, в който той е директор и преподавател по съвременна политическа и социална история. Бобчев основава и дълги години ръководи Дружеството на българските публицисти и писатели. Издава и редактира в. \"Стара планина\", сп. \"Юридически преглед\", сп. \"Българска сбирка\" и др. Издава редица студии, сборници, трудове, по–важните от които са: \"Писма за Македония и македонския въпрос\", \"Източна Румелия\", \"Българско обичайно наказателно право\", \"Българско обичайно съдебно право\" и др. Умира на 8 септември 1940 г. 1918 г.  \r\nОбнародван е Закон за осигуряване на работниците и служащите в случай на злополука и болест. 1917 г.  \r\nОбнародван е Закон за хигиената и безопасността на труда. 1908 г.  \r\nОткрива се XIV ОНС. Председател: Христо Славейков, заменен от д-р Петър Ораховац на 15 октомври 1910 г. (демократи). 1897 г.  \r\nЗапочва Четвъртият конгрес на македонската емиграция. Участие взимат 20 дружества. Председател на Върховния комитет е Христо Станишев, а подпредседател - Георги Георгов.  \r\nХристо Арапнаков Станишев е деец на македоно-одринското революционно движение, инженер. Роден е на 24 декември 1863 г. в Кукуш. Завършва инженерство в гр. Гент (Белгия). След завръщането си в България работи по професията си в различни градове на страната. Заедно с това участва и в македоно-одринската освободителна борба. През 1896 г. е включен в състава на Върховния македоно-одрински комитет, като от юни 1897 г. до юли 1898 г. е и негов председател. След разцеплението на ВМОК (1902 г.) отново възглавява онази част от неговите привърженици, които са против крилото на ген. Ив. Цончев. След Първата световна война е избиран неколкократно за председател на конгресите на македонските благотворителни братства, член е на Изпълнителния комитет на македонските благотворителни братства, председателства и Великия македонски събор, проведен е през 1933 г . в Горна Джумая (дн. Благоевград). Той умира на 13 декември 1952 г. 1863 г.  \r\nИзлиза брой 1 на в. “Гайда”, редактор на който е П. Р. Славейков. \r\n“Гайда” е първият български сатиричен вестник. Издава се в Истанбул като първият му брой излиза на 15 юни 1863 г., а последният — на 15 април 1867 г. Подзаглавиeто му е \"Сатирический вестник за свестявание на българите. Издава се секи 15 дена. Год. аб. 2 бели меджидиета\". Спрян е от турската цензура за периода 24 април 1865 г. - 1 януари 1866 г. След подновяването излиза като филологическо списание \"нравствената цел на което ще е със занимателното си съдържание да приучи на прочитание нашите съотечественици\". Първото стихотворение на Христо Ботев, Майце си, е отпечатано в този вестник. 1862 г.  \r\nГеорги Раковски изготвя в Белград \"Статут\" (\"Щатути\") на “Привременното българско началство”, което \"ще има пълна сила да отправлява всички ония дела, касающи се на всеобщото Българско въстание\". Всички решения на “Началството” ще се взимат \"по вишегласие\". На тази дата са родени:  1914 г.  \r\nРоден е Александър Муратов - български поет и преводач. Завършва педагогическо училище в Ловеч (1932 г.). Следва романска филология в Парижката Сорбона (1936 г.), завършва в СУ “Св. Климент Охридски” (1940 г.). Като студент членува в нелегалния литературен кръжок “Христо Смирненски”, сътрудничи на изданията на РМС. Редактор (1945-1947 г.) и отговорен редактор (1950-1953 г.) на сп. “Кооперативно другарче” и “Пламъче”. Печата за първи път през 1931 г. в сп. “Българска реч”. Автор на стихосбирки: “Близо и далече” (1940 г.), “Спасена светлина” (1960 г.), “Малък квартал” (1968 г.), “Жива природа” (1975 г.), “Горещници” (1980 г.) и др. Издава сборник със сатирични творби “На разни адреси” (1962 г.). Съставител е на антологията “Съвременна белгийска поезия” (1969 г., съвм. с Ф. Верезен). Сборник с литературна критика “Испански и латиноамерикански поети” (1980 г.). Умира на 14 ноември 1994 г. 1907 г.  \r\nРоден е Боян Болгар – български писател. Автор е на книги с есета, пътеписи, романи. Ръководител е на издателство \"Перун\" (1943 г.). След преврата на 9 септември 1944 г. е редактор, секретар на българския ПЕН-център, преводач от френски език. Боян Болгар е автор на съчиненията: \"Парижки мозайки, или Ние, хората\" (1933 г.), \"Жива и мъртва Атина, или Ние, хората\" (1937 г.), \"Пътищата се пресичат\" (1947 г.), \"Чиста монета\" (1952 г.), \"С открито лице\" (1954 г.), \"Седемнадесетгодишните\" (1956 г.), \"Близнаците\" (1958 г.), \"Скрито отечество\" (1970 г.). Умира на 5 септември 1984 г. в София. 1872 г.  \r\nРоден е Антон Тодоров Страшимиров - български писател, белетрист, драматург, публицист. Учи V (IХ) клас в Разград, след това в Земеделско училище в Садово. През 1895 г. заминава за Берн, Швейцария, слуша лекции по литература и география, запознава се отблизо с творчеството на Х. Ибсен, А. Стриндберг, М. Метерлинк. През 1898 г. е гимназиален учител във Видин. Заедно с доктор З. Димитров, д-р Н. Петков и В. П. Гочев редактира сп. “Праг” (Видин). Учител е в педагогическото училище в Казанлък (1898-1900 г.). Уволнен е от всички училища в България заради спречкване с кмета. Активно участва в македонското движение, четник на Я. Сандански. Редактира в. “Реформи”, орган на Върховния македонски комитет, сп. “Звезда”, от кн. 5 (Търново) и сп. “Културно единство” (Солун). От 1902 г. до 1929 г. нееднократно е избиран за народен представител. Участва в Балканската война като редник. Редактира сп. “Наши дни” (1921 г.), което отразява културния живот след войните. През 1926 г. под редакцията на Страшимиров започва да излиза в. “Ведрина”, около който се обединяват писатели като Г. Караславов, А. Тодоров, К. Зидаров и др. Страшимиров започва литературната си дейност в края на 80-те години. За пръв път печата през 1889 г. Съчинения: “Смях и сълзи” (1897 г.), “Есенни дни” (1902 г.), “Прилепски светци” (1900 г.), “Среща” (1904 г.), “Свекърва” (1906 г.), “Апостолът на свободата” (1909 г.), “Песен на песните” (1910 г.), “Вампир” (1902 г.), “Роби” (1930 г.), “Цанко Дюстабанов” (1936 г.), “Висящ мост” (1911 г.), “Пропаст” (1936 г.), “Хоро” (1926 г.). Умира на 7 декември 1937 г. 1850 г.  \r\nРоден е Сава Милков Мирков - български военен лекар, полковник, от 1898 г. е действащ член на БКД. Завършва Киевската духовна семинария и медицина в Москва през 1876 г. Участва в Руско-турската война (1877 г.-1878 г.) като лекар на 2. дружина на Българското опълчение. След Освобождението организира първата болница в България за ранени и болни войници в Казанлък. Създава сборна подвижна болница за Българското опълчение в Пловдив (1878 г.). Назначен е за софийски губернски военен лекар, а от май 1879 г. - за старши лекар в Първокласната болница на София. По време на Сръбско-българската война (1885 г.) е главен лекар на българската войска. По негово настояване само 12 дни преди началото на войната България става член на Международната организация на Червения кръст. След войната се занимава с обществена дейност. Има значителен принос за благоустройството на София. През Балканските войни (1912 г.-1913 г.) и Първата световна война (1915 г. – 1918 г.) се включва в санитарните мисии на Българския червен кръст. Умира на 9 август 1927 г. На тази дата умират:  1995 г.  \r\nУмира Джон Атанасов - български учен. Той е роден на 4 октомври 1903 г. в Хамилтън в семейството на българския преселник Иван Атанасов от с. Бояджик, Ямболско и майка американка. Джон Атанасов е определян като \"Бащата на компютъра\". Завършва математика. На 30 годишна възраст защитава докторат по теоретична физика. Областите, в които работи, са квантова механика и физика на кристалите. Около 1933 г. с малка субсидия (650 долара), един помощник (инж. Клифърд Бери) и 300 електронни лампи той създава първия прототип на компютъра в света през 1939 г. с название АВС (Атанасов Бери Компютър). Някои източници сочат за пръв компютър този, създаден през 1946 г. с име ЕНИАК (по модела на Дж. Атанасов във връзка с производството на водородната бомба). Съдебен процес от 19 октомври 1973 г. излиза със заключението, че Атанасов е първооткривател на компютъра. През 1970 г. е награден от БАН с орден \"Кирил и Методий\" I степен, а 20 години по-късно в САЩ, получава Националния медал за технологии, връчен му от Дж. Буш за изобретяването на електронния цифров компютър и за принос в развитието на техническото образование и възпитание през XX в. От 1983 г. е определен за чуждестранен член на БАН. През 1970 г. и 1985 г. посещава България. 1892 г.  \r\nУмира Тома Георгиев - деец на българското националноосвободително движение и политик. Роден е на 1857 г. в Панагюрище. По време на Априлското въстание е личен секретар на Г. Бенковски. След разгрома на въстанието е заловен и затворен в Софийския затвор. След Освобождението работи в Английската благотворителна мисия на лейди Е. Страгфорд и д-р Дж. Лонг. Противник е на режима на Ст. Стамболов. Осъден е и обесен по обвинение за участие в заговора за убийството на министър Хр. Белчев. През 1901 г. са издадени неговите спомени за Априлското въстание \"Бележки за Средногорското въстание в 1876 година\". 1876 г.  \r\nОбесен е войводата на Габровската чета - Цанков Христов Дюстабанов. \r\nЦанко Дюстабанов в деец на националнореволюционното движение. Роден е на 13 май 1844 в Габрово в патриотично семейство. Завършва Габровското класно училище. В периода 1872-1873 учи в Робърт колеж в Цариград, след което се занимава известно време с търговия. Макар Дюстабанов да не е привърженик на революционния път в националноосвободителната борба, постепенно се включва в обществено-политическия живот на родния си град. През 1875 година е избран за училищен настоятел и член на околийския съд. Включва се в местния революционен комитет и като негов член разгръща широка дейност в подготовката на Априлското въстание през 1876.  \r\nСлед избухването на въстанието в Соколския манастир край Габрово на 13 май се събират 219 души, които сформират чета. Два дни по- късно четниците, предвождани от Дюстабанов пристигат в с. Батошево, Севлиевско. Там те вдигат местното население и бунтът бързо обхваща околните села Кръвеник и Ново село. На 23 май 1876 г., укрилите се в района на връх Марагидик (днес Русалка) въстаниците начело с Дюстабанов, Фильо Радев, Георги Бочаров и Дончо Фесчиев водят тежко сражение с турските потери. По време на сражението Дюстабанов е ранен тежко. Пет дни по-късно, след предателство на кмета на едно от селата, Цанко Дюстабанов е заловен и осъден на смърт. Обесен е в Търново (дн. Велико Търново). 1400 г.  \r\nУмира Св.Патриарх Ефрим Сръбски - български монах, трети патриарх на Сърбия. Произхожда от свещенически род. Става монах в Хилендарския манастир през 1334 г. Последовател е на исихастите (отшелниците). През 1347 г. заминава за Сърбия и се заселва като отшелник в известния Дечански манастир. По настояване на сръбския княз Лазар е избран за сръбски патриарх през 1375 г. с одобрението на цариградския патриарх. Четири години по – късно – през 1379 г. се отказва от патриаршеството и отново става отшелник. След близо 10 години става отново патриарх (1389 г.-1392 г.). След 1392 г. живее като отшелник до смъртта си. Канонизиран е през 1406 г. Като светец е почитан в Косово и Сърбия. Мощите му са в църквата \"Св. Димитър\" в Печ (Косово). 1253 г.  \r\nНа всички българи и на българската държава е наложен ежегоден данък от татарите. Съобщението за налагането на данъка е предадено от францискански монах, който посещава по това време Златната орда - татарско обединение, което се разпростира върху териториите на Източна Европа, Западен Сибир и Средна Азия. Като изрежда държавите, които плащат годишен данък на татарския хан, той споменава голяма и малка България и допълва, че освен държавния данък всяка къща е задължена да дава на татарите по една секира и кюлчета желязо. 1253 г.  \r\nСключен е договор на цар Михаил ІІ Асен с Дубровник. От българска страна договорът е подписан от владетеля и от севастократор Петър, негов зет, а от дубровнишка от княз Георги Марсилий и двадесет и шест градски благородници. С него се регламентира бъдещо военно взаимодействие на двете страни срещу Сърбия и нейния владетел крал Стефан Урош І (1243 г.–1276 г.), определен като общ “враг”. Условията, включени в договора, изискват съвместни действия на българи и дубровничани при войната със сърбите, която очевидно се възприема като предстояща. В договора се определя бъдещата подялба на сръбските територии. Втората група задължения, с която се ангажират страните, се отнася до търговските им връзки. След като напомня за правата на дубровнишките търговци от времето на цар Иван Асен ІІ, договорът фиксира равни условия за търговците от двете страни. В документа многократно се подчертава високата позиция на царския зет севастократор Петър като самостоятелен, макар и тясно свързан участник в договорените взаимоотношения. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.06.15", "title": "Денят 15 юни българската история"}
{"url": "http://www.focus-news.net/news/2019/06/15/2670168/burgas-dobri-sa-usloviyata-za-patuvane-v-oblastta.html", "text": "Добри са условията за пътуване в областта. Това съобщиха за  Радио „Фокус“ – Бургас  от Областно пътно управление. Пътищата са сухи и проходими, видимостта е отлична, няма затворени пътни участъци, движението на моторни превозни средства се осъществява без затруднение. До 21 юни са въведени две ограничения в областната пътна мрежа поради извършването на ремонтни дейности. Едното важи по път III-2085 Гюльовци – Просеник от км 20+000 до км 27+000, а другото е в сила за път III-9061 Слънчев бряг – Оризаре от км 0+000 до км 7+000. Движението в посочените участъци се осъществява в една лента поради частични ремонтни дейности на асфалтовите настилки. Спокойно се осъществява движението и на територията на град Бургас. Няма образувани колони от автомобили по входно-изходните пътни артерии. Преминаването в централната градска част се осъществява без забавяне. \r\nМария ПОПЧЕВА", "date": "2019.06.15", "title": "Бургас: Добри са условията за пътуване в областта"}
{"url": "http://www.focus-news.net/news/2019/06/15/2670160/stara-zagora-obshtinata-osiguryava-dopalnitelen-transport-za-zadushnitsa.html", "text": "Осигурен е допълнителен транспорт за Задушница, съобщиха от пресцентъра на  Община Стара Загора.  „Тролейбусни и автобусни превози” ЕООД осигурява допълнителни автобуси до гробищен парк.  \r\nЛиния № 17 – кв. „Три чучура – север” – Гробищен парк ще се движи през интервал от 10 минути от 06.10 до 15.00 часа. Линия – кв. „Железник” – Гробищен парк ще се движи през интервал от 20 минути от 06.10 до 14.00 часа.", "date": "2019.06.15", "title": "Стара Загора: Общината осигурява допълнителен транспорт за Задушница"}
{"url": "http://www.focus-news.net/news/2019/06/15/2670169/burgas-ostrov-sveta-anastasiya-shte-posreshta-gosti-s-folklorni-rituali-za-zdrave-i-plodorodie-v-parvoto-izdanie-na-bile-fest.html", "text": "Остров Света Анастасия ще посреща гости с фолклорни ритуали за здраве и плодородие в първото издание на \"Биле фест\" - фестивал, посветен на билките. Това съобщиха от  община Бургас . Фестивалът ще се проведе днес и на 16 юни. Повече от 50 участници ще се представят в събитието с билки и здравословни храни, лечебни екстракти и мехлеми, като ще покажат и автентичните начини за приготвянето им. В допълнение посетителите ще се запознаят с народни ритуали и илачи. Съпътстващата художествена програма ще възкреси силата на празника Еньовден, отбелязван по нашите земи от древността. Билкови отвари ще забъркат специалисти от близо и далеч. От островната пещ ще бъде изваден топъл хляб, замесен с квас, билки и зеленчуци. Кримският чай - билка, която расте на Света Анастасия, ще има своето запазено място в програмата. Козметика с билкови продукти и морски водорасли ще бъде представена на гостите лично от производителите. На острова ще могат да се закупят свежи билки за разсад, красиви сувенири и бижута с билки, цветя и български шевици. \r\nЗа да е истински празнично и българско настроението по време на \"Биле фест\", ансамбъл \"Странджа\" ще заплени публиката с фолклорни танци и песни, както и с ревю на народни носии и традиционни български облекла от миналото. В островния музей ще бъде подредена изложба на странджански шевици. Посетителите ще чуят и мелодии на флейта в изпълнение на възпитаници на НУМСИ \"Панчо Владигеров\". \r\nНай-малките гости на острова ще се забавляват в творчески работилници за сапуни и сувенири от ароматни билки. \r\nВ кухнята на ресторант \"100 години назад\" подготвят специално меню със супа от коприва, лапад и слез. Мидите ще са с дафинов лист и пресен девесил, а пилешкото с пресни картофки ще е подправено с мащерка, риган, и босилек. Екипът на острова ще представи медената лимонада с кримски чай и свежа мента като хита на лято 2019. Очаквайте още много изненади.  Кораб \"Анастасия\" ще пътува с часове на тръгване: \r\n10.00, 11.30, 13.30, 15.00 и 17.00. \r\nНеобходима е предварителна резервация на телефон 0882004124 или е-mail: reservations@gotoburgas.com.", "date": "2019.06.15", "title": "Бургас: Остров Света Анастасия ще посреща гости с фолклорни ритуали за здраве и плодородие в първото издание на \"Биле фест\""}
{"url": "http://www.focus-news.net/news/2019/06/15/2670158/chereshova-zadushnitsa-e.html", "text": "Българската православна църква почита душите на покойниците и отслужва молебен в съботата преди големия християнски празник Петдесетница. Черешова задушница е втората задушница за годината. Наричана е още Спасовска задушница  и е  свързана с поверието за прибирането на душите на всички покойници, които са били на свобода след Велики четвъртък. Православната църква е установила на този ден специално богослужение в памет на починалите християни. Чрез богослужението в църквата живите се молят за починалите, защото телесната смърт не прекъсва единството между вярващите. След Възнесението на Господ входът на царството небесно - Раят, е отворен. Затова в този ден Църквата усърдно се моли през него да влязат починалите с вяра. На Петдесетница са дадени даровете на Светия Дух, които очистват от всяка сквернота. На задушница камбаната бие траурно с отмерен удар, да напомни за грижата за мъртвите. В източното православие в църковния календар има четири задушници преди Месни Заговезни, след Спасовден, около Димитровден и Архангеловден. В тези дни близките на починалите посещават гроба, преливат го с вино, прекадяват го с тамян и след това раздават на присъстващите жито и храна за „Бог да прости мъртвите души“.", "date": "2019.06.15", "title": "Черешова задушница е"}
{"url": "http://www.focus-news.net/news/2019/06/15/2670172/veliko-tarnovo-shofyorite-da-se-dvizhat-s-povisheno-vnimanie-v-rayona-na-dzhulyunitsa-i-granitsata-s-oblast-targovishte-zaradi-deynosti-po-izsichane-na-hrasti.html", "text": "Изсичане на храсти тече по пътя между Джулюница и границата с област Трърговище. Дейностите, които ще продължат до края на юни, са в отсечката от км 149+000 до км 172+900. Шофьорите трябва да карат с повишено внимание. Участъкът е сигнализиран с пътни знаци, съобщават за  Радио „Фокус“ – Велико Търново  от  Областно пътно управление. Времето във Великотърновски регион е ясно и слънчево. Трафикът в началото на почивния ден е спокоен, както във Велико Търново, така и в областта. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.06.15", "title": "Велико Търново: Шофьорите да се движат с повишено внимание в района на Джулюница и границата с област Търговище заради дейности по изсичане на храсти"}
{"url": "http://www.focus-news.net/news/2019/06/15/2670163/shumen-shte-badat-osigureni-dopalnitelni-avtobusi-za-chereshova-zadushnitsa-v-grada.html", "text": "Допълнителни автобуси по линия №14 ще бъдат осигурени от „Шумен – пътнически автотранспорт“ ООД за Черешова задушница. Това съобщиха от  Община Шумен . До 12.00 часа в съботния ден автобусите ще се движат през интервал от 15 – 20 минути при наличие на пътници. При заявено желание от страна на гражданите, автобус № 7, който обслужва „Дивдядово“, ще пътува до Гробищния парк в квартала. Създадена е временна организация на движението в района на Гробищния парк в Шумен и от общинската администрация се обръщат с молба към гражданите да спазват въведените ограничения.", "date": "2019.06.15", "title": "Шумен: Ще бъдат осигурени допълнителни автобуси за Черешова задушница в града"}
{"url": "http://www.focus-news.net/news/2019/06/15/2670171/denyat-15-yuni-v-svetovnata-istoriya.html", "text": "На тази дата в далечната 763 пр. Хр. в столицата на Асирия Ниневия за първи път в историята е описано слънчево затъмнение. На този ден през 1215 г. е подписана Магна харта. Великата харта на свободите (Магна харта) е акт, подписан от английския крал Джон Безземни, с който се гарантират и защитават правата и интересите на феодалната аристокрация, бароните и гражданите от действията на представителите на кралската власт. Това е първият документ в английската история, който ограничава кралската власт.  \r\nПрез 1389 г. се състои битката на Косово поле, в която загиват султан Мурад І и сръбският крал Лазар Хребелянович - най-известното сражение между балканските християни и мюсюлманите османци преди завладяването на Константинопол. През 1520 г. папа Лъв Десети отлъчва Мартин Лутер, осъждайки 41 от тезите му като ерес. На този ден през 1826 г. в Цариград избухва бунт на еничарите, които са недоволни от провъзгласената военна реформа в османската армия. През 1836 г. Арканзас става 25-я щат на САЩ.  \r\n28 хиляди души загиват в резултат на цунами в Япония на 15 юни 1876 г.  \r\nПрез 1954 г. е учредена УЕФА. Съюзът на европейските футболни асоциации е учреден по време на Световното първенство в Швейцария по инициатива на Анри Делоне (Франция), Жоне Крайхай (Белгия) и д-р Оторино Бараси (Италия). Първоначално включва 30 европейски държави. На този ден през 2006 г. сръбското правителство взима решение за признаването на независимостта на Черна гора.  композиторът Едвард Хагеруп Григ, актьорът и режисьор Алберто Сорди, певецът Джони Холидей…  Джеймс Нокс Полк - 11-и президент на САЩ, поетът Михай Еминеску… 2018 г.  \r\nАмериканският президент Доналд Тръмп обявява налагането на 25% мита на китайски стоки за около 50 милиарда долара, заявявайки, че \"положението при търговията с Китай е много нечестно\". 2017 г.  \r\nТерористична атака, включваща взрив и стрелба, в шиитска джамия в Кабул, Афганистан, убива няколко души. 2017 г.  \r\nЕксплозия в детска градина в провинция Дзянсу, Китай, убива седем души и ранява 66. 2017 г.  \r\nСръбският президент Александър Вучич номинира Ана Бърнабич за следващия министър-председател на Сърбия. Ако бъде потвърдено от Народното събрание, Бърнабич ще стане първата жена  министър-председател на Сърбия. 2016 г.  \r\nНАТО одобри всеобхватен пакет за подкрепа на Украйна. Пакетът включва съветници за украинските въоръжени сили, лечение на ранени войници, реформа на украинския отбранителен сектор. 2015 г.  \r\nЕвропейската авиационна компания Airbus сключва договор с консорциума OneWeb за изграждане на комуникационна система от 900 сателита около Земята. 2014 г.  \r\nАндрей Киска встъпва официално на длъжността президент на Словакия. 2013 г.  \r\nЕгипет и Сирия скъсват дипломатически отношения. 2012 г.  \r\nРусия изпраща войски в Сирия за охрана на военни обекти. 2011 г.  \r\nПрезидентът на Казахстан Нурсултан Назарбаев предложи Шанхайската организация за сътрудничество (ШОС) да въведе своя резервна валута. 2006 г.  \r\nСръбското правителство взима решение за признаването на независимостта на Черна гора. На заседанието е решено черногорските граждани, които пребивават на територията на Сърбия, да могат да получат и сръбско гражданство. Черногорските граждани, които учат в Сърбия, ще имат еднакви права с гражданите на Република Сърбия, решава още сръбското правителство. 1994 г.  \r\nИзраел и Ватикана установяват дипломатически отношения. 1988 г.  \r\nПакистанският президент Зиа-ул-Хак обявява шериата за върховен закон в Пакистан. 1977 г.  \r\nПо-малко от две години след смъртта на Франциско Франко в Испания са проведени първите от 41 години към този момент демократични избори.  \r\nФранциско Франко е испански генералисимус. Роден е на 4 декември 1892 г. в Елферол. В периода 1939-1975 г. налага диктаторски стил на управление на Испания. Завършва пехотна академия, участва в колониалните войни на Испания в Африка, командир е на Чуждестранния легион (1921 г.). През 1934 г. е началник на главния щаб на сухопътните войски командир на испанския корпус в Африка (Мароко). Организира и ръководи въоръженото въстание на испанските демократичните сили срещу комунистическата диктатура, в резултат на което избухва Испанската гражданска война (1936 г.-1939 г.). След победата на патриотичните сили управлява чрез диктатура, провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател е на министерски съвет до 1973 г. и върховен главнокомандващ на държавата. Прокарва закон за наследството на престола през 1947 г., съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическото управление, постепенно се оттегля от властта. Умира на 20 ноември 1975 г. в Мадрид. 1954 г.  \r\nУчреден е УЕФА. Съюзът на европейските футболни асоциации е учреден по време на Световното първенство в Швейцария по инициатива на Анри Делоне (Франция), Жоне Крайхай (Белгия) и д-р Оторино Бараси (Италия). Първоначално включва 30 европейски държави: Австрия, Албания, Англия, Белгия, България, ГДР, Гърция, Дания, Ейре, Исландия, Испания, Италия, Люксембург, Норвегия, Полша, Португалия, Румъния, Северна Ирландия, СССР, Унгария, Уелс, Финландия, Франция, ФРГ, Холандия, ЧССР, Швеция, Швейцария, Шотландия, Югославия. По-късно към тях се присъединяват и Турция (1955 г.), Малта (1960 г.), Кипър (1964 г.) и Лихтенщайн (1976 г.). До 1992 г. общият брой е 34. След политически промени, довели до обединяването на Германия и разпадането на СССР, ЧССР и Югославия, броят на приетите в УЕФА страни нараства на 48. УЕФА организира европейски първенства за мъже, жени, юноши, както и европейски клубни турнири (КЕШ, КНК, Купа на УЕФА) и Суперкупа на Европа. 1907 г.  \r\nВ Хага започва втората световна мирна конференция, в която вземат участие 44 страни. 1876 г.  \r\nВ Япония в резултат на цунами загиват около 28 хиляди души. \r\nЦунами е природно явление, представляващо поредица вълни, възникващи при масивно разместване на водите на езеро или море. Земетресения, земни свличания, вулканични изригвания или удари на космически тела, като метеорити, могат да предизвикат цунами, довеждащи до тежки разрушения по крайбрежието на водния басейн. Вълните започват да нарастват на височина, когато наближат брега. 1836 г.  \r\nАрканзас става 25-ят щат на САЩ. 1826 г.  \r\nВ турската столица Цариград избухва бунт на еничарите, които са недоволни от провъзгласената военна реформа в османската армия. Около 20 000 метежници се събират на Ат мегдан и настояват султанът да отмени решението от 29 май 1826 г. От името на Махмуд ІІ великият везир отхвърля исканията на еничарите и им предлага да се приберат в казармите си. След техния отказ верните на султана войски блокират площада и избиват всички бунтовници. \r\nНа 29 май 1826 г. Султан Махмуд II свиква разширен съвет, който взима решение да се създаде редовна турска армия. Този акт създава реална възможност за премахване на еничарския корпус, чийто войници са най-консервативният елемент в политическия живот на Османската империя. Военната реформа според Махмуд ІІ трябва да подготви почвата за цялостното модернизиране на империята. Султанът заема престола с помощта на русенския аянин Мустафа паша Байрактар след свалянето на Мустафа IV и убийството на султан Селим III. През 1808 г. еничарите вдигат бунт, целящ възстановяването на султан Мустафа IV. Махмуд ІІ убива брат си Мустафа IV и остава единствен потомък на Османовата династия. На 5 януари 1807 г. султанът официално обявява война на Русия, но резултатите от конфликта не са положителни. Предприетият от Наполеон I поход срещу Москва през 1812 г. дава възможност на султана да подпише с Русия т. нар. Букурещки мирен договор от 16 май 1812 г., според клаузите на който за граница между двете държави е приета р. Прут до сливането й с р. Дунав. Русия получава Бесарабия, а Османската империя - Влахия и Молдова. Азиатската граница между империите не се променя. Управлението на Махмуд ІІ не е белязано със знака на спокойствието. През 1815 г. започва Второто сръбско въстание, през 1821-1829 г. в ход е гръцкото национално-освободително въстание, което приключва със създаването на независима гръцка държава. Империята воюва и срещу Али паша Янински (1820-1822 г.), а през 1831-1833 г. се развива турско египетски конфликт, провокиран от амбициозния египетски васал Мехмед Али паша. Конфликтът е приключен с помощта на Великите сили и с големи териториални загуби за империята. Освен с външнополитическа активност управлението на Махмуд ІІ е свързано и радикални вътрешни реформи. По негова заповед освен, че е ликвидиран еничарският корпус са реформирани и централната и провинциалната администрация, премахнати са старите административно-териториални единици и са създадени нови. Създаден е Министерски съвет начело с башвекил, на мястото на великия везир. Махмуд ІІ е първият османски владетел, демонстрирал различно отношение към немюсюлманското население на империята - издига идеята за равнопоставеност на всички поданици. Не са малко и промените в обществения, културно-просветния и религиозен живот на Османската империя.  1520 г.  \r\nПапа Лъв Десети отлъчва Мартин Лутер, осъждайки 41 от тезите му като ерес. \r\nМартин Лутер е немски философ, теолог, родоначалник на Реформацията в Германия, основател на протестантизма (лутеранството). Роден е на 10 ноември  \r\n1483 г. , Айслебен, Саксония. От 1512 г. е професор по философия и теология във Витенбергския университет. Повлиян от хуманистите и от чешкия реформатор Ян Хус, решава, че е необходима реформа в Католическата църква. На 31 октомври 1517 г. излага във Витенберг своите 95 тезиса срещу злоупотребите и търговията с папски индулгенции. Провъзгласява идеята за спасение на хората с помощта на вярата, като отхвърля посредничеството на Църквата и духовенството между хората и Бога. Обявява за най-висш религиозен авторитет Светото писание. На 10 декември 1520 г. публично изгаря папската була, с която е обявено отлъчването му от Църквата. На Вормския райхстаг (1521 г.) категорично отказва да се отрече от учението си. Последните години от живота си посвещава на пасторска дейност. Преводът на Библията и литературните трудове на Мартин Лутер имат голямо значение за развитието на литературния немски език и немската литература. Автор е на \"Послание до германското дворянство\", на памфлета \"За Вавилонския плен на Църквата\", на трактата \"За свободата на християните\", \"Срещу булата на Антихриста\" и др. Умира на 18 февруари 1546 г. в Айслебен, Саксония. 1389 г.  \r\nВ битката на Косово поле загиват султан Мурад І и сръбският крал Лазар Хребелянович. Това е най-известното сражение между балканските християни и мюсюлманите османци преди завладяването на Константинопол. Митовете, породени от смъртта на двама владетели на бойното поле, покриват с множество неизвестни хода на военните действия. Османски извор съобщава, че в бойните редици на християните има и българи, но те вероятно не са изпратени от владетелите на трите български държави, а са самоорганизирани военни отряди на локални военачалници. След смъртта на Мурад І синът му Баязид І (1389 г.–1402 г.) веднага убива брат си и напуска полесражението. Той се отправя към Одрин, за да си осигури безпроблемно владетелския трон. Пътят от Косово до Одрин преминава с такава скорост, че получава прозвището “Светкавицата”. Новият султан решава, че разполага с достатъчно потенциал, за да завладее целия Балкански полуостров, и поема курс на твърда агресивна политика. 1215 г.  \r\nПодписана е Магна харта. \r\nВеликата харта на свободите (Магна харта) е акт, подписан от английския крал Джон Безземни. С него се гарантират и защитават правата и интересите на феодалната аристокрация, бароните и гражданите от действията на представителите на кралската власт. Това е първият документ в английската история, който ограничава кралската власт. Първоначално Великата харта била написана на латински език без подразделения на статии. Тя била нееднократно преиздавана (1216 г., 1217 г., 1225 г.). Подписването на Магна харта става в резултат на поражението на краля в борбата с въстанието на бароните, които били недоволни от нарастването на кралската власт. Във въстанието участвали и други слоеве на обществото:рицари и граждани, възпротивили се главно на увеличението на налозите и неудачната вътрешна политика, водена от краля. \r\nПо своята същност хартата представлява договор на краля с опозицията (основно църковно-баронската) и гарантира съблюдаване на определени права и привилегии на свободните съсловия: църквата, бароните и търговците. Великата харта е анулирана от Джон Безземни още в годината, в която била подписана, а в последствие е потвърдена от кралете Хенри III, Едуард I и Едуард II. На тази дата са родени:  1943 г.  \r\nРоден е Джони Холидей - френски певец, китарист, автор на текстове и киноактьор. Записва първата си песен на 14 март 1960 г. - “Да те обичам лудо”, през април същата година се появява по телевизията, а през септември дебютира в “Алхамбра”. В 40-годишната си кариера прави около 400 турнета и има 18 платинени албума. На 12 април 1965 г. в Локонвил се жени за Силви Вартан – френска певица. Двамата имат син – роден през 1966г. – Дейвид Холидей. Джони Холидей и Силви Вартан са “Златната двойка” на Франция и идоли на поколението си. Развеждат се на 4 ноември 1980 г. Година по – късно се жени за модел на име Бабет Етиен – на 1 декември 1981 в Лос Анджелис. Бракът им трае 2 месеца и 2 дена. Любовната му авантюра с френската актриса Натали Бай започва през 1982 г., след срещата им в телевизионно шоу. Натали ражда дъщеря им Лаура в края на 1983 г. Разделят се през 1986 г. Сключва брак с Аделин Блонди през 1990 г. Разводът им е през 1992 г. През 1996 г. се жени за Летисия Боду, а през 2004 г. Декември месец 2005 г. излиза неговият 33 сингъл, който оглавява класациите във Франция - \"Mon Plus Beau Noel\". Участва в редица филми, между които “Детектив” (режисьор Ж. Л. Годар), “Семеен съвет” (режисьор К. Гаврас), “Търсете идола” (заедно със С. Вартан, Ш. Азнавур и др.). Албуми: Ma vérité (2005 г.) ,À La Vie, À La Mort (2003 г.) ,100% Johnny - Concert a la Tour Eiffel (2000 г.) ,Sang pour Sang (1999 г.) ,Ce Que Je Sais (1998 г.) ,Allume le Feu - Stade de France 98 (1998 г.) ,Lorada Tour (1996 г.) ,Destination Vegas (1996 г.) ,Lorada (1995 г.) ,Rough Town (1995 г.) ,31 Compilation Albums in 1993 , Parc des Princes (1993 г.) ,Bercy (1992 г.) ,Ça Ne Change Pas Un Homme (1991 г.) ,Dans La Chaleur De Bercy (1990 г.) ,Gang (1986 г.) ,Rock and Roll Attitude (1985 г.) , Johnny Hallyday Au Zenith (1984 г.) ,Live À Pantin (1982 г.) ,Palais Des Sports (1982 г.) . 1919 г.  \r\nРоден е Алберто Сорди – италиански актьор и режисьор. Роден в Рим. В италианската столица се развиват действията в някои от най-известните му филми. Започва кариерата си в киното на 19 години с озвучаване на италианските версии на филмите на Лаурел и Харди. През 1952 г. се снима в “Белият шейх” на Фредерико Фелини, а година по-късно - в “Мамини синчета” на същия режисьор. \r\nСред класиката са филмите с участието на Сорди “Един американец в Рим”, “Труден живот”, “Две нощи с Клеопатра”, “Прелъстителят”. \r\nСорди е участвал в над 160 филма. Освен с Фелини работи с режисьори като Луиджи Коменчини, Виторио де Сика, Дино Ризи. Умира на 25 февруари 2003 г. в родния Рим. 1916 г.  \r\nРоден е Хърбърт Александър Саймън - американски социолог теоретик. Завършва образованието си в университета в Чикаго. Преподава в Техническия институт в Илинойс между 1942 г. и 1949 г., а след 1949 г. - в Технологическия институт Карнеги. От 1949 г. до 1955 г. чете лекции като професор по администрация и психология в Университета Карнеги-Мелън, а след това е ръководител на катедра по компютърни науки и психология. Широките познания на Саймън в областта на психологията, компютърната наука и икономиката му дават възможност да направи задълбочени проучвания върху поведението на администрацията и процеса на вземане на решения в корпорациите. Забележителен принос за развитието на икономическата наука е концепцията му за обвързаната рационалност. Получава Нобелова награда за икономика (1978 г.). 1915 г.  \r\nРоден е Томас Хекъл Уилър - американски лекар, вирусолог, член е на Американската академия за изкуство и наука, на Националната академия на науките на САЩ (1964 г.). Завършва Мичиганския университет (1936 г.), доктор на науките от 1940 г. Работи в Бостън в Харвардското медицинско училище (1936-1939 г.), в детска болница (1940-1941 г., 1945-1946 г.), в педиатричен център (от 1947 г.), в Хавардското училище за здравеопазване, където е преподавател (от 1954 г.). Основните му трудове са по паразитология, бактериология, култивиране на вируси на цитометалии, херпес, полиомиелит и др. Съвместно с Дж. Андерсън и Ф. Робинс установява, че вирусът на полиомиелита не е невротропен. Лауреат е на Нобелова награда за физиология и медицина (1954 г., заедно с Дж. Андерсън и Ф. Робинс). 1843 г.  \r\nРоден е Едвард Хагеруп Григ - норвежки композитор, пианист, диригент и общественик. Той е един от най-видните представители на норвежката композиторска школа. В периода 1863-1866 г. живее в Копенхаген. Основател е на Музикална академия (заедно с Ю. Свенсон) и Музикално дружество. През 70-те години на ХIХ в., заедно с жена си, камерната певица Н. Хаген, прави няколко концертни турнета в Западна Европа. Автор е на произведения за хор, на обработки на норвежки песни и танци за пиано. Автор е на музиката към \"Пер Гинт\", \"Лирически късове\", \"Норвежки танци\" и пр., както и на множество песни в народен дух. Най-известни са: \"Смъртта на Аза\", \"Танцът на Анитра\" и др.Умира на 4 септември 1907 г. Берген 1798 г.  \r\nРоден е княз Александър Михайлович Горчаков - руски държавник, дипломат. Произхожда от едно от най-старите руски семейства (Рюриковия род). Завършва Царскоселския лицей заедно с А. С. Пушкин през 1817 г. Започва дипломатическата си служба през 1817 г. и съпровожда министъра на външните работи К. В. Неселроде на конгресите на Свещения съюз. Заема различни дипломатически постове в Лондон, Рим, Берлин, Виена. В продължение на 26 години ръководи външната политика на Руската империя. От 1856 г. е министър на външните работи. Една от основните му цели докато заема този пост е насочена към премахване на ограниченията, наложени на Русия от Парижкия мирен договор. Разгромът на Франция от Прусия във войната (1870 г.-1871 г.) позволява Горчаков да обяви отказването на Русия от Парижкия договор, ограничаващ руския суверенитет в Черно море, и това да бъде признато от другите държави. Успява да попречи на Германия да разгроми за втори път Франция (1875 г.) и да осигури дипломатическата подготовка на бъдещата война между Русия и Турция. След успешния за Русия Санстефански мирен договор Горчаков не успява да неутрализира докрай протестите на Австро-Унгария и Великобритания. Представлява Русия на Берлинския конгрес (1878 г.). На конгреса Русия успява да защити интересите си и да прокара докрай политиката си за сметка на България и поробените българи, останали в Османската империя. Напуска правителството по здравословни причини през 1879 г. Умира на 11 март 1883 г. в Баден Баден. Погребан е в Петербург. На тази дата умират:  1889 г.  \r\nУмира Михай Еминеску - румънски поет-класик. Той е роден на 15 януари 1850 г. в Ботошани. Представител е на румънския романтизъм. Работи като суфльор в пътуващ театър, библиотекар, училищен инспектор, редактор. Слуша лекции във Виенския и Берлинския университет (1869 г.-1874 г.). Публикува разкази в сп. \"Литературни беседи\". Сред по–известните му произведения са: \"Животът\" (1879 г.), \"Император и пролетарий\" (1879 г.), \"Луцифер\" (1883 г.), сатиричния цикъл \"Послания\" (1881 г.-1890 г.), \"Хиперион\" (1890 г.). 1849 г.  \r\nУмира Джеймс Нокс Полк - американски политик, 11-и президент на САЩ (1845-1849 г.). Роден е на 2 ноември 1795 г. в Мекленбърг Каунти. Завършва право в Университета в Северна Каролина (1818 г.). Седем последователни мандата е в Долната камара на Сената (от 1825 г.). От 1839 г. е губернатор на щата Тенеси. През 1844 г. е номиниран от Демократическата партия за вицепрезидент, но след възникналите в партията конфликти около кандидатурите за президент на Мартин Ван Бюрен и Джон Калхун, партийният конгрес го избира като компромисен кандидат. По време на президентския му мандат САЩ водят война срещу Мексико (1848 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.06.15", "title": "Денят 15 юни в световната история"}
{"url": "http://www.focus-news.net/news/2019/06/15/2670174/plovdiv-s-normalna-intenzivnost-se-osashtestvyava-trafikat-na-teritoriyata-na-oblastta-patishtata-sa-suhi-i-prohodimi.html", "text": "С нормална интензивност се осъществява трафикът на територията на Пловдивска област към този час. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пътя Пловдив-Асеновград-Смолян, също по пловдивския участък на автомагистрала „Тракия“. Пътните настилки са сухи и нормално проходими. Между 17 и 19 юни, от 08.00 до 17.00 часа, движението през тунелите на пътя Асеновград – Чепеларе ще се извършва в една лента, поради почистване на стените, настилката и осветителните тела в съоръженията. Необходимо е шофьорите да карат внимателно и със съобразена скорост, като спазват стриктно поставената сигнализация и указанията на сигналистите. Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 20 юни. Движението по пътя Карлово-Баня при р. Неволя, в района на село Баня, се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки. Водачите трябва да преминават с повишено внимание и съобразена скоросто по посочените пътни участъци, предупреждават от Областното пътно управление. Нормално и без затруднения се извършва движението и на територията на град Пловдив към този час. По-интензивен трафик се отчита в централната градска част и по входно-изходните артерии. Пътните настилки в града са сухи и нормално проходими. С делнично разписание на Задушница работят автобусите по вътрешноградските линии №7, 11, 25, 36 и 66. Рейсовете по линия №27 също се движат като в делничен ден, но с празничен маршрут до траурен парк „Север“. \r\nТони МИХАЙЛОВ", "date": "2019.06.15", "title": "Пловдив: С нормална интензивност се осъществява трафикът на територията на областта, пътищата са сухи и проходими"}
{"url": "http://www.focus-news.net/news/2019/06/15/2670176/tass-v-sarbiya-zapochnaha-ucheniyata-slavyansko-bratstvo-2019.html", "text": "Международните тактически учения „Славянско братство“, на които се отработва взаимодействие в борбата с тероризма, започнаха в град Панчево, Сърбия. Това съобщи в петък вечерта пресслужбата на Министерството на отбраната на страната, предава  ТАСС . \r\nВ маневрите, които ще продължат до 27 юни, участват над хиляда войници от Русия, Беларус и Сърбия. \r\nВ петък в Сърбия пристигна тържествена формация на военни контингенти, бяха издигнати знамената на страните-участнички и имаше парад на военнослужещи и военно оборудване. По- нататък ученията ще се проведат на етапи на няколко полигона в страната. В рамките на първата фаза на маневрите ще се работи над координацията на подразделенията и разработване на задачите по контратерористическата тактика. След това отработените навици ще бъдат приложени в хода на активната фаза на ученията, която ще включва десант и учебни стрелби. \r\nНай-колоритната част от маневрите ще се проведе на 24 юни на летище Ковин, разположено на 50 км от Белград. Там в присъствието на журналисти ще има демонстрации и изложба на оръжия. \r\nОт руска страна в ученията участват 20 десантчици от Псковската десантно-щурмова дивизия с щатна техника, страната-домакин е представлявана от 750 военнослужещи, а Беларус – от 60 десантчици. В ученията ще бъдат задействани повече от 50 единици военна техника, както и военно-транспортни самолети Ил-76МД. \r\nУченията „Славянско братсво“ се провеждат за пети път. Първите маневри в такъв състав се проведоха в Русия през 2015 година, през ноември 2016 година те бяха организирани от Сърбия, през юни 2017 – от Беларус, а през 2018 година ученията отново се проведоха в Русия. \r\nПревод и редакция:", "date": "2019.06.15", "title": "ТАСС: В Сърбия започнаха ученията „Славянско братство – 2019“"}
{"url": "http://www.focus-news.net/news/2019/06/15/2670177/veliko-tarnovo-s-22-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 22 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция в града . Водният стоеж на реката е 637 см., а температурата на водата 21.4 градуса. Предимно слънчево и топло ще е и днес над българския участък на Дунав. В часовете след пладне ще се развива купесто-дъждовна облачност и тоново се очакват краткотрайни интензивни валежи с гръмотевици. Ще духа до умерен вятър от североизток. Максималните температури ще са между 29° и 33°.", "date": "2019.06.15", "title": "Велико Търново: С 22 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/15/2670166/sofiya-v-hram-sv-vmtsa-nedelya-shte-bade-otsluzhena-zaupokoyna-sveta-liturgiya-sled-tova-shte-se-sastoi-panihida-na-groba-na-ekzarh-yosif.html", "text": "Всяка година в навечерието на Петдесетница Православната църква отбелязва втората за годината голяма задушница, която народът е нарекъл „Черешова задушница“. По този повод във всички епархии на Българската православна църква се отслужват общи помени за нашите покойници. По този повод във всички епархии на Българската православна църква се отслужват общи помени за нашите покойници. \r\nВ софийския митрополитски храм \"Св. Вмца Неделя\", с благословението и при молитвеното присъствие на Негово светейшество Българския патриарх и Софийски митрополит Неофит, Заупокойна света Литургия, ще оглави Негово преосвещенство Белоградчишки епископ Поликарп - викарий на Софийския митрополит. Начало: 9.00 часа, предаде репортер на  Агенция „Фокус“ . След това ще бъде отслужена панихида на гроба на Екзарх Йосиф.", "date": "2019.06.15", "title": "София: В храм „Св. Вмца Неделя“ ще бъде отслужена заупокойна света литургия, след това ще се състои панихида на гроба на Екзарх Йосиф"}
{"url": "http://www.focus-news.net/news/2019/06/15/2670178/sofiya-zhena-e-zaginala-sled-kato-e-bila-blasnata-ot-avtomobil-na-bul-slivnitsa-i-hristo-botev-v-posoka-stochna-gara.html", "text": "Жена е загинала, след като е била блъсната от автомобил на бул. \"Сливница\" и \"Христо Ботев\" в посока Сточна гара. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Тя уточни, че сигналът за блъснат човек е получен в 7.56 ч. \"Веднага е изпратена линейка. Линейката в 8.00 ч. е на място. Оказва се, че е жена, бутната. За съжаление е починала\", каза Сунгарска.  \r\nДеница КИТАНОВА", "date": "2019.06.15", "title": "София: Жена е загинала, след като е била блъсната от автомобил на бул. \"Сливница\" и \"Христо Ботев\" в посока Сточна гара"}
{"url": "http://www.focus-news.net/news/2019/06/15/2670179/atanas-zafirov-vreme-e-za-konsolidatsiyata-na-bsp-i-da-se-podgotvim-za-mestnite-izbori.html", "text": "„Време е за консолидацията на БСП и да се подготвим за местните избори“. Това заяви пред БСТВ Атанас Зафиров, член на Изпълнителното бюро на БСП, съобщиха от пресцентъра на  партията . По думите му в дневния ред на Конгреса е заложено констатиране на оставката на председателя и стартиране на процедурата по пряк избор. Той изрази съгласие с думите на зам.-председателя на БСП Стефан Данаилов, че не е важно с кого, а какво очаква партията.  „Не са случайни всички декларации и позиции от почти всички структури на партията, в които се призовава за мъдрост, за единение и Корнелия Нинова да не подава своята оставка. Според мнението на нашите другари тя не носи отговорност за загубата на тези избори“, подчерта Зафиров. Той допълни, че Общинският съвет на БСП-Бургас, с пълно единодушие и само с 2 въздържали се са приели също декларация, в която се казва, че сега не е време за оставка и не Корнелия Нинова е човекът, който трябва да носи отговорността. Зафиров сподели, че е получил и писмо от социалистка на 82 години, която го моли да представи мнението й на Конгреса: „Делегатите на Конгреса трябва да гласуват да остане Корнелия Нинова и да се стегнем, за да може да победи БСП наесен на местните избори“. „Конгресът трябва да стартира процеса по подготовката БСП за предстоящите местни избори.Това е най-важната задача пред БСП“, обобщи Атанас Зафиров. \r\nТой подчерта, че резултатите на последните избори са показали, че БСП връща позициите си в големите градове и в няколко областни града печели. „Това е предпоставка за победа наесен“, категоричен бе той. По думите му има координирана мащабна атака срещу БСП, която е концентрирана върху Корнелия Нинова като неин председател. Според него целта е БСП да бъде обезсилена и да бъде превърната в удобна и послушна опозиция. „Големият грях на БСП и на Нинова в частност, е че тя не се съгласи партията да е присъдружна на ГЕРБ. Ако това ръководство на партията бъде сменено, само след няколко месеца нещата ще се върнат към статуквото и БСП няма да бъде същата“, коментира той. \r\nПопитан за партийните субсидии, Зафиров отговори, че всички партии, включително и ГЕРБ, казват, че това е популизъм. „Демокрацията предполага партиите да бъдат независими от всякакви олигархични кръгове и такова отнемане на субсидии няма никъде в Европа. Ние в момента правим обратното – хвърляме партиите в лапите на олигарсите. Няма как да очакваме добър резултат от това. Всичко го разбират, но в момента се прави на инат и напук. Това е и част от сценария за смяна за ръководството на БСП“, заключи Атанас Зафиров.", "date": "2019.06.15", "title": "Атанас Зафиров: Време е за консолидацията на БСП и да се подготвим за местните избори"}
{"url": "http://www.focus-news.net/news/2019/06/15/2670181/sofiya-vremenno-e-zatrudneno-dvizhenieto-pri-km-20-na-am-trakiya-v-posoka-burgas-v-rayona-na-vakarel-poradi-ptp.html", "text": "Временно е затруднено движението при км 20 на АМ „Тракия“ в посока Бургас, в района на Вакарел поради ПТП. Това съобщиха от  Агенция „Пътна инфраструктура“ . Трафикът се регулира от Пътна полиция. Шофьорите да се движат с повишено внимание и съобразена скорост.", "date": "2019.06.15", "title": "София: Временно е затруднено движението при км 20 на АМ „Тракия“ в посока Бургас, в района на Вакарел поради ПТП"}
{"url": "http://www.focus-news.net/news/2019/06/15/2670170/sofiya-stolichnata-obshtina-osiguryava-dopalnitelen-gradski-transport-za-chereshova-zadushnitsa.html", "text": "Столичната община осигурява допълнителен градски транспорт за Черешова задушница. Това съобщиха от пресцентъра на  Общината . Във връзка с възпоменанието „Задушница“ се осигурява допълнителен градски транспорт. \r\nРазркират се следните временни автобусни линии:  \r\n- автобусна линия № 83-А с маршрут: от Зоопарка по маршрута на автобусна линия № 83 до бул. „Ломско шосе”, наляво по ул. „Бели Дунав” и по ул. „Хан Кубрат” по маршрута, двупосочно.  \r\n- автобусна линия № 108-А с маршрут: от ж.к. „Люлин – 5” по стария маршрут на автобусна линия № 108 (в посока ул. „Бели Дунав” – от бул. „Сливница” по ул. „Адам Мицкевич”) до ул. „Бели Дунав”, по ул. „Хан Кубрат”, по ул. „Христо Силянов”, по бул. „Ломско шосе”, по ул. „Бели Дунав” и по ул. „Хан Кубрат” по маршрута, двупосочно.  \r\n- автобусна линия № 18-А с маршрут: автостанция „Орландовци” – гробищен парк “Малашевски гробища” по маршрута на автобусна линия № 18.  \r\n- автобусна линия № 79-А (по променен маршрут във връзка с ремонта по ул. „Каменоделска”): надлез „Надежда”, ул. „История Славянобългарска”, двупосочно по ул. „Заводска” и ул. „Индустриална”, ул. „Константин Стоилов”, бул. „Ген. Данаил Николаев”, по моста „Чавдар“, бул. „Владимир Вазов”, ул. „Тодорини кукли”, ул. „Река Велека” и по бул. „Владимир Вазов” по маршрута, двупосочно.  \r\n- автобусна линия № 86-А с маршрут: АТ „Малашевци“, ул. „Резбарска”, пл. „Сточна гара”, бул. „Сливница”, обратен завой на ул. „Опълченска” и по маршрута, двупосочно.  \r\n- автобусна линия № 90-А с маршрут: автостанция „Изток“, бул. „Ботевградско шосе”, ул. „Александър Екзарх”, ул. „Река Велека”, ул. „Васил Кънчев” до гробищен парк „Малашевски гробища”.  \r\nАвтобусни линии № 79 и 309 ще се движат по променения маршрут във връзка с ремонта по ул. „Каменоделска”.  \r\nЕкипите на „Пътна полиция” при СДВР ще контролират движението и ще насочват автомобилите на гражданите за паркиране около гробищните комплекси. Възможностите за паркиране са, както следва: \r\n- в района на Централни гробища - по платната на ул. „История Славянобългарска” (старо име ул. „202”) и ул. „Заводска”; \r\n- в района на гробища „Бакърена фабрика” - по платната под подлеза на ул.„Адам Мицкевич”; \r\n- в района на гробища „Малашевци” - по платната на ул. „Резбарска” между ул. „Васил Кънчев” и бул. „Ген. Владимир Вазов\", както и пред централния вход на ул. „Жак Дюкло\". \r\nНапомняме на водачите на пътно превозни средства, че движението в зоната около Централни софийски гробища  затруднено във връзка с ремонта на ул. „Каменоделска“.  \r\nСтолична дирекция на вътрешните работи организира реда и контрола на движение.", "date": "2019.06.15", "title": "София: Столичната община осигурява допълнителен градски транспорт за Черешова задушница"}
{"url": "http://www.focus-news.net/news/2019/06/15/2670157/tass-liderat-na-demokraticheskata-partiya-na-moldova-vladimir-plahotnyuk-napusna-stranata.html", "text": "Лидерът на преминалата в опозиция Демократическа партия на Молдова (ДПМ) Владимир Плахотнюк напусна страната, потвърди в събота пресслужбата на фракцията, предава  ТАСС . \r\n„Във връзка с появилите се спекулации в медиите за т.нар. изчезване на лидера на ДПМ отбелязваме, че Владимир Плахотнюк е излязъл за няколко дни от страната, за да види семейството си“, се отбелязва в съобщението. \r\nСлед декларацията на Демократическата партия в петък за оставката на правителството на Павел Филип, новият министър-председател Мая Санду предупреди, че Плахотнюк ще бъде изправен пред закона и обвини олигарха в узурпирането на властта в страната и други престъпления. Както съобщиха молдовските медии по-рано, след като ДПМ излезе в опозиция, Плахотнюк и близките му хора напуснаха страната. Молдовският президент Игор Додон изрази съжаление, че сегашното правителство все още не контролира летищните и правоприлагащите органи, за да предотврати това. \r\nПревод и редакция:", "date": "2019.06.15", "title": "ТАСС: Лидерът на Демократическата партия на Молдова Владимир Плахотнюк напусна страната"}
{"url": "http://www.focus-news.net/news/2019/06/15/2670182/shumen-festival-vdahnoveni-ot-pesnite-na-georgi-zhekov-shte-se-provede-v-selo-aydemir.html", "text": "Фолклорен фестивал „Вдъхновени от песните на Георги Жеков“ ще се проведе в село Айдемир. Това съобщиха организаторите от  НЧ „Родолюбие- 2006“ .  Проявата е по повод събора на селото и е с начален час от 16.00 часа на площада в Айдемир. Във фестивала ще вземат участие емблематични изпълнители за Добруджанската фолклорна област. Специални гости ще бъдат победителите от „Пирин Фолк“,2018- Петя Панева и Донко Марков.", "date": "2019.06.15", "title": "Шумен: Фестивал „Вдъхновени от песните на Георги Жеков“ ще се проведе в село Айдемир"}
{"url": "http://www.focus-news.net/news/2019/06/15/2670186/sport-milosh-raonich-se-klasira-za-polufinala-na-turnira-v-shtutgart.html", "text": "Милош Раонич се класира за полуфинала на турнира на трева в германския град Щутгарт. Шестият в схемата и миналогодишен финалист се наложи над Мартон Фучович с 6:4, 6:4. За място на финала канадският тенисист ще играе срещу Феликс Оже-Алиасим, който по-рано отстрани Дъстин Браун след 7:6, 6:7, 7:6.", "date": "2019.06.15", "title": "Спорт: Милош Раонич се класира за полуфинала на турнира в Щутгарт"}
{"url": "http://www.focus-news.net/news/2019/06/15/2670185/silistra-37-otlichni-otsenki-sa-polucheni-na-maturata-po-balgarski-ezik-i-literatura-v-oblastta.html", "text": "Средният успех на матурата по български език и литература е 3, 773 и е по- нисък спрямо миналата година, когато бе 3, 912. Този резултат е по- нисък от средния за страната с 0, 287. Това каза за  Радио „Фокус“- Шумен  Габриела Миткова, началник на Регионалното управление на образованието. Тя уточни, че на държавния зрелостен изпит са се явили 769 зрелостници, а 516 на предмет по избор. Първото място по БЕЛ в областта отново се заема от ЕГ „П. Яворов“, Силистра. Средният успех на 72- ма зрелостници е 5, 03. Второто си място запазва ПМГ „Св. Кл. Охридски“, Силистра със среден успех на 68 зрелостници 4, 61. Тази година ПГСУАУ „Ат. Буров“, Силистра измести от третото място СУ „Й. Йовков“, Тутракан. Средният успех на ПГСУАУ по БЕЛ е 4, 22 на 99 зрелостници. Последни по успех по БЕЛ със среден резултат под 3, 00 са трите общински земеделски гимназии – ПЗГ „Добруджа“, Силистра, ПГСС, с. Ситово и ПГМСС „Н. Й. Вапцаров“, с. Средище. Гимназиите в Силистра и в Ситово са в края на класацията за втора година. В тези последни 3 училища двойки са получили от половината до 2/3 от явилите се. „Следва да се отбележи, че сред явилите се има голям брой обучаващи се в задочна и в самостоятелна форма на обучение“, каза Габриела Миткова. Двойките по БЕЛ са 136 за областта и са повече от миналата година. Те представляват 17, 7 % от общия брой оценени работи за областта. Средните оценки са 1/3, добрите оценки ¼, а много добрите – 1/5. Отличните оценки по БЕЛ са 37, което представлява 4, 8 %. В национален мащаб също слабите оценки са повече от отличните. Средният успех на явилите се на втори държавен зрелостен изпит е 4, 115 и също е по- нисък от миналата година, когато бе 4, 36. По- нисък е и спрямо националния среден резултат от 4, 67. Двете профилирани гимназии в Силистра- ПМГ и ЕГ, са отново с най- добри резултати и по среден успех на втория държавен зрелостен изпит. В челната тройка е и Средно училище „Васил Левски“, гр. Дулово. Двойките на ІІ ДЗИ са 57, което се равнява на 11 % от оценените работи. Най- много са слабите оценки по география и икономика – 37. Отличните оценки на ІІ ДЗИ са 69 или 13, 4 %, като половината от тях са по биология и здравно образование. \r\nИвелина ИВАНОВА", "date": "2019.06.15", "title": "Силистра: 37 отлични оценки са получени на матурата по български език и литература в областта"}
{"url": "http://www.focus-news.net/news/2019/06/15/2670180/pazardzhik-konstantiyskiyat-episkop-yakov-shte-oglavi-arhiereyska-zaupokoyna-sveta-liturgiya-i-obshta-panihida-v-katedralniya-hram-sv-bogoroditsa.html", "text": "На Черешова задушница, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска  заупокойна света Литургия и обща панихида  в катедралния  храм \"Св. Богородица\", град Пазарджик на Пловдивска епархия. Начало: 9.00 часа, предаде репортер на  Агенция \"Фокус\" .  \r\nНикола ПЕТКОВ", "date": "2019.06.15", "title": "Пазарджик: Константийският епископ Яков ще оглави архиерейска заупокойна света литургия и обща панихида в катедралния храм \"Св. Богородица\""}
{"url": "http://www.focus-news.net/news/2019/06/15/2670175/burgas-v-hram-sv-sv-kiril-i-metodiy-shte-bade-otsluzhena-zaupokoyna-sveta-liturgiya-po-povod-chereshova-zadushnitsa.html", "text": "В храм „Св. св. Кирил и Методий“ ще бъде отслужена заупокойна света литургия по повод Черешова задушница. Това съобщиха за  Радио „Фокус“ – Бургас  от храма. Литургията ще започне в 9.00 часа и ще бъде отслужена от отец Петър. „Черешова задушница се нарича още „Спасовска“, тъй като е свързана с Възнесение Господне (Спасовден) – четиридесетият ден след Възкресение. Позната е и като „Черешова“, защото тогава се раздават тези плодове в памет на починалите“, обясниха от храма. \r\nМария ПОПЧЕВА", "date": "2019.06.15", "title": "Бургас: В храм „Св. св. Кирил и Методий“ ще бъде отслужена заупокойна света литургия по повод Черешова задушница"}
{"url": "http://www.focus-news.net/news/2019/06/15/2670183/plovdiv-osiguryava-se-dopalnitelen-obshtestven-transport-v-grada-na-zadushnitsa.html", "text": "Осигурява се допълнителен градски транспорт в Пловдив на Задушница. Това съобщиха за  Радио „Фокус“ – Пловдив  от Общинско предприятие „Организация и контрол на транспорта“. С делнично разписание ще работят автобусите по вътрешноградските линии №7, 11, 25, 36 и 66. От общинското предприятие уточниха, че курсовете по линия №27 също ще се изпълняват по график за делничен ден, но с маршрут до траурен парк „Север“.", "date": "2019.06.15", "title": "Пловдив: Осигурява се допълнителен обществен транспорт в града на Задушница"}
{"url": "http://www.focus-news.net/news/2019/06/15/2670188/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa-na-petdesetnitsa.html", "text": "На големия християнски празник Петдесетница, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия в катедралния  храм \"Св. Богородица\", град Пазарджик на Пловдивска епархия, предаде репортер на  Агенция \"Фокус\" . Начало: 9.00 часа.  \r\nНикола ПЕТКОВ", "date": "2019.06.15", "title": "Пазарджик: Константийският епископ Яков ще оглави архиерейска света Литургия в катедралния храм \"Св. Богородица\" на Петдесетница"}
{"url": "http://www.focus-news.net/news/2019/06/15/2670190/plovdiv-zapochva-dvudnevniyat-festival-plovdiv-dreven-i-vechen-istoriya-etnologiya-kultura-i-izkustvo.html", "text": "В В Пловдив започва двудневният фестивал „Пловдив – древен и вечен: история, етнология, култура и изкуство“. Това съобщиха за  Радио „Фокус“ – Пловдив  от Фондация „Пловдив 2019“.  По време на фестивала траки, скити, римляни, готи, ромеи, българи от ранното Средновековие, рицари от Филипополско херцогство и кръстоностните походи, българи от Второто българско царство, хайдути от Възраждането, четници от борбите за национално освобождение и участници в Съединението заедно ще преодолеят времето и ще разположат лагерите си в парк „Лаута“ в града. \r\nПосетителите ще преживеят хилядолетната история на Пловдив, запознавайки се с неговата култура, бит и традиции. Ще наблюдават как майсторите грънчари са изработвали съдове за съхранение на храна и напитки, ковачите – шлемове, ризници, брони, саби, мечове, брадви, лъкове и стрели. Ще бъдат показани древни занаяти – плъстарство, кожарство, обущарство, дървообработка, бижутерство. Участниците в събитието ще бъдат над 200 от всички краища на страната. Те ще пресъздадат най- характерното от бита за различни исторически епохи – облеклото, храната на средновековните българи и ромеи, както и демонстрации на военни техники и пълно бойно облекло. Военните демонстрации са придружени от типични акробатични упражнения върху кон. Специално за събитието конете са докарани от Мъглиж и София. Посетителите ще могат да се включат в стрелба с лък, ще имат възможността да дегустират медовина и лакомства. \r\nФестивалът „Пловдив – древен и вечен”, който е част от програмата на „Пловдив – Европейска столица на културата 2019“, ще представи пред своята публика и съвремието на града чрез талантливите си деца, водени от световноизвестния музикант и педагог проф. Мичо Димитров. Децата, лауреати на международни награди, ще впечатлят посетителите на фестивала с изпълненията си, спечелили сърцата на музикални специалисти по целия свят. Спортен клуб „ЕРА“ ще представят древен тракийски обичай, а учениците от Национална гимназия за сценични и екранни изкуства в Пловдив ще изградят арт инсталация. Окситанска, ренесансова, гайдарска и българска народна музика ще допълнят усещането за уникалност на фестивала. \r\nВсички събития в рамките на „Пловдив – древен и вечен“ са с вход свободен. Програмата на събитието започва в 10.30 часа.", "date": "2019.06.15", "title": "Пловдив: Започва двудневният фестивал „Пловдив – древен и вечен: история, етнология, култура и изкуство“"}
{"url": "http://www.focus-news.net/news/2019/06/15/2670194/pss-dobri-sa-usloviyata-za-turizam-v-planinite-s-izklyuchenie-na-visokite-chasti-na-stara-planina.html", "text": "Добри са условията за туризъм в планините с изключение на високите части на Стара планина, където духа вятър и има мъгла. Това съобщиха за  Агенция „Фокус“  от  Планинската спасителна служба (ПСС) към БЧК . Темепературите с движат между 12 и 18 градуса. Времето е динамично и  бързо се променя. От ПСС обръщат внимание, че времето все още е лабилно и туристите трябва да се обличат добре и да си носят дрехи, защото зачестяват случаите, в които хората мръзнат заради внезапно изникване на вятър и дъжд. Планинските спасители съветват туристите предварително да проучат какво време се очаква в района, който смятат да посетят.  \r\nЛифтовете в курортите вече работят - на Пампорово движение са три линии, кабинковият лифт в Банско, на Боровец работят Ситняковския лифт и кабинковата въжена линия. \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.06.15", "title": "ПСС: Добри са условията за туризъм в планините с изключение на високите части на Стара планина"}
{"url": "http://www.focus-news.net/news/2019/06/15/2670173/republika-makedoniya-ako-zapishete-gotse-yane-dame-gyorche-kliment-i-naum-kato-balgari-shte-podpishete-i-che-makedoniya-e-balgarska-pokraynina.html", "text": "Бившият директор на Драматичния театър в Скопие Сашо Тасевски реагира на немощта на македонските власти пред ултиматума от България във връзка с датата за отбелязване на паметта на Гоце Делчев, предава опозиционното скопско електронно издание  „Република“ . \r\n„Ако напишете Гоце, Яне, Даме, Гьорче, Климент и Наум като българи, ще трябва да преименувате всички топоними и имена на училища, булеварди, университети, които носят техните имена. А и химна ще трябва да смените. Няма да го има вече онзи стих с Гоце Делчев, Питу Гули, Даме Груев... Ще трябва да го пеем с тралала... Делчево няма вече да може да се казва така, а ако му оставите името така ще бъде български град. На село Даме Груев ще трябва да му върнете старото име Гологъзица. Всички паметници с тези дейци ще трябва да ги отстраните, защото няма да бъдат наши. Ако не смените имената, ако останат същите. А тези важни личности ги запишете като България, ще подпишете и че Македония е българска покрайнина. Осъзнавате ли колко сте имбецилни?“ – пише Тасевски във „Фейсбук“. \r\nПревод и редакция:", "date": "2019.06.15", "title": "„Република“ (Македония): Ако запишете Гоце, Яне, Даме, Гьорче, Климент и Наум като българи, ще подпишете и че Македония е българска покрайнина"}
{"url": "http://www.focus-news.net/news/2019/06/15/2670193/gabrovo-propadnal-uchastak-zatrudnyava-dvizhenieto-mezhdu-selata-selishte-i-stokite-v-gabrovska-oblast.html", "text": "Пропаднал участъка затруднява движението между селата Селище и Стоките при км 11+675. Мястото е обезопасено и сигнализирано, а укрепването там ще продължи до 31 юли. От Областно пътно – управление – Габрово съобщиха за  Радио „Фокус“ , че пътните настилки в региона са сухи, а времето – ясно и слънчево. Движението не е натоварено.  \r\nНяма нововъведени ограничения за движението на моторни превозни средства през изминалото денонощие. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха при км 164+150. На мястото е поставена необходимата сигнализация, а укрепването ще продължи до 31-ви юли. Ремонтни дейности се извършват по пътя между Севлиево и село Драгановци в участъка от км 0+000 до км 14+600. Срокът за приключване на преасфалтирането в района е 22 юни. Пропаднал участък затруднява движението по пътя между Габрово и село Стоманеците при км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на юли. \r\nЛуиза ТРАНЧЕВА", "date": "2019.06.15", "title": "Габрово: Пропаднал участък затруднява движението между селата Селище и Стоките в Габровска област"}
{"url": "http://www.focus-news.net/news/2019/06/15/2670184/faz-v-notr-dam-shte-bade-otsluzhena-parva-liturgiya-sled-pozhara.html", "text": "Два месеца след опустошителния пожар, в събота вечер в катедралата Нотр Дам ще бъде отслужена литургия, съобщава германският национален ежедневник  Die Frankfurter Allgemeine Zeitung . Службата ще води Парижкият архиепископ.  \r\nОт съображения за сигурност се очакват да на литургията да бъдат допуснати между 20 и 30 души. Месата ще се състои в параклиса в източния край на световноизвестната парижка катедрала, зад високия олтар. \r\nНотр-Дам е силно повредена от опустошителен пожар в средата на април - покривът е до голяма степен разрушен. Френският президент Еманюел Макрон обеща, че катедралата ще бъде възстановена в рамките на пет години. Епископията обяви, веднага щом е възможно, да построи помещение за молитва в предната част на църквата. Там вярващите ще могат и да се изповядват. Тереза Герова", "date": "2019.06.15", "title": "FAZ: В Нотр Дам ще бъде отслужена първа литургия след пожара"}
{"url": "http://www.focus-news.net/news/2019/06/15/2670196/rbb-obezvrediha-bomba-ot-vtorata-svetovna-voyna-v-tsentara-na-berlin-evakuirani-sa-okolo-tri-hilyadi-dushi.html", "text": "Бомбата от Втората световна война, намерена в централната част на федералната германска столица Берлин в петък следобед, е обезвредена, което позволи на около трите хиляди евакуирани жители да се завърнат обратно по домовете си, предава радио  RBB . \r\nСапьорите са детонирали снаряда около 1:45 часа местно време (2:45 часа българско време). Обезвреждането му е било забавено. Във връзка с действията на специалистите, трафикът в града е бил прекъснат. Освен жителите в засегнатия района, евакуация е била разпоредена и за емблематичната за града телевизионна кула. За засегнатите бе създаден специален кризисен център. \r\nБомбата бе намерена при строителни дейности, припомня медията.  Тереза Герова", "date": "2019.06.15", "title": "RBB: Обезвредиха бомба от Втората световна война в центъра на Берлин, евакуирани са около три хиляди души"}
{"url": "http://www.focus-news.net/news/2019/06/15/2670198/planinski-spasiteli-sa-okazali-pomosht-pri-dva-intsidenta-s-turisti-na-vitosha.html", "text": "Планински спасители са оказали помощ при два инцидента с туристи на Витоша. Това съобщиха за  Агенция „Фокус“  от  Планинската спасителна служба (ПСС) към БЧК . И двата инцидента са станали в петък. При първият мъж е получил травма на глезена в района на Боянския водопад. Другият инцидент е в района на Златните мостове, където момиче е паднала от морена и е получила травма на гърба. \r\nОт ПСС апелират туристите много внимателно да подхождат към маршрутите в планината и да бъдат подготвени - да проучат местата, които ще посетят, за да не се загубят. Планинските спасители препоръчват на желаещите да се разхождат в планините да свалят телефонното приложени на ПСС, за да може чрез него до спасителите да бъдат изпратени координатите на туристите и по най-бързия начин да им бъде оказана помощ.  \r\nОт ПСС предупреждават, че Боянският водопад е много посещавана локация, но пътеката е стръмна и на места има много коренища и там често има сигнали за хора с травми на краката.", "date": "2019.06.15", "title": "Планински спасители са оказали помощ при два инцидента с туристи на Витоша"}
{"url": "http://www.focus-news.net/news/2019/06/15/2670197/burgas-klasicheski-retro-avtomobili-shte-badat-parkirani-v-tsentara-na-pomorie.html", "text": "За ценителите на джаза и красивите ретро автомобилите за първи път в Поморие се организира Анхиало Classic cars & Jazz fest. Това съобщиха от пресцентъра на  Община Поморие . Фестивалът се провежда до 16 юни, като кулминацията ще бъде в днешния ден. От 10.00 до 12.00 часа в центъра на града и на площада пред Народно читалище „Просвета 1888” ще бъдат паркирани класически ретро автомобили и такива от линията „Порше”. От 15.30 часа започват джаз изпълнения на „Blues traffic” в градинката пред църквата „Свето Рождество Богородично”. От 19.00 часа събитието ще се премести отново на площада пред читалището, където Теодосий Спасов джаз бенд ще покаже брилянтен инструментализъм и импровизационно майсторство, защото, както казва самият Теодосий Спасов, „джазът е музика на мечтатели”. Организаторите канят на фестивала всички жители и гости на Поморие, за да се насладят на концертите и да си направят снимки с уникалните ретро автомобили.", "date": "2019.06.15", "title": "Бургас: Класически ретро автомобили ще бъдат паркирани в центъра на Поморие"}
{"url": "http://www.focus-news.net/news/2019/06/15/2670191/pazardzhik-panihida-se-otsluzhva-v-pravoslavnite-hramove-v-grada-po-povod-zadushnitsa.html", "text": "Панихида се отслужва в православните храмове в Пазарджик по повод Задушница, предаде репортер на  Радио „Фокус“ – Пазарджик . Негово преосвещенство Константийският епископ Яков оглави заупокойната света литургия и обща панихида в катедрален храм „Успение Богородично“ в Пазарджик. В днешния ден миряните  извършват помен в чест на мъртвите си роднини. Много хора освещават в църквата продуктите, които по-късно ще раздадат на гробищата. Хората ходят на гробовете на близките си в събота с приготвено варено жито със захар, раздават хляб, сладки и вино за душите на своите починали. Поменът се прави на гроба, в църква или у дома. Житото се раздава по време на помена, палят се и свещи, които са символ на горещата вяра на християните. Сладкиши, череши и вино се раздават между живите, които се приканват да вкусят от тях, за да си спомнят за умрелите. \r\nВаня НИКОЛОВА", "date": "2019.06.15", "title": "Пазарджик: Панихида се отслужва в православните храмове в града по повод Задушница"}
{"url": "http://www.focus-news.net/news/2019/06/15/2670189/makfaks-makedoniya-politicheskata-kriza-v-albaniya-politsiyata-arestuva-16-predstaviteli-i-poddrazhnitsi-na-opozitsiyata.html", "text": "Албанската полиция арестува 16 представители и поддръжници на опозиционната Демократическа партия в албанския град Пареняс. Те са обвинени в блокиране и предотвратяване на предизборната кампания на управляващата Социалистическа партия, предава македонската информационна агенция \"Макфакс\". \r\nЧетирима представители на Демократическата партия, двама местни лидери и двама генерални секретари, бивш депутат от Демократическата партия и трима привърженици на партията, са арестувани за незаконно организиране на митинг. \r\nАрестите последваха, след като протестиращите блокираха конвоя на Еди Рама от автомобили в Пареняс. Албанският премиер трябваше да се срещне с привърженици на партията и да обяви кандидата на партията за кметския пост в града. \r\nАлбания е в дълбока политическа криза, след като президентът Илир Мета издаде указ, който отложи местните избори, насрочени за 30 юни, а управляващата партия на Рама в парламента започна инициатива за отстраняването му от власт.  Тереза Герова", "date": "2019.06.15", "title": "\"Макфакс\" (Македония): Политическата криза в Албания: Полицията арестува 16 представители и поддръжници на опозицията"}
{"url": "http://www.focus-news.net/news/2019/06/15/2670187/burgas-obshtinata-osiguryava-poveche-politseyski-patruli-v-grada-za-chereshova-zadushnitsa.html", "text": "Православното християнство отбелязва Черешова задушница. За да се гарантира безпроблемното протичане на деня за почит към починалите, в района на Гробищния парк ще бъдат съсредоточени повече полицейски патрули и служители на Дирекция УКОРС на Община Бургас. Това съобщиха от пресцентъра на  Общината . От \"Пътна полиция\" ще разположат свои екипи по улиците, където се очаква да има по-интензивен трафик. Патрулите ще регулират движението, за да се избегнат задръствания. \r\nНа всички, които в този ден искат да почетат паметта на починали роднини и близки Общината напомня, че могат да се придвижат до Гробищен парк с помощта на градския транспорт: линия Б1:   \r\n-Терминал Меден Рудник - бул. \"Ал. Георгиев Коджакафалията\" - бул. \"Захари Стоянов\" - ул. \"Спортна\" - Терминал Юг - бул. \"Христо Ботев\" - Александровска - бул. \"Стефан Стамболов\" - ул. \"Никола Петков\" - Велека - Изгрев, Акве Калиде - Терминал Изгрев; \r\n- Терминал Изгрев - Изгрев, Акве Калиде - Велека - ул. \"Никола Петков\" - бул. \"Стефан Стамболов\" - Александровска - бул. \"Христо Ботев\" - Терминал Юг - ул. \"Спортна\" - бул. \"Захари Стоянов\" - бул. \"Ал. Георгиев Коджакафалията\" - Терминал Меден Рудник. линия 11: \r\n- Терминал Славейков - ул. \"Проф. Якимов\" - Изгрев, Акве Калиде - Велека - Лазур, ул. \"24-ти Пехотен Черноморски полк\" - бул. \"Демокрация\" - жп гара - бул. \"Мария Луиза\" - бул. \"Стефан Стамболов\" - ул. \"Янко Комитов\" - Терминал Славейков. линия 12: \r\n- Терминал Славейков - ул. \"Янко Комитов\" - бул. \"Стефан Стамболов\" - бул. \"Мария Луиза\" - жп. гара - бул. \"Демокрация\" - Лазур ул. \"24-ти Пехотен Черноморски полк\" - Велека - Изгрев, Акве Калиде - ул. \"Проф. Якимов\" - Терминал Славейков. линия 15: \r\n- Автогара Юг - бул. \"Демокрация\" - бул. \"Стефан Стамболов\" - ул. \"Транспортна\" - кв. „Сарафово“. \r\n- кв. \"Сарафово\" - ул. \"Транспортна\" - бул. \"Стефан Стамболов\" - бул. \"Демокрация\" - Автогара Юг. линия Б11: \r\n- Терминал Меден рудник - ул. \"Въстаническа\" - бул. \"Захари Стоянов\" - ул. \"Индустриална\" - бул. \"Иван Вазов\" - бул. \"Демокрация\" - бул. \"Стефан Стамболов\" - ул. \"Никола Петков\" - ул. \"Петко Задгорски\" - Терминал Изгрев; \r\n- Терминал Изгрев - ул. \"Петко Задгорски\" - ул. \"Никола Петков\" - бул. \"Стефан Стамболов\" - бул. \"Демокрация\" - ул. \"Иван Вазов\" - ул. \"Индустриална\" - ул. \"Петко Задгорски\" - бул. \"Захари Стоянов\" - ул. \"Въстаническа\" - Терминал Меден рудник. \r\nПри необходимост, транспортното дружество има готовност да осигури допълнителни автобуси по горепосочените линии.", "date": "2019.06.15", "title": "Бургас: Общината осигурява повече полицейски патрули в града за Черешова задушница"}
{"url": "http://www.focus-news.net/news/2019/06/15/2670195/sofiya-vazstanoveno-e-dvizhenieto-pri-km-20-na-am-trakiya-v-posoka-burgas-v-rayona-na-vakarel.html", "text": "Възстановено е движението при км 20 на АМ \"Тракия\" в посока Бургас в района на Вакарел. Това съобщиха от пресцентъра на  Агенция \"Пътна инфраструктура\"  (АПИ).  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.06.15", "title": "София: Възстановено е движението при км 20 на АМ \"Тракия\" в посока Бургас в района на Вакарел"}
{"url": "http://www.focus-news.net/news/2019/06/15/2670199/d-r-decho-dechev-nzok-proboynite-na-kasata-sa-dobre-izvestni.html", "text": "Пробойните на Касата са добре известни. Това каза управителят на НЗОК д-р Дечо Дечев в предаването  „Денят започва с Георги Любенов“  по  БНТ . „По закон Националната каса, освен че трябва да подсигури определени медицински услуги, медицински препарати и т.н., е задължена и да подсигури мерки и действия с оглед най-рационално използване на тези средства. И в момента прокуратурата именно това проверява – доколко Националната каса е правила това, което е длъжна по закон. И иска да получи информация какви проверки са направени, доколко те са били ефективни и така, коментира той. Според него проблемите са комплексни - проверява се по документи, но документът е попълнен изрядно. \r\nПо думите му достъпът до здравна услуга е без съмнение в България. Във времето някой е определил пакета от дейности, които осигуреното лице има право. Всички тези дейности, изделия, лекарства, струват пари. Тук става целият конфликт, коментира д-р Дечев. \r\n„Пациентът казва „Аз имам право на това нещо“, а този, който предоставя дейност, казва - „Да, но това струва пари“, отбеляза управителят на НЗОК.", "date": "2019.06.15", "title": "Д-р Дечо Дечев, НЗОК: Пробойните на Касата са добре известни"}
{"url": "http://www.focus-news.net/news/2019/06/15/2670202/mevlyut-chavushoglu-fatih-e-zapochnal-sondazhi-zapadno-ot-kipar.html", "text": "Министърът на външните работи на Турция Мевлют Чавушоглу заяви, че сондажн ият кораб на страната „Фатих“ е започнал проучвания за газ във водите западно от остров Кипър, предава електронното издание на вестник Kathimerini. \r\n„Преди се занимавахме със сеизмични проучвания, защото нямахме сонда за пробиване. Сега нашият „Фатих“ започна сондажи точно на запад от Кипър“, каза той в коментар за турската държавна информационна агенция „Анадолу“. \r\nЧавушоглу добави, че Турция също изпраща втори кораб в района, защото „въпреки всичките ни предупреждения от години гръцката страна започна едностранно проучване около Кипър, сеизмични проучвания и сега сондажни операции“. \r\nЧавушоглу добави, че всяко кипърско споразумение за проучване на нефт и газ в Източното Средиземноморие, което изключва Турция, е \"невалидно\". \r\n„Няма да отстъпим и ще предприемем всички необходими стъпки. Гърците киприоти трябва да знаят своите граници“, подчерта министърът. \r\nПревод и редакция:", "date": "2019.06.15", "title": "Мевлют Чавушоглу: „Фатих“ е започнал сондажи западно от Кипър"}
{"url": "http://www.focus-news.net/news/2019/06/15/2670201/blagoevgrad-v-nch-bratya-miladinovi-v-petrich-shte-se-provede-vtoro-izdanie-na-festivala-zdravey-zdrave.html", "text": "В Народно читалище (НЧ) „Братя Миладинови“ в Петрич ще се проведе второ издание на фестивала „Здравей Здраве“. Това каза за  Радио „Фокус“-Пирин  един от организаторите на събитието - Живко Стоилов. Той уточни, че фестивалът е еднодневен. Организаторът посочи, че са предвидени няколко интересни неща във фестивалния ден, като ще бъдат представени различни лекции. Стоилов отбеляза, че един от интересните лектори е Вълко Чобанов, който се занимава с лечебна радиестезия и има значими разработки за квантови устройства. Той допълни, че ще се проведе и представяне на Частно училище „Изгрев“, което е първото училище за слънчева педагогика, в което се предават методите на възпитание и обучение на учителя Петър Дънов. Живко Стоилов добави още, че ще има лекция за новата медицината от д-р Светла Балтова, а освен това ще се състои и базар, на който ще бъдат представени продукти от местни производители. \r\nНатали СТЕФАНОВА", "date": "2019.06.15", "title": "Благоевград: В НЧ „Братя Миладинови“ в Петрич ще се проведе второ издание на фестивала „Здравей Здраве“"}
{"url": "http://www.focus-news.net/news/2019/06/15/2670200/evgeni-serafimov-shkola-novite-maystori-proektat-plavashta-kartina-na-maystora-shte-se-razprostre-na-5-dka-varhu-grebniya-kanal-v-plovdiv.html", "text": "Проектът „Плаваща картина на Майстора” ще се разпростре на 5 дка върху Гребния канал в Пловдив. Това каза пред  Радио „Фокус” – Кюстендил  Евгени Серафимов, ръководител на школата „Новите майстори” – Кюстендил. „На Гребния канал в Пловдив кюстендилската изобразителна школа има своя празник. Акцент е една нестандартна арт инсталация, в реда на последните летни мащабни арт проекти, Кюстендил има отново своето голямо лятно рисуване, тази година съвсем иновативно. На гребната база в Пловдив ще „плува” емблематичната картина на Владимир Димитров – Майстора „Мома със слънчогледи”, разпростряла се между 4- 5 декара. Това е иновативна технология, при която на специална материя, достатъчно лека, са направени фрагменти от картината, които, заедно с водата, ще създадат тази емблематична,  и за нашата колекция на художествената галерия, картина в една съвременна форма”, каза Серафимов.  \r\nПо думите му проектът е на Община Кюстендил, който е спечелил финансиране през миналата година по покана от Пловдив, тъй като Общона Кюстендил е била финалист в класирането на кандидатурите за европейска столица на културата. „Какво да покаже Кюстендил, ако не Владимир Димитров – Майстора и какво да покаже България като имайки своя европейска столица на културата без най – българския художник. Затова, освен тази плаваща картина, ще бъде представена мултимедийна презентация, в която момичетата от сдружение „Дебют” ще направят етюди, вдъхновени от картините на Майстора. Ще има прожекции на мултимедийни екрани, на водни стени и всичко това ще бъде подчинено на този именит наш съгражданин, най – известен български художник. Всички, които са в Пловдив, пловдивчани, и много европейци, имаме интерес от международни медии, ще могат да се запознаят с творчеството на най-големия художник по изискванията на съвременното общество Владимир Димитров – Майстора в един гигантски и нестандартен формат”, каза Евгени Серафимов. \r\n„Изключително се радвам, че в Пловдив Европа ще може да обърне внимание на Майстора”, заяви той. „Няма такъв минал опит, от който да се поучим или където да дадем за сравнение. Това е наша разработка. На една специална силиконова материя се рисува с водонеразтворими бои, пак на силиконова основа, от рода на акрилите. Бои, които като засъхнат, не могат да бъдат размити никога и това прави произведението трайно и безопасно за работа, първо, защото аз го работя с ученици от моята школа „Новите майстори”, и второ безопасно за водния басейн”, посочи Серафимов. По думите му тези платна са дублирани с една специална материя с въздушни камери, които да я държат на повърхността. „Една сложна откъм технология задача, с която се радвам, че се справихме. Интересното тук е, че тази картина е разделена на фрагменти. Основният фрагмент е девойката Тодорка Каменова, нарисувана на 15 години и около нея плуват свободно големи по размер 24 на брой слънчогледи, като водата на канала прави и фона на картината, който е в тъмнокафяви синкави, зеленикави отенъци и всъщност правим това, което винаги е искал Майстора – природата да стане част от изобразителното изкуство”, каза Серафимов. \r\nВенцеслав ИЛЧЕВ", "date": "2019.06.15", "title": "Евгени Серафимов, Школа „Новите майстори”: Проектът „Плаваща картина на Майстора” ще се разпростре на 5 дка върху Гребния канал в Пловдив"}
{"url": "http://www.focus-news.net/news/2019/06/15/2670206/sport-pochetnite-stalichki-v-tokio-shte-badat-napraveni-ot-retsiklirana-plastmasa.html", "text": "Почетните стълбички за медалистите от Олимпиадата в Токио 2020 ще бъдат направени от преработена пластмаса. Материалът вече се събира от цяла Япония, от домовете на гражданите и от океана.На 13 юни една от големите вериги супермаркети предприе инициатива по случая. В магазините ѝ бяха поставени специални кошове, в които всеки желаещ може да изхвърли ненужни пластмасови вещи.Организаторите на Токио 2020 имат намерение да съберат 45 тона материал, за да бъдат направени 100 подиума за награждаване.За първи път в историята на Олимпийските игри почетните стълбички ще бъдат направени от преработени материали.", "date": "2019.06.15", "title": "Спорт: Почетните стълички в Токио ще бъдат направени от рециклирана пластмаса"}
{"url": "http://www.focus-news.net/news/2019/06/15/2670207/blagoevgrad-normalno-natovaren-e-trafikat-v-oblastta.html", "text": "Нормално натоварен е трафикът в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти в региона. Повишена е опасността от падащи камъни в Кресненското дефиле и прохода Предел, като до този момент не са получавани сигнали за паднали камъни, които да са затруднявали трафика по републиканската пътна мрежа. Няма въведени ограничения заради ремонтни дейности по републиканската пътна мрежа в областта. От Областно пътно управление – Благоевград отправят апел към водачите на МПС да шофират разумно и да спазват правилата за движение. \r\nНормално натоварен е трафикът в централна градска част в Областния център. Не са регистрирани тежки пътни инциденти в Благоевград. Градският транспорт се движи по разписание.  \r\nДенис НИКИФОРОВ", "date": "2019.06.15", "title": "Благоевград: Нормално натоварен е трафикът в областта"}
{"url": "http://www.focus-news.net/news/2019/06/15/2670192/n1-sarbiya-vuchich-prizova-tramp-da-pomogne-za-vazstanovyavaneto-na-dialoga-v-kosovo.html", "text": "Президентът на западната ни съседка Александър Вучич призова държавния глава на САЩ Доналд Тръмп да убеди косовските власти да отменят 100-процентните мита за внос на сръбски стоки в страната, с цел да бъде деблокиран диалогът за нормализиране на двустранните отношения между Белград и Прищина, предава сръбската телевизия  N1 .  \r\n\"Моля Ви да убедите Прищина да отмени митата за стоки, произведени в Централна Сърбия, за да може диалогът за намиране на компромисно, взаимно приемливо решение да бъде продължен\", пише Вучич в съобщение до Тръмп по повод рождения ден на американския президент. \r\n\"Както знаете, Г-н президент, правата и интересите не само на Белград и Прищина са вплетени в косовския въпрос, но и на международните играчи, което го прави източник на безкрайни политически манипулации и нестабилност\", гласи текстът, изпратен от Вучич до американския президент. \r\nСпоред Вучич никой не иска да намери решение на това тежко бреме, колкото Сърбия. „Затова започнахме да търсим реалистично и смело решение, което да донесе на страната и целия регион мир, стабилност, сътрудничество, икономически просперитет и напредък по европейския път”, пише още сръбския президент. \r\nВучич също така покани Тръмп да посети страната, като заяви, че това ще потвърди взаимното желание за укрепване и обогатяване на отношенията между двете страни, \"които гражданите на Сърбия уважават и ценят\". \"Окуражен съм от факта, че сте посветили вниманието си на събития на Балканите и изразихте готовност да помогнете в диалога между Белград и Прищина\", се допълва още в текста.    Тереза Герова", "date": "2019.06.15", "title": "N1 (Сърбия): Вучич призова Тръмп да помогне за възстановяването на диалога в Косово"}
{"url": "http://www.focus-news.net/news/2019/06/15/2670208/kyustendil-dvizhenieto-po-pat-ii-62-dupnitsa-klisura-v-rayona-na-grad-dupnitsa-se-osashtestvyava-s-v-edna-lenta-poradi-remont-na-most-nad-reka-topolnitsa.html", "text": "Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с пътни знаци и светофарна уредба. Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности във връзка с падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост - от сигналисти. Движението по път II-62 Дупница – Клисура от км 42+263 до км 59+071 се осъществява в една лента в отделни участъци поради рехабилитация на пътното платно.  \r\nОт Областно пътно управление – Кюстендил отправят апел към водачите на моторни превозни средства да шофират внимателно, със съобразена с условията скорост и да спазват правилата за движение. \r\nДенис НИКИФОРОВ", "date": "2019.06.15", "title": "Кюстендил: Движението по път II-62 Дупница – Клисура в района на град Дупница се осъществява с в една лента поради ремонт на мост над река Тополница"}
{"url": "http://www.focus-news.net/news/2019/06/15/2670210/pazardzhik-normalno-natovaren-e-trafikat-po-glavnite-patishta-v-oblastta.html", "text": "Нормално натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областното пътно управление. Движението по път II-37 Картела-Широка поляна от 175 до 200 км се извършва с повишено внимание поради почистване на пътното платно от пясък. Движението по пътя от село Побит камък до град Сърница се осъществява с повишено внимание поради профилиране на банкети. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. На моста в село Бошуля е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в участъка от Родопите в областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.06.15", "title": "Пазарджик: Нормално натоварен е трафикът по главните пътища в областта"}
{"url": "http://www.focus-news.net/news/2019/06/15/2670211/vladimir-putin-rusiya-se-obyavyava-za-otkaz-ot-targovski-voyni-i-boeve-bez-pravila-v-svetovnata-targoviya.html", "text": "Световната търговия се нуждае от възстановяване на доверието между страните, трябва да се намери изход от ситуацията с търговските войни и „боевете без правила“ в международните дела, заяви президентът на Русия Владимир Путин в изказване на срещата на върха на Съвещанието за взаимодействие и мерки за доверие в Азия (СВМДА), предава  ТАСС . \r\n„... В света се разпалват истински търговски войни, за съжаление, фактически боевете се водят без правила, със сплашване и отстраняване на конкурентите чрез непазарни методи. И сега И сега, повече от всякога, са необходими колективни усилия, за да се намери изход от тази ситуация“, каза Путин. По неговите думи, „е необходимо е да се възстанови доверието, да се одобрят норми за справедливо икономическо взаимодействие“, като за начало, поне да се извади от търговските и санкционните ограничения социално-хуманитарната сфера“, а именно, стоки от първа необходимост, лекарства и медицинско оборудване. „Мисля, че е трудно да не се съгласим с това“, каза президентът на Руската Федерация. \r\nТой отбеляза, че тази тема е била обсъдена на Международния икономически форум в Санкт Петербург (ПМЕФ), който се проведе на 6-8 юни. \r\nПутин засегна и развитието на взаимодействието между азиатските страни, отбелязвайки, че този регион сега е двигателят на глобалния растеж. „Руската страна, като координатор на икономическото измерение на Конференцията за взаимодействие и мерки за изграждане на доверие в Азия, отдава особено значение на работата в тази посока“, заяви руският лидер. Той припомни, че по руската инициатива през 2015 г. в рамките на този форум е създаден бизнес съвет с участието на бизнесмени от страните-членки на СВМДА и е подготвен меморандум за сътрудничество между малките и средните предприятия. \r\n\"Ние сме за увеличаване на взаимната търговия, отхвърляне на протекционизма, незаконните санкции, политически мотивирани ограничения и бариери и за поемане на всестранни ангажименти за задълбочаване на инвестиционното сътрудничество, разширяване на производственото сътрудничество въз основа на универсални правила на СТО, на принципите на равенство, уважение и зачитане на интересите на другите“, каза Путин. Руският лидер също отбеляза, че все по-голяма подкрепа среща идеята за съчетаване на интеграционните процеси, развиващи се в рамките на Евразийския икономически съюз (ЕАИС), Асоциацията на страните от Югоизточна Азия (АСЕАН) и Шанхайската организация за сътрудничество (ШОС), страните-членки на СВМДА и китайската инициатива \"Един пояс, един път\". \r\n„Разбира се, такъв подход е в нашия общ интерес“, заключо руският президент. \r\nПревод и редакция:", "date": "2019.06.15", "title": "Владимир Путин: Русия се обявява за отказ от търговски войни и „боеве без правила“ в световната търговия"}
{"url": "http://www.focus-news.net/news/2019/06/15/2670203/komisar-yavor-kolev-gdbop-kam-momenta-nyama-piratsko-izlachvane-na-televizionni-programi-v-gardovete-sandanski-petrich-burgas-kardzhali-gotse-delchev-dupnitsa-i-kyustendil.html", "text": "Към момента няма пиратско излъчване на телевизионни програми в гардовете Сандански, Петрич, Бургас, Кърджали, Гоце Делчев, Дупница и Кюстендил. Това каза комисар Явор Колев, началник на отдел „Киберпрестъпност” към ГДБОП по време на брифинг във връзка с проведената в страната операция за престъпления против интелектуалната собственост, предаде репортер на  Агенция „Фокус“ . „Интернет има в градовете Петрич, Сандански, Бургас и Кърджали“, уточни той. „В Гоце Делчев, Дупница и Кюстендил се твърди, че разпространената интернет услуга е била спряна. Не са изземани устройства, които имат отношение към осигуряване на свързаност на потребителите. Разбирам притеснението на гражданите, за това че са останали без телевизионни програми, но предвид обстоятелството, че това е извършвано от оператори, които не са имали уредени авторски права, е престъпление по смисъла на НК“, каза още Колев. По думите му са иззети  множество технически средства, чрез които телевизионен сигнал се е разпространявал до потребителите в съответните градове. „Тази операция е проведена по сигнали от правоносители, които са установили, че техните програми се излъчват от тези кабелни оператори, за което не се плащат авторски права. Щетите, които за 2 месеца са нанесени от носителите на права от големи български, национални телевизионни програми, са над 10,5 млн. лв.“, допълни комисар Колев. Той посочи, че иззетата техника е скъпа. „Тя е свързана с разпространението на телевизионни програми. Освен, че е доказателство за извършваната престъпна дейност, по този начин беше прекратено престъплението, което се извършваше“, коментира още Колев.   \r\nДеница КИТАНОВА", "date": "2019.06.15", "title": "Комисар Явор Колев, ГДБОП: Към момента няма пиратско излъчване на телевизионни програми в гардовете Сандански, Петрич, Бургас, Кърджали, Гоце Делчев, Дупница и Кюстендил"}
{"url": "http://www.focus-news.net/news/2019/06/15/2670213/kyustendil-dupnitsa-e-domakin-na-turnir-po-taekuondo-dupnitsa-oupan.html", "text": "Дупница е домакин на турнир по таекуондо „Дупница Оупън”. Това съобщиха за  Радио „Фокус” – Кюстендил  от Общината. Турнирът се провежда в спортната зала на града. В него участват 40 отбора от 6 държави с общо над 400 състезатели.  \r\nПровеждането на турнира е възстановено след няколко годишно прекъсване. Домакин е спортен клуб „Гладиатор”. Спортният форум включва всички възрастови групи е и събира най-силните състезатели, които ще играят в четири полета. \r\nВенцеслав ИЛЧЕВ", "date": "2019.06.15", "title": "Кюстендил: Дупница е домакин на турнир по таекуондо „Дупница Оупън”"}
{"url": "http://www.focus-news.net/news/2019/06/15/2670204/veliko-tarnovo-moleben-za-zadushnitsa-se-otsluzhva-v-katedralata-rozhdestvo-bogorodichno.html", "text": "Молебен за  Задушница се отслужва в катедралата „Рождество Богородично“ във Велико Търново. В службата се включиха десетки миряни, които дойдоха, за да почетат душите на покойните си близки и приятели. Всички те запалиха свещ и се помолиха за смирение, предаде репортер на  Радио „Фокус“ – Велико Търново .  \r\nВ съботата преди Петдесетница Българската православна църква отбелязва т. нар. Черешова задушница. По този повод молебен се отслужва във всички храмове в страната. Това е втората задушница в рамките на календарната година, известна сред народа и като Спасовска. Тя е свързана с поверието за прибирането на душите на всички покойници, които са били на свобода след Велики четвъртък. Чрез богослужение живите се молят за починалите, защото, според християнските канони, телесната смърт не прекъсва единството между вярващите. На Петдесетница са дадени даровете на Светия Дух, които очистват от всяка сквернота. На задушница камбаната бие траурно с отмерен удар, за да напомни за грижата за мъртвите. \r\nВ източното православие в църковния календар има четири задушници - преди Месни Заговезни, след Спасовден, около Димитровден и Архангеловден. В тези дни близките на починалите посещават гроба, преливат го с вино, прекадяват го с тамян и след това раздават на присъстващите жито и храна. \r\nЛуиза ТРАНЧЕВА", "date": "2019.06.15", "title": "Велико Търново: Молебен за  Задушница се отслужва в катедралата „Рождество Богородично“"}
{"url": "http://www.focus-news.net/news/2019/06/15/2670216/sofiya-na-petdesetnitsa-v-patriarsheskata-katedrala-sv-aleksandar-nevski-shte-byde-otsluzhena-arhiereyska-sveta-liturgiya.html", "text": "На Петдесетница в Патриаршеската катедрала \"св. Александър Невски\" ще бьде отслужена архиерейска света литургия, предаде репортер на Агенция \"Фокус\".  \r\nТази неделя е големия християнски празник Петдесетница, рожден ден на Христовата Църква. На този ден Светият дух слиза над Христовите апостоли. По повод на Петдесетница във всички епархии на Българската православна църква се отслужва празнична света Литургия. В Патриаршеската катедрала \"св. Александър Невски\" ще бьде отслужена   Архиерейска света Литургия.  Очаква се с благословението и при молитвеното присъствие на Негово светейшество Българския патриарх и Софийски митрополит Неофит, тя да бъде отслужена от  Техни преосвещенства Мелнишки епископ Герасим - главен секретар на Светия Синод на Българската православна църква , Белоградчишки епископ Поликарп - викарий на Софийския митрополит, други висши клирици,  храмовото духовенство и гости. Начало: 9.30 часа.  \r\nНикола ПЕТКОВ", "date": "2019.06.15", "title": "София: На Петдесетница в Патриаршеската катедрала \"св. Александър Невски\" ще бьде отслужена архиерейска света литургия"}
{"url": "http://www.focus-news.net/news/2019/06/15/2670215/ria-novosti-bivsh-germanski-kantsler-obyavi-prisaedinyavaneto-na-krim-kam-rusiya-za-zakonno.html", "text": "Бившият германски канцлер Герхард Шрьодер, цитиран от вестник Bild, заяви, че Крим се е присъединил към Русия изцяло в рамките на закона, предава  РИА Новости . \r\nТой припомни, че „Крим е стара руска територия“ и напомни, че, когато Хрушчов е предал полуострова на Украинската ССР това е било обусловено от особеностите на съветския подход към управлението на страната. \r\n„В съветските времена не е имало значение къде е бил приписан териториално Крим. Но сега вече не е така“, подчерта Шрьодер. \r\nБившият германски канцлер добави също, че присъединяването на Крим е било извършено абсолютно законно от правна гледна точка и е съобразено с волята на населението на полуострова, и е напълно погрешно това да се смята за „агресия” от страна на Русия. \r\nОсвен това Шрьодер призова Украйна да спре бойните действия в Донбас и да изпълни Минските споразумения и призова за премахване на антируските санкции. \r\nПревод и редакция:", "date": "2019.06.15", "title": "РИА Новости: Бивш германски канцлер обяви присъединяването на Крим към Русия за законно"}
{"url": "http://www.focus-news.net/news/2019/06/15/2670214/vitseprezidentat-iliyana-yotova-pozdravi-samokovskata-gimnaziya-konstantin-fotinov-za-125-godishninata-i.html", "text": "Вицепрезидентът Илияна Йотова бе официален гост на честването на 125-ата годишнина от създаването на самоковската гимназия „Константин Фотинов“. Това съобщиха от  прессекретариата на държавния глава . „Не са много училищата в България с такава славна история. Преди 125 години възрожденци с любов, патриотизъм и мисъл за просвещението на българския народ, превръщат Самоков в център на просвещението. Те не са останали само в книгите, има ги и днес. Съвременните възрожденци са учителите“, изтъкна в приветствието си вицепрезидентът.  \r\n„Много ви дължи българското общество. Често пъти трудът ви не е оценяван. Признанието не се измерва само с финанси. Трябва друг поглед на обществото към учителското дело“. С тези думи Илияна Йотова се обърна към учителите, като подчерта, че тяхната задача става все по-трудна. „Трябва да се борите с много предизвикателства, докато изграждате личности. Срещу вас са силната конкуренция на интернет, изобилието от информация, фалшивите новини, най-страшното – фалшивите ценности“, заяви Илияна Йотова.    \r\nВицепрезидентът посочи, че гимназия „Константин Фотинов“ 125 години ражда не само добри професионалисти и учени хора, но преди всичко истински българи и силни личности с критичен поглед към живота.   \r\n„Ние, родителите, трябва да бъдем съюзници на българския учител особено сега, когато агресията залива класните стаи, децата ни са все по-отчуждени и общуват помежду си чрез електронните устройства и по-малко с душите си“, изтъкна Илияна Йотова.  \r\nНа учениците вицепрезидентът пожела да бъдат горди българи и никога да не ги напуска възрожденският дух, който още витае по коридорите на гимназията.", "date": "2019.06.15", "title": "Вицепрезидентът Илияна Йотова поздрави самоковската гимназия „Константин Фотинов“ за 125-годишнината ѝ"}
{"url": "http://www.focus-news.net/news/2019/06/15/2670218/afp-liderat-na-hong-kong-otmenya-sporniya-zakon-za-ekstraditsiya-v-kitay.html", "text": "Лидерът в Хонконг в събота заяви, че спорният законопроект, който позволява екстрадиции в Китай, ще бъде „отменен“, предава  AFP . \r\n„Правителството реши да спре изпълнението на закона“, съобщи Кари Лам пред журналистите. \r\nПревод и редакция:", "date": "2019.06.15", "title": "AFP: Лидерът на Хонг Конг отменя спорния закон за екстрадиция в Китай"}
{"url": "http://www.focus-news.net/news/2019/06/15/2670217/plovdiv-preosveshteniyat-znepolski-episkop-arseniy-shte-oglavi-vechernya-v-hram-sv-troitsa.html", "text": "Преосвещеният Знеполски епископ Арсений ще оглави вечерня в храм \"Св. Троица\", предаде репортер на  Агенция \"Фокус\" . Вечернята ще се проведе от 18.00 ч.  \r\nНа 16 юни,  – Петдесетница Негово Високопреосвещенство Пловдивският митрополит Николай ще оглави архиерейска света Литургия от 9:00 часа в храм „Св. Троица“, село Труд.  \r\nНикола ПЕТКОВ", "date": "2019.06.15", "title": "Пловдив: Преосвещеният Знеполски епископ Арсений ще оглави вечерня в храм \"Св. Троица\""}
{"url": "http://www.focus-news.net/news/2019/06/15/2670205/komisar-yavor-kolev-gdbop-tselta-ni-e-da-izsvetlim-biznesa-s-nelegalno-razprostranenie-na-televizionni-programi.html", "text": "Целта ни е да изсветлим бизнеса с нелегално разпространение на телевизионни програми. Това каза комисар Явор Колев, началник на отдел „Киберпрестъпност” към ГДБОП по време на брифинг във връзка с проведената в страната операция за престъпления против интелектуалната собственост, предаде репортер на  Агенция „Фокус“ . Колев изрази надежда България да не бъде сочена като страна, неспазваща правата върху интелектуалната собственост. „ГДБОП работи по противодействие на кабелното пиратство от 1998 г. като тогава пиратството в кабелните мрежи беше 100%. Сега в от 2,4 млн. абонати на кабелна телевизия по твърдение на операторите около 50-60% са обхванати от легално разпространение на телевизионни програми“, каза още Колев. По думите му за престъпление против интелектуалната собственост се предвижда до 5 години лишаване от свобода, а текстовете в НК, касаещи данъчни престъпления, предвиждат затвор до 8 години.  \r\nДеница КИТАНОВА", "date": "2019.06.15", "title": "Комисар Явор Колев, ГДБОП: Целта ни е да изсветлим бизнеса с нелегално разпространение на телевизионни програми"}
{"url": "http://www.focus-news.net/news/2019/06/15/2670220/varna-oblastnata-direktsiya-na-mvr-razsledva-sluchay-sas-zabiti-v-avtomobil-kirki.html", "text": "Областната дирекция на МВР (ОДМВР) във Варна разследва случай със забити в автомобил кирки. Това съобщиха от  ОДМВР - Варна . На 14 юни е образувано досъдебно производство за увреждане на лек автомобил, паркиран в междублоковото пространство на ул. \"Зеленика\". В автомобила са забити две кирки. Изясняват се обстоятелствата около случая. Материалите са докладвани в Районна прокуратура - Варна.", "date": "2019.06.15", "title": "Варна: Областната дирекция на МВР разследва случай със забити в автомобил кирки"}
{"url": "http://www.focus-news.net/news/2019/06/15/2670209/tinka-kapitanova-krs-komisiyata-regulira-i-kontrolira-prenosa-na-elektronni-saobshteniyano-nyama-pravomoshtiya-po-otnoshenie-na-sadarzhanieto.html", "text": "Комисията за регулиране на съобщенията регулира и контролира преноса на електронни съобщения,но няма правомощия по отношение на съдържанието. Това каза Тинка Капитанова, директор на Дирекция „Контрол“ в КРС по време на брифинг във връзка с проведената в страната операция за престъпления против интелектуалната собственост, предаде репортер на  Агенция „Фокус“ . Капитанова уточни, че КРС регулира и контролира осъществяването на електронни съобщения като изключително има правомощия по отношение на преноса. „Съгласно Закона за електронните съобщения комисията няма правомощия по отношение на съдържанието. Задължението на предприятията, които са регистрирани да осъществяват електронни съобщения, е ежегодно да декларират броя на абонатите. Това е информацията, която събира КРС. Тази информация се обработва и анализира и се предоставя ежегодно в годишния доклад на комисията, който предстои да излезе до края на месец юни тази година за 2018 г.“, допълни Капитанова. \r\nДеница КИТАНОВА", "date": "2019.06.15", "title": "Тинка Капитанова, КРС: Комисията регулира и контролира преноса на електронни съобщения,но няма правомощия по отношение на съдържанието"}
{"url": "http://www.focus-news.net/news/2019/06/15/2670221/prezidentat-rumen-radev-shte-poseti-selo-trud-za-yubileynoto-tarzhestvo-na-hrama-sveta-troitsa-na-16-yuni.html", "text": "Президентът Румен Радев ще посети село Труд (област Пловдив) на 16 юни. Това съобщиха от  прессекретариата на държавния глава . \r\nВ 11.15 часа президентът ще пристигне в храма „Света Троица“, където ще бъде отслужена празнична света литургия. Църквата е създадена от майстор Минчо Богданов Стари през 1869 г. и утре се отбелязват 150 години от построяването й.", "date": "2019.06.15", "title": "Президентът Румен Радев ще посети село Труд за юбилейното тържество на храма „Света Троица“ на 16 юни"}
{"url": "http://www.focus-news.net/news/2019/06/15/2670223/ministar-mladen-marinov-tryabva-da-sme-osobeno-bditelni-pri-opazvaneto-na-reda-v-letnite-kurorti.html", "text": "За летния туристически сезон са взети абсолютно всички мерки, както и през последните две години, като е доказано, че водят до добър обществен ред. Притеснения имаме относно това, че е сериозно предизвикателство да се опази сигурността. Трябва да сме много внимателни, много бдителни, вследствие и на световните събития, които се случват. Това коментира министърът на вътрешните работи Младен Маринов по време на благотворително събитие за деца на загинали полицаи - 10-и юбилеен концерт под надслов „С обич за децата, в памет на бащите герои“, който се провежда в Морската градина във Варна, предаде репортер на  Радио „Фокус“ - Варна . „Виждате, вълната на тероризъм никъде не е отминала. Ние сме взели мерки. Притесненията са за това да си свършим работата така, че тези, които са решили да посетят България, другата година да пожелаят пак, а и да доведат и други“, коментира министър Маринов. По думите му към този момент министерството няма конкретни данни или притеснения относно организация или подготовка за извършване на престъпни действия.  \r\n„Взели сме всички мерки, изпратени са командировани сили от вътрешността на страната. Летищата във Варна и Бургас се охраняват и от екипи на Специализирания отряд за борба с тероризма (СОБТ) и „Жандармерия“, заедно на групи на „Гранична полиция“. Продължава инициативата за осигуряване на полицаи от Германия, Румъния и Чехия“, допълни Младин Маринов. Той посочи също, че на последния съвет в Европа, на който е присъствал, е коментирано, че и други държави започват да гледат към тази инициатива и да правят съвместни центрове за обмен на информация и да осигуряват патрули.  \r\nПопитан за осигуреността на системата с техника, вътрешният министър каза, че МВР винаги има нужда от обновяване на техниката. „Знаете, това е голяма структура, с много задачи и много отговорности, и има хроничен недостиг на средства и техника, но мисля, че в последните години се направи изключително много това нещо да се компенсира“, допълни той. По отношение на щата, той коментира, че благодарение на последователната политика от три години насам, в момента местата са запълнени и дори са наети малко повече от 47 500-те щатни бройки, които са осигурени от държавния бюджет. „Продължаваме с назначаване на нови служители - между 50 и 60% от състава вече е подмладен. Има много нови колеги, които тепърва навлизат в работата. Мисля, че с техническото оборудване и с напълването на щатовете, ставаме по-мобилни и имаме достъп до по-отдалечените места“, отбеляза министърът на вътрешните работи. \r\nДиана СТОЕВА", "date": "2019.06.15", "title": "Министър Младен Маринов: Трябва да сме особено бдителни при опазването на реда в летните курорти"}
{"url": "http://www.focus-news.net/news/2019/06/15/2670212/komisar-yavor-kolev-gdbop-ne-e-prekratyavan-internetat-v-druzhestvata-v-dupnitsa-gotse-delchev-i-kyustendil.html", "text": "Не е прекратяван интернетът в дружествата в Дупница, Гоце Делчев и Кюстендил. Това каза комисар Явор Колев, началник на отдел „Киберпрестъпност” към ГДБОП по време на брифинг във връзка с проведената в страната операция за престъпления против интелектуалната собственост,  предаде репортер на  Агенция „Фокус“ . „И в момента в голямата част от проверяваните дружества има доставка на интернет. Не е прекратявана, не е спирана. Нямам представа каква е причината в градовете Гоце Делчев, Дупница и Кюстендил да няма свързаност, интернет“, заяви Колев и допусна, че това може би се използва за нагнетяване на общественото недоволство, за да бъде обърнат настроенията в полза на „кабелните пирати“.  \r\n„Нашата работа продължава по противодействие на престъпленията срещу интелектуалната собственост и други престъпления, свързани с това нелегално разпространение“, допълни той. Попитан дали проверките касаят само посочените градове от операцията Колев отговори, че в момента се извършват проверки на голяма част от кабелните оператори по отношение на авторските права. В тези проверки са включени както представители на отдел „Киберпрестъпност“ на ГДБОП, така също и представители на Министерство на културата, КРС, НАП. Те имат за цел да се извадят на светло тези оператори, които укриват данъци, абонати, не плащат авторски права и нанасят сериозни щети както на икономиката на страната, така и на носителите на авторски права – легалния бизнес, уточни Колев.  \r\nНачалникът на отдел „Киберпрестъпност” към ГДБОП обясни, че компютърните устройства за телевизионни канали не са нелегални. „Това са технически устройства, които съвсем легално могат да бъдат закупени от магазин. Престъплението тук е друго. Става дума за инсталиране на специализиран софтуер, чрез който включвайки това устройство в интернет можеш да достъпиш до десетки хиляди програми. През миналата година отдел киберпрестъпност на ГДБОП има проведени пет такива операции на територията на цялата страна, касаещи продажбата на устройство за прием на такава телевизия. Ние съвсем ясно отчитаме заплахата от този тип пиратство“, каза комисар Колев и посочи, че според него тя е съвсем малка в сравнение с разпространението на телевизионни канали без авторски права от кабелни оператори.  \r\nДеница КИТАНОВА", "date": "2019.06.15", "title": "Комисар Явор Колев, ГДБОП: Не е прекратяван интернетът в дружествата в Дупница, Гоце Делчев и Кюстендил"}
{"url": "http://www.focus-news.net/news/2019/06/15/2670225/sport-elitsa-kostova-se-klasira-na-polufinal-v-chehiya.html", "text": "Елица Костова се класира за полуфиналите на турнира по тенис на червени кортове в чешкия град Пршеров. Поставената под номер пет българка Костова победи с 6:7, 6:3, 6:4 третата в схемата Катинка Вон Дайхман от Лихтенщайн. За място на финала Костова ще играе срещу  \r\nАманда Карерас от Великобритания.", "date": "2019.06.15", "title": "Спорт: Елица Костова се класира на полуфинал в Чехия"}
{"url": "http://www.focus-news.net/news/2019/06/15/2670224/burgas-mazh-i-zhena-sa-postradali-pri-katastrofa-mezhdu-tri-avtomobila-na-stariya-pat-za-aytos.html", "text": "Мъж и жена са пострадали при катастрофа между три автомобила на стария път от Бургас за Айтос. Това съобщи за  Агенция „Фокус“  говорителят на  ОДМВР – Бургас  Цветелина Рандева. Около 9.30 ч. в пътната отсечка между кръстовището за Българово и кръстовището за село Съдиево, което представлява старият път от Бургас за Айтос възниква пътен инцидент с участието на три автомобила. В момента две от превозните средства са на пътното платно, а третото е в пътната канавка. Пострадали са двама души – мъж и жена, които при пристигането на медицинския екип са били контактни. Оплакали са се от болки в областта на гръдния кош и гърдите, вероятно получени вследствие на травмите от катастрофите при съприкосновение с волана и най-вероятно предпазния колан. Откарани са в бургаска болница, където се уточняват детайлите по здравословното им състояние. От ОДМВР – Бургас уточниха, че първоначално за 20 минути пътната отсечка е била затворена. Полицейски екипи са пренасочвали пътния трафик от Бургас в посока Айтос през магистралната отсечка на „Тракия“. Обратно от Айтос към Бургас автомобилите са пропускани бавно, за да не нарушат местопроизшествието. Към момента пътят е отворен, огледът на място продължава. Причините за инцидента също все още не са изяснени.  \r\nДеница КИТАНОВА", "date": "2019.06.15", "title": "Бургас: Мъж и жена са пострадали при катастрофа между три автомобила на стария път за Айтос"}
{"url": "http://www.focus-news.net/news/2019/06/15/2670226/vitseprezidentat-iliyana-yotova-v-balgariya-tryabva-da-ima-zakon-koyto-da-reglamentira-dobrovolchestvoto.html", "text": "В България трябва да има закон, който да регламентира доброволчеството. Това каза в интервю за седмичното обзорно предаване „Метроном“ на  Радио „Фокус“  вицепрезидентът Илияна Йотова, патрон на Международния фестивал на червенокръстките и здравни филми, който се провежда във Варна. „Това са хора, които дават всичко от себе си и са на мястото на събитието – земетресение, наводнение, природна катастрофа, в помощ на възрастните, това е нашето всекидневие и час по скоро е добре да има такъв закон. Много хора ми се оплакаха при откриването на фестивала, че когато участват в някакъв природен катаклизъм, както беше наводнението във Варна преди години, след това техните работодателите дори не им отчитат дните като работни. Има и случаи, в които хората са уволнявани и отстранявани от работата, защото не са дошли на работното си място, а са отишли като доброволци да помагат на другите. Това е абсолютно недопустимо, но се използва липсата на закон в това отношение“, обясни вицепрезидентът Илияна Йотова. 18-ият Международен фестивал на червенокръстките и здравни филми, който бе открит от Илияна Йотова, продължава до 17 юни. Организатори на фестивала са Българският червен кръст и Медицинският университет – Варна. Тази година той се провежда под мотото „Агресия – хуманизъм – кино“. Освен прожекциите на състезаващите се игрални и документални филми от цял свят в програмата на фестивала е включен и Дискусионен форум по темата с участието на проф. Иво Христов, доц. д-р Харалан Александров, Соломон Паси, Татяна Дончева, журналистите Анна Заркова и Емил Спахийски. Вицепрезидентът Илияна Йотова допълни, че интересът към фестивала е сериозен. „Във фестивала участват филми от много страни. Предварителните участници са били 3 000, но до излъчване са допуснати малко повече от 200 филма. Във Варна имаше делегация от 18 страни. Важното в тези филми е, че там, където е трагедията, има героизъм на обикновените хора. Където животът се сблъсква със смъртта на много невинни хора, има изцеление, има оцеляване, възкресение и много човещина. Тези филми трябва да стигнат до колкото се може повече публика от цялата страна. Филмите показват, че не сме загубили човешкото в себе си и това е най-важното“, каза още Илияна Йотова. \r\nРосица АНГЕЛОВА", "date": "2019.06.15", "title": "Вицепрезидентът Илияна Йотова: В България трябва да има закон, който да регламентира доброволчеството"}
{"url": "http://www.focus-news.net/news/2019/06/15/2670228/blagoevgrad-mezhdunarodna-nauchna-konferentsiya-sabira-ucheni-ot-osem-darzhavi-v-grada.html", "text": "Факултетът по педагогика към Югозападния университет „Неофит Рилски“ в Благоевград организира Седма международна научна конференция „Съвременното образование – условия, предизвикателства и перспективи“. Научният форум ще се проведе до 16 юни в хотел „Орбита“, Благоевград. Това съобщиха от пресцентъра на  висшето учебно заведение . \r\nВ конференцията ще участват над 100 учени, докторанти и постдокторанти, директори и учители от осем държави – България, Русия, Македония, Сърбия, Гърция, Хърватия, Израел, Република Дагестан. \r\nЦелта на международния форум е да обедини усилията на специалисти от различни научни области и школи в изследване на състоянието и предизвикателствата пред съвременното възпитание и образование в различен социокултурен и икономически аспект. \r\nВ рамките на тридневната конференция в отделните научни секции ще бъдат представени доклади по проблеми, свързани с дидактиката и психологията на висшето образование, иновациите в подготовката и квалификацията на учители и други педагогически специалисти, проблемите на предучилищното и училищното образование, иновативните училища в съвременното образование. \r\nНаучният форум се провежда със съдействието на фонд „Научни изследвания“.", "date": "2019.06.15", "title": "Благоевград: Международна научна конференция събира учени от осем държави в града"}
{"url": "http://www.focus-news.net/news/2019/06/15/2670231/vitseprezidentat-iliyana-yotova-rabotim-za-razshiryavane-na-postanovleniyata-za-obuchenie-na-detsa-ot-balgarski-proizhod-ot-t-nar-istoricheski-diaspori.html", "text": "Работим за разширяване на постановленията за обучение на деца от български произход от т. нар. исторически диаспори. Това каза в интервю за седмичното обзорно предаване „Метроном“ на  Радио „Фокус“  вицепрезидентът Илияна Йотова. „През последните две години се срещнах с повечето български общности в Западните покрайнини, Украйна и Молдова. Те споделиха, че са благодарни на българската държава, че има специална възможност чрез постановления на Министерски съвет младите хора да завършат своето висше образование в българските университети, за което българската държава отпуска и специални стипендии. Тези постановления са твърде остарели, те са някъде от 90-те години, ремонтирани са няколко пъти, но се нуждаят от актуализиране и осъвременяване“, обясни Илияна Йотова. В Министерството на образованието и науката вече има създадена работна група, която работи по промяна на тези текстове, за да може постановленията да бъдат в услуга на младите хора, избрали да учат в България, каза още тя. По думите на Илияна Йотова от една страна това е важно заради самия учебен процес в България, а от друга страна пред младите хора има много административни пречки заради разминаване на текстовете в различните закони. „Нашето желание бе да огледаме тези проблеми от всички страни и така да бъде  ремонтирана нормативната база, че когато България реши да заложи на тези млади хора, административните пречки да се минимализират, за да могат безпрепятствено да учат у нас“, допълни вицепрезидентът и изрази благодарност към участвалите в срещата, на която са обсъдени конкретни предложения както по отношение на самия учебен процес, така и по отношение на пребиваването на тези млади хора с български произход в нашата страна. Предстоят още разговори, защото към тази инициатива интерес проявяват и работодателските организации, посочи Илияна Йотова. Част от предложенията са свързани с по-активна рекламна кампания на висшите учебни заведения, полагане на изпит по български език, възможност за обучение по български език на приетите студенти, опростяване на пребиваването на младите хора у нас чрез постоянно пребиваване в годините на обучение в България или издаването на специална виза за студенти. „Това не е проблем на 2 000 студенти, които идват да учат в България, това е въпрос на националната ни политика за сънародниците ни за запазване на българщината“, обясни Илияна Йотова. „Ще работим по реализиране на идеята постановленията за обучение на деца от български произход от т. нар. исторически диаспори да бъдат разширени и да се даде възможност и на други деца от цял свят, родени в България, да имат възможност да се върнат. Толкова много любов има към България в тези деца, а ние някак си не успяваме да ги привличаме достатъчно и да ги предпазим от бюрократични спънки. Сега сме на прав път, имам увереността на всички, от които това зависи“, добави вицепрезидентът Илияна Йотова. \r\nРосица АНГЕЛОВА", "date": "2019.06.15", "title": "Вицепрезидентът Илияна Йотова: Работим за разширяване на постановленията за обучение на деца от български произход от т. нар. исторически диаспори"}
{"url": "http://www.focus-news.net/news/2019/06/15/2670219/adelina-stefanova-hram-vavedenie-bogorodichno-blagoevgrad-chereshova-zadushnitsa-se-naricha-taka-zashtoto-tova-e-nay-ranniyat-plod-i-na-vseki-grob-tryabva-da-badat-zaneseni-chereshi.html", "text": "В събота преди Петдесетница, която тази година се пада на 16 юни, е така наречената Черешова задушница. Нарича се така, защото това е най-ранният плод, който зрее през годината и на всеки гроб трябва да бъдат занесени череши, каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. „Вярва се, че 40 дни след Великден душите на мъртвите са пуснати, за да дойдат на земята, и след Спасовден те отново се прибират горе, на небето. На тази задушница се раздават и други видове плодове, които можем да открием в магазините, за „Бог да прости“. Това, както вече казахме, са най-вече черешите, затова оттам идва и името на Панихидата. Освен черешите на гроба трябва да бъде поставено жито, наречено коливо, бутилка червено вино и питка“, посочи Стефанова. Тя добави, че свещеник чете заупокойна молитва, с която се помоли за мир, а всеки, който отиде на гроба, трябва да запили свещичка, да остави цвете, като всичко, което раздаде, е за „Бог да прости“. \r\nЛивия НИНОВА", "date": "2019.06.15", "title": "Аделина Стефанова, храм „Въведение Богородично“ – Благоевград: Черешова задушница се нарича така, защото това е най-ранният плод и на всеки гроб трябва да бъдат занесени череши"}
{"url": "http://www.focus-news.net/news/2019/06/15/2670230/stara-zagora-dvizhenieto-ot-km-164-do-km-160-na-am-trakiya-v-posoka-sofiya-se-osashtestvyava-vremenno-samo-v-aktivnata-lenta-poradi-ptp.html", "text": "Движението от км 164 до км 160 на АМ \"Тракия\" в посока София се осъществява временно само в активната лента поради ПТП. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост, като спазват указанията на \"Пътна полиция\". \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.06.15", "title": "Стара Загора: Движението от км 164 до км 160 на АМ \"Тракия\" в посока София се осъществява временно само в активната лента поради ПТП"}
{"url": "http://www.focus-news.net/news/2019/06/15/2670233/burgas-v-dobro-sastoyanie-sa-postradalite-pri-katastrofata-na-patya-burgas-aytos.html", "text": "В добро общо здравословно състояние са мъжът и жената, пострадали при катастрофа между три автомобила на стария път от Бургас за Айтос. Това съобщиха за  Радио „Фокус“ - Бургас  от УМБАЛ - Бургас. Няма опасност за живота им. Двамата ще бъдат настанени в отделение „Хирургия“ за наблюдение. \r\nМария ПОПЧЕВА", "date": "2019.06.15", "title": "Бургас: В добро състояние са пострадалите при катастрофата на пътя Бургас-Айтос"}
{"url": "http://www.focus-news.net/news/2019/06/15/2670234/ea-daily-v-kongresa-na-sasht-be-predstaven-zakonoproekt-za-sdarzhane-na-rusiya-v-baltiyskiya-region.html", "text": "В американския конгрес е внесен законопроект за сдържане на „руската агресия“ в Балтийския регион, предава руската агенция  EA Daily . \r\nАвторът на документа е членът на Палатата на представителите от Републиканската партия Майкъл Конуей, избран от щата Тексас. \r\n„САЩ трябва да оглавят многостранни усилия по изработването на стратегия, целяща укрепването на сътрудничеството с Литва, Латвия, Естония, съюзниците в НАТО и други регионални партньори за сдържане на агресията от страна на Руската Федерация в Балтийския регион“, се казва в съобщението на конгресмена. \r\nКонкретно, става дума за сътрудничество в сфери, способни да подобрят бойната готовност на прибалтийските държави. \r\nСъщо така Конуей предлага САЩ да увеличат военното си присъствие в региона. Затова се препоръчва да се проучи възможността за предоставяне на балтийските страни на мобилни противовъздушни ракетни системи с голям обсег. \r\nEA Daily отбелязва, че страните от НАТО редовно говорят за „руска заплаха“, докато Москва нееднократно е подчертавала, че няма намерение да напада никого. \r\nЗаместник-секретаря на Съвета за сигурност на Русия Михаил Попов отбеляза, че за последните две години числеността на силите за бързо реагиране на Алианса се е увеличила повече от един път и половина, а броят на ученията на НАТО край руските граници се е увеличил два пъти. Министърът на отбраната на Русия Сегей Шойгу на свой ред подчерта, че на фона на истерията за „руска заплаха“ броят на войските край руските граници се е увеличил седем пъти. \r\nМосква многократно е заявявала, че Съединените щати и техните съюзници използват приказките за \"руската агресия\", за да се доближат възможно най-близо до границите на Руската Федерация. \r\nПревод и редакция:", "date": "2019.06.15", "title": "EA Daily: В Конгреса на САЩ бе представен законопроект за „сдържане“ на Русия в Балтийския регион"}
{"url": "http://www.focus-news.net/news/2019/06/15/2670235/blagoevgrad-gradat-sabra-melomani-ot-tsyala-balgariya-euforiyata-prodalzhava-i-dnes.html", "text": "Почитатели на българската музика от цяла България пристигнаха в Благоевград, за да станат част от едно от най-очакваните музикални събития на годината – концертите на БГ Радио. Първият от тях бе снощи (14 юни), а вторият предстои тази вечер. Това съобщиха от пресцентъра на  Общината . Очаквано, българската музика и този път обедини различни поколения, които заедно пяха нови и вечни хитове. \r\nПрисъстващите бяха поздравени от кмета на Благоевград д-р Атанас Камбитов. „Тук, в Благоевград, българската музика е у дома си. Благодаря на всички изпълнители, благодаря на приятелите от Бг радио, на Николай Янчовичин. Вярвам, че ще се забавляваме много, и по време на двата концерта. И помете едно - всичко хубаво започва от Благоевград“, каза кметът д-р Атанас Камбитов \r\nВодещи на събитието бяха Наско  Стоянов, гласът на „Любими песни за любими хора“ и Рафи, Поли Генова. На сцената излязоха БГ Вдъхновителите на 2019 Братя Аргирови, Графа, Deep Zone Project, Jeremy?, Милена и нейната група, RAFFI, Свилен Ноев, Сигнал. В пространството на парк „Македония“ прозвучаха любими хитове като: „И замирисана море“, денс версията на „Облаче ле бяло“, „Българка“, „Шоколад“ Може би“,“Сбогом“, „Ха-ха“, „Моменти“ „Намери ме“, „Ближи си сладоледа“ и много други любими хитове.  \r\nТази вечер, отново в 20:00 часа, на сцената ще се качат 4Magic, DARA, Деница Караславова, Дивна, Искрен Тончев (Искрата), Михаела Филева, Pavell&Venci Venc’, Поли Генова и Стефан Илчев, Рафи, Поли Генова.  \r\nБлагоевград е единственият град, носител на статуетката за БГ Град- посланик на българската музика, Благоевград и всяка година посреща любимите звезди на България.", "date": "2019.06.15", "title": "Благоевград: Градът събра меломани от цяла България, еуфорията продължава и днес"}
{"url": "http://www.focus-news.net/news/2019/06/15/2670229/d-r-desislava-panayotova-bogoslov-na-chereshovata-zadushnitsa-tryabva-da-mislim-za-pochinalite-ni-blizki-i-priyateli.html", "text": "На Черешовата задушница трябва да мислим за починалите ни близки и приятели. Това каза богословът д-р Десислава Панайотова в интервю за  Агенция „Фокус“  за Черешова задушница. „Заедно с Месопустната задушница, Черешовата  е изключително важна. Тя предхожда нещо изключително значимо - светият празник Петдесетница. По същия начин  Месопустната задушница предхожда Великия пост и Великден. Тези задушници са нашето особено внимание, което сме призвани да отдаваме на покойниците ни с цел измолване прошка на техните грехове и успокояване на  душите им и милост от Бога“,  каза д-р Панайотова. Тя уточни, че мъртвите се почитат в съботния ден, защото  събота  означава  покой . „Църквата е отредила в ежеседмичен цикъл, който изпълва годината, съботният ден да се посвети именно на всички починали. Това е покой за починалите от техния нелек неземен живот, а и за всички души на праведниците и особено на светиите, които са угодили на Бога. Поради това в този ден от седмицата се извършват тези най-големи задушници, а те са четири на брой през годината“, допълни богословът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.15", "title": "Д-р Десислава Панайотова, богослов: На Черешовата задушница трябва да мислим за починалите ни близки и приятели"}
{"url": "http://www.focus-news.net/news/2019/06/15/2670227/vmro-dpmne-myastoto-na-zaev-ne-e-v-politikata-a-v-zatvora.html", "text": "Зоран Заев е най-големият престъпник в Република Македония. И СДСМ може да говори за отговорност, когато Заев напусне властта. Ако СДСМ иска да покаже морална отговорност, неговият лидер Зоран Заев трябва да подаде оставка като министър-председателя заради... много престъпления, които са били извършени през последните две години. Това се казва в отговора на опозицията по повод изявление на СДСМ с искане за оставките на опозиционни депутати, срещу които се водят разследвания, съобщава скопското електронно издание  МКД . \r\n\"Македония няма да получи дата за преговори с ЕС заради ширещата се престъпност след идването на СДСМ дойде на власт. Затова мястото на Зоран Заев не е в политиката, а в затвора, където ще отговаря за престъпленията си след завръщането на правовата държава. Заради гражданите и Република Македония \"метлата\" трябва да заработи колкото е възможно по-скоро и то да се започне с нея от Зоран Заев”, гласи реакцията на ВМРО-ДПМНЕ.  Тереза Герова", "date": "2019.06.15", "title": "ВМРО-ДПМНЕ: Мястото на Заев не е в политиката, а в затвора"}
{"url": "http://www.focus-news.net/news/2019/06/15/2670222/reuters-prezidentat-na-iran-podnovyava-ultimatuma-za-yadrenoto-sporazumenie.html", "text": "Иран ще продължи да разширява списъка с ангажиментите по ядреното споразумение, които няма да спазва,  освен ако други страни не покажат \"положителни сигнали\". Това предупреди държавният глава на страната Хасан Роухани на среща на руски, китайски и други азиатски лидери в Таджикистан, предава  Reuters . \r\nПрез май Иран спря да изпълнява някои ангажименти по отношение на ядреното споразумение от 2015 г., договорено с глобалните сили, година след като САЩ едностранно се оттеглиха от договора и затегнаха санкциите срещу близкоизточната република. Техеран заяви, че Иран ще започне да обогатява уран, освен ако световните сили не защитят икономиката му от американските санкции в рамките на 60 дни. \r\n\"Очевидно е, че Иран не може да се придържа към това споразумение едностранно\", заяви Роухани на конференцията за взаимодействието и мерките за изграждане на доверие в Азия. \r\n\"Необходимо е всички страни на това споразумение да допринесат за възстановяването му\", каза той, добавяйки, че Иран трябва да види \"положителни сигнали\" от други страни по пакта, който включват Русия, Китай, Великобритания, Франция и Германия. \r\nРоухани не разкри подробности за действията, които Иран ще предприеме,нито поясни или какви положителни сигнали очаква Техеран. \r\nФранция и други европейски страни, подписали споразумението, чиято цел е да ограничат ядрените амбиции на Иран, заявиха, че искат да запазят сделката, но много от техните компании са отменили сделките с Техеран под финансов натиск от САЩ. Западните сили обвиниха Иран в стремеж да разработи ядрени оръжия, което Техеран отхвърли, като увери, че иска да използва ядрени технологии за мирни цели. \r\nРоухани не спомена нищо за нападенията срещу два танкера в Оманския залив от тази седмица, за които Вашингтон обвинява Техеран, което предизвиква загриженост за нова конфронтация. По-рано Иран отрече роля в атаките.  Тереза Герова", "date": "2019.06.15", "title": "Reuters: Президентът на Иран подновява ултиматума за ядреното споразумение"}
{"url": "http://www.focus-news.net/news/2019/06/15/2670239/tantsyori-ot-okolo-30-kluba-v-stranata-gostuvat-v-grada-za-natsionalniya-otkrit-turnir-po-sportni-tantsi-bolyarska-kupa-2019.html", "text": "Танцьори от около 30 клуба в страната се представят на сцената в Двореца на културата и спорта във Велико Търново в рамките на Националния открит турнир по спортни танци „Болярска купа 2019“. Събитието се организира от местен клуб и Българската федерация по спортни танци, с подкрепата на Община Велико Търново, съобщи за  Радио „Фокус“ – Велико Търново  Николинка Колева от инициаторите на турнира. Тя уточни, че състезанието преминава в три етапа. Първият е започнал в 10.00 часа и е за некартотекирани състезатели. Тези, които са вписани в Националния регистър, ще могат да покажат уменията си от 14.00 часа. Третата и официална част стартира в 18.00 часа. В нея танцьорите ще мерят сили в 12 категории. Очакват се топ двойки на България от различни градове – бивши шампиони и вицешампиони. \r\nНационалният турнир ще продължи около 12 часа. Цената на билетите за зрители е 5 лв., като от такса са освободени децата. Община Велико Търново осигурява логистична подкрепа, както и терен за събитието. То се провежда под патронажа на кмета на града инж. Даниел Панов. \r\nЛуиза ТРАНЧЕВА", "date": "2019.06.15", "title": "Танцьори от около 30 клуба в страната гостуват в града за Националния открит турнир по спортни танци „Болярска купа 2019“"}
{"url": "http://www.focus-news.net/news/2019/06/15/2670242/sport-didie-drogba-mozhe-da-vleze-v-shtaba-na-lampard-v-chelsi.html", "text": "Футбол: Бившият футболист на Челси Дидие Дрогба може да стане част от щаба на евентуалния нов мениджър Франк Лампард, информира  The Sun . \r\nСпоред изданието, Маурицио Сари съвсем скоро ще се раздели с тима и ще поеме Ювентус. На негово място най-вероятно ще застане настоящия треньор на Дарби Каунти Франк Лампард. Самият Лампард иска да покани Дидие Дрогба, който може да получи длъжността наставник на нападателите. В щаба на новия мениджър ще влязат още Джоди Морис и Шей Гивън. 41-годишният Дидие Дрогба игра с екипа на Челси от 2004 до 2012 година, както и през сезон 2014/15. За тима той е реализирал 164 гола в 381 мача.", "date": "2019.06.15", "title": "Спорт: Дидие Дрогба може да влезе в щаба на Лампард в Челси"}
{"url": "http://www.focus-news.net/news/2019/06/15/2670243/pazardzhik-katastrofa-zatrudnyava-trafika-po-glaven-pat-i-8-pazardzhik-belovo-predi-selo-zvanichevo-nyama-postradali-hora.html", "text": "Катастрофа затруднява трафика по главен път I-8 Пазарджик-Белово, съобщи за  Радио „Фокус“ – Пазарджик  говорителят на ОДМВР – Пазарджик Мирослав Стоянов. Инцидентът е станал преди село Звъничево. „Ударили са се два леки автомобила. Нанесени са сериозни материални щети по колите, но няма пострадали хора. На мястото на катастрофата има екип на полицията, който ще съдейства за изтеглянето на автомобилите от пътното платно“, обясни Стоянов. Заради натоварения трафик се е образувала колона от автомобили от изхода на Пазарджик до село Звъничево.  \r\n„Шофьорите трябва да проявят търпение, а тези, които бързат ,могат да се отклонят от главния път на разклона за село Мокрище и да използват обходен маршрут през населеното място“, допълни Стоянов. \r\nВаня НИКОЛОВА", "date": "2019.06.15", "title": "Пазарджик: Катастрофа затруднява трафика по главен път I-8 Пазарджик-Белово преди село Звъничево, няма пострадали хора"}
{"url": "http://www.focus-news.net/news/2019/06/15/2670240/stara-zagora-tri-patni-intsidenta-sa-registrirani-v-rayona-na-160-km-na-avtomagistrala-trakiya-v-posoka-sofiya-nyama-danni-za-tezhko-postradali.html", "text": "Три пътни инцидента са регистрирани в района на 160 км на автомагистрала „Тракия“ в посока София, няма данни за тежко пострадали. Това съобщиха за  Агенция „Фокус“  от  ОДМВР – Стара Загора . \r\nВ 8.30 ч. е регистрирана катастрофа на 157 км на автомагистралата - камион се е блъснал в мантинелата.  \r\nМалко по-късно са регистрирани още две леки пътнотранспортни произшествия на магистралата в този участък. Сблъсъците са през няколко километра един от друг. От ОДМВР призоваха шофьорите да се движат с повишено внимание.  \r\nДеница КИТАНОВА", "date": "2019.06.15", "title": "Стара Загора: Три пътни инцидента са регистрирани в района на 160 км на автомагистрала „Тракия“ в посока София, няма данни за тежко пострадали"}
{"url": "http://www.focus-news.net/news/2019/06/15/2670238/rumen-nenkov-bivsh-konstitutsionen-sadiya-vazmozhno-e-da-ne-se-stigne-do-izbor-na-nov-glaven-prokuror-ako-ne-se-saberat-17-glasa.html", "text": "Възможно е да не се стигне до избор на нов главен прокурор, ако не се съберат 17 гласа. Това каза за седмичното обзорно предаване „Метроном“  на  Радио „Фокус“  бившия конституционен съдия Румен Ненков. \r\nТрудно е да се изясни тематиката на президентските срещи по повод предстоящия избор на главен прокурор, каза още той и обясни, че до този момент законността в избора винаги е била спазвана, както от процедурна, така и от правна гледна точка. Според Румен Ненков новите изисквания от 2016 г. към личността са прекалено общи и се отнасят до високи морални и нравствени качества, професионализъм, организационни качества и способност за работа в екип. Между управляващите винаги е имало консултации за обсъждане на възможните кандидати,  за разлика от преди сега те са публични, обясни той. „Номинации за главен прокурор се правят или от трима членове от съответната колегия във ВСС, т.е. колегията на прокурорите и следователите или министъра на правосъдието. Това са възможните предложители. В рамките на четири заседания след откриване на самата процедура следват концепции и публични изслушвания, възражения от научната общност и от НПО-та, за да се стигне до избор, който изисква 17 гласа, дадени публично“, коментира той. Румен Ненков каза още, че ако не се съберат 17-те гласа и няма избран нов главен прокурор, а мандата на настоящия е към края си, той не се подновява, а се прекратява. В този случай на поста застава някой от заместниците му, допълни той. \r\nРосица АНГЕЛОВА", "date": "2019.06.15", "title": "Румен Ненков, бивш конституционен съдия: Възможно е да не се стигне до избор на нов главен прокурор, ако не се съберат 17 гласа"}
{"url": "http://www.focus-news.net/news/2019/06/15/2670241/iliya-lazarov-glaven-sekretar-na-sds-razpredelenieto-na-partiynata-subsidiya-v-momenta-favorizira-golemite-partii-i-spava-po-malkite.html", "text": "Разпределението на партийната субсидия в момента фаворизира големите партии и спъва по-малките. Това каза в интервю за седмичното обзорно предаване „Метроном“ на  Радио „Фокус“  Илия Лазаров, главен секретар на СДС, по повод намаляването на държавната партийна субсидия от 11 на 1 лев за действителен глас. Според Илия Лазаров връщането на надвзетите пари е логично, но начинът, по който в момента се разпределят партийните субсидии, е несправедлив. „Това е едно несправедливо разпределение, тъй като дава големи дисбаланси, от друга страна фаворизира винаги големите партии и предотвратява зараждането на нови или по-малки партии. Дали ще е 11 лева, 10 лева или 5 лева няма никакво значение. Но субсидията от 11 лева е прекалено висока за големите партии, а малките партии по досега действащата методика са лишени от варианти. Има партии, които влизат и излизат от парламента. СДС пропусна един мандат, след това влезе обратно в парламента, след това отново излезе. Убедени сме, че СДС ще присъства в следващия парламент, но субсидията се спира при излизане от парламента. В света има практика - субсидията се спира при пропускане на два последователни мандата. В същото време малките партии не могат да се развият, не са равнопоставени и конкуренти с големите партии“, каза още той. По думите му навремето тази система е била измислена от Иван Костов с философията да стимулира големите партии и двупартийния модел, но тя пречи на развитието на демокрацията.  Илия Лазаров допълни, че е необходимо цялостно прецизиране на начина на финансиране на партиите. „Има и друга несправедливост при субсидирането на политическите партии – коалициите, ако не преминат бариерата от 1%, не получават субсидия, докато партията получава субсидия. Коалицията е също политическо формирование като политическата партия, затова всичко трябва да се прецизира. Трябва да се прецизира на какъв принцип да се дава субсидия. Горната граница е редно да бъде свалена надолу, а отдолу трябва да се стимулират трайните политически субекти, които макар и малки, имат своя принос в политическия живот, да могат да получават субсидии и да се издържат, а не да търсят други източници на субсидиране. Това е въпрос не само на морал, но и на здравословност на нашата политическа система да не бъде зависима от други видове финансиране“, допълни Илия Лазаров. \r\nРосица АНГЕЛОВА", "date": "2019.06.15", "title": "Илия Лазаров, главен секретар на СДС: Разпределението на партийната субсидия в момента фаворизира големите партии и спъва по-малките"}
{"url": "http://www.focus-news.net/news/2019/06/15/2670245/nimh-gradushka-e-padnala-v-petak-vecherta-v-sliven.html", "text": "Градушка е регистрирана в Сливен. Това съобщиха за  Агенция „Фокус“  от  Националния институт по метеорология и хидрология (НИМХ) . Информацията е за в петък вечерта. Количествата валежи там са  13 л/кв м. В Елхово и Карнобат регистрираните количества дъжд са 2 л/кв м. \r\nДеница КИТАНОВА", "date": "2019.06.15", "title": "НИМХ: Градушка е паднала в петък вечерта в Сливен"}
{"url": "http://www.focus-news.net/news/2019/06/15/2670247/gd-granichna-politsiya-trafikat-na-gkpp-makaza-e-silno-natovaren-na-izhod-za-leki-avtomobili.html", "text": "Трафикът на ГКПП \"Маказа\" на българо-гръцката граница е силно натоварен на изход за леки автомобили, по данни към 12 часа. Това съобщиха от  ГД „Гранична полиция“ . Препоръчва се пътуващите за Гърция да ползват алтернативни маршрути през ГКПП \"Златоград\", ГКПП \"Ивайловград\" и ГКПП \"Илинден\". \r\nПреминаването през всички останали български гранични контролно-пропускателни пунктове се осъществява нормално.", "date": "2019.06.15", "title": "ГД „Гранична полиция“: Трафикът на ГКПП \"Маказа\" е силно натоварен на изход за леки автомобили"}
{"url": "http://www.focus-news.net/news/2019/06/15/2670248/plovdiv-paisievi-dni-shte-se-provedat-v-asenovgrad-ot-19-do-21-yuni.html", "text": "Паисиеви дни ще се проведат в Асеновград от 19 до 21 юни. Това каза за  Радио „Фокус“ – Пловдив  директорът на Градската библиотека „Паисий Хилендарски“ в Асеновград Милена Марковска. Предстоящата тридневна културна програма е под надслов „Ти, българино, не се мами, знай своя род и език и се учи на своя език!”. Събитията започват от 09.00 часа на 19 юни с „Ден за Паисий“ в лятната музейна школа в Старинното училище „Свети Георги“. „Там децата, които са част от лятната музейна школа на Историческия музей ще си спомнят за Паисий с помощта на музейните специалисти“, каза Марковска. Програмата на 19 юни включва също самостоятелен рецитал  на Виктория Стефанова от литературен клуб  „Орфей” към Народно читалище (НЧ) „Св. преп. Паисий Хилендарски” под надслов „…и фърлаше тайно през мрака тогаз най-първата искра в народната свяст“. Събитието ще се проведе в Градската библиотека от 18.00 часа. \r\nНа 20 юни, четвъртък, Паисиевите дни продължават с поклонение пред паметната плоча на Паисий Хилендарски пред параклис  „Св. Козма и Дамян” и „Св. Стефан”. Поклонението ще се състои от 09.00 часа, като ще бъде съпътствано от литературна програма с участието на  Елена Славкова и Гинка Алексиева от литературен клуб „Орфей” към НЧ „Св. преп. Паисий Хилендарски”. В същия ден, за времето от 10.00 до 14.00 часа, в Градския парк на ул. „Цар Освободител“ ще се проведе читалня на открито, която ще включва интерактивна програма за малки и големи с кастинг за книги и арт работилници. „Това събитие се организира от Градската библиотека. За първи път го правим и се надяваме да има интерес, както и да се включат хора, намиращи се в парка в този момент“, коментира Милена Марковска. \r\nПаисиевите дни ще приключат на 21 юни с представяне на юбилейното издание на „Рибен буквар“ на д-р Петър Берон  в Градската библиотека. Събитието ще започне в 14.00 часа и е под надслов „Словото на първите будители”.  „Тази година се навършват 220 години от рождението на д-р Петър Берон и съответно 195 години от издаването на „Рибен буквар“. Поканили сме ученици от града, които ще се включат в програмата. Най-активно участие ще вземат учениците от ПГ „Цар Иван Асен II“ в Асеновград. Ще видим това уникално библиографско издание, което включва фототипните текстове и съответно вариант с новата азбука. Учениците ще четат откъси от „Рибен буквар“, ще обсъдим ролята и делото на първите будители. След това всяко едно училище ще получи такава книга като подарък и спомен от програмата „Паисиеви дни‘ 2019“, каза директорът на Градската библиотека Милена Марковска. \r\nТони МИХАЙЛОВ", "date": "2019.06.15", "title": "Пловдив: Паисиеви дни ще се проведат в Асеновград от 19 до 21 юни"}
{"url": "http://www.focus-news.net/news/2019/06/15/2670236/prezidentat-rumen-radev-shte-udostoi-s-orden-stara-planina-parva-stepen-poslanika-na-federalna-republika-germaniya-herbert-salber-na-17-yuni.html", "text": "Президентът Румен Радев ще удостои с орден „Стара планина“ първа степен посланика на Федерална република Германия Херберт Салбер от 14.30 часа на 17 юни на „Дондуков“ 2. Това съобщиха от  прессекретариата на държавния плава . Отличието се връчва за изключителни заслуги за укрепването и развитието на българо-германските отношения.  \r\nПо-късно, от 15.30 часа, президентът ще проведе среща с председателя на парламента на Грузия Иракли Кобахидзе.", "date": "2019.06.15", "title": "Президентът Румен Радев ще удостои с орден „Стара планина“ първа степен посланика на Федерална република Германия Херберт Салбер на 17 юни"}
{"url": "http://www.focus-news.net/news/2019/06/15/2670244/api-vremenno-dvizhenieto-po-pat-i-5-kardzhali-gkpp-makaza-pri-km-360-se-osashtestvyava-v-edna-lenta-poradi-ptp.html", "text": "Временно движението по път I-5 Kърджали - ГКПП \"Маказа\" при км 360 се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".", "date": "2019.06.15", "title": "АПИ: Временно движението по път I-5 Kърджали - ГКПП \"Маказа\" при км 360 се осъществява в една лента поради ПТП"}
{"url": "http://www.focus-news.net/news/2019/06/15/2670250/d-r-sotir-ivanov-istoricheski-muzey-petrich-dvigatelnata-sila-na-tsar-samuil-e-loyalnostta.html", "text": "Двигателната сила на Цар Самуил е лоялността. Това каза за предаването „Легенди за България“ на  Радио „Фокус“   директорът на Историческия музей – Петрич д-р Сотир Иванов. Цар Самуил – най-малкият син на Комитопулът Никола се оказва най-достоен и съчетава лоялност към старата българска династия и липса на суета, коментира той. Добре е да разграничаваме човека от военноначалника и цар, да търсим както историческите събития, така и легендите, които ни доближават до образа на човек, който успява да запази независимостта на българската държава. Човек, който от аритметичен сбор от хора прави народ, а 200 години по-късно се превръща в знаме на новото освободително движение, ръководено от братята Асеневци. От добавките на Михаил Деволски към хрониката на Йоан Скилица се обрисуват както именитите български аристократични фамилии, така и техните човешки страни, качества и емоции. Допълненията на Деволски са писани около 100 години след битките на Самуил за опазване на държавата и нейната независимост. В тях има подробности, характерни за творчеството на Шекспир, каза още той. Хрониките на Деволски са неизчерпаем източник не само на реална история, но и на емоционалния пламък, който е движел българите. По думите му в историята големите събития се правят от големи личности. Лидерите са като всички хора, които можем да срещнем. Те имат своите силни и слаби черти, а в трудни ситуации трябва да преценяваме кои са личностите, които найстина могат да ни ръководят, които са жертвоготовни и успяват да се движат към голямата цел. Успяват да се двигател не само за собствения си живот, но и за този на обществото. Д-р Сотир Иванов коментира и акта на Василий II Българоубиец с ослепяването на четиринадесетхилядната Самуилова войска. Варварският акт доказва, че политическата и военна стратегия на българската държава в онова време, поне от морална гледна точка, успява да се издигне над Византия. В дългосрочен исторически план поговорката „Двама се карат, трети печели“  се доказва за пореден път, защото докато двата колоса на православието са вплетени в братоубийствена война, скоро в Мала Азия се заселват селджукските турци, които променят геополитическата ситуация и съдбата на този регион, добави Иванов. \r\nБиляна БОЗИНАРЕВА", "date": "2019.06.15", "title": "Д-р Сотир Иванов, Исторически музей – Петрич: Двигателната сила на Цар Самуил е лоялността"}
{"url": "http://www.focus-news.net/news/2019/06/15/2670251/vmro-dpmne-zoran-zaev-nasilstveno-prokarva-zakon-za-prebroyavaneto-bez-konsultatsii-s-opozitsiyata.html", "text": "Зоран Заев продължава с пълното предефиниране на Македония. Република Македония става все по-малко позната за гражданите, които са прекарали целия си живот в нея. След изтриването на македонската история, отказа от македонското име и език, сега плаща нови отстъпки на своите кредитори. Така нареченото пробно преброяване – преброяване на идентификационните номера, преброяване, което не съществува никъде в демократична Европа, заявява ВМРО-ДПМНЕ в изявление, представено от македонския телевизионен канал  “Сител“ . \r\nЗаев, без да се консултира с опозицията, насилствено започва опис на идентификационни номера, противно на препоръките на Евростат, опис, който няма да покаже реалния брой хора, живеещи в страната. \r\nПомилваният Заев и неговата престъпна банда трябва да разберат, че преброяването е статистическа, а не политическа операция, операция, чрез която те ще манипулират броя на жителите в страната. Задкулисните игри и договорки не са разрешени, когато става въпрос за национални и държавни интереси. \r\nНе е допустимо да се предлага такава ключова операция като преброяване, от която зависят  бъдещите политики на страната. Ако Зоран Заев не се откаже от такава чудовищна идея навреме, много вероятно е преброяването да съживи съдбата на проваления референдум за промяна на името. Заев трябва да разбере, че има по-важни неща от властта, парите и силата. Той трябва веднъж завинаги да осъзнае, че функциите са преходни и държавата трябва да я остави на бъдещите поколения. Този процес трябва да спре, препоръките на Евростат и европейските стандарти трябва да се прилагат при преброяването в Македония.  Юлиян Марков", "date": "2019.06.15", "title": "ВМРО-ДПМНЕ: Зоран Заев насилствено прокарва Закон за преброяването без консултации с опозицията"}
{"url": "http://www.focus-news.net/news/2019/06/15/2670249/inzh-snezhana-kaneva-obshtina-sliven-ne-sme-poluchavali-signali-za-shteti-i-porazheniya-sled-silnata-burya-snoshti-registrirali-sme-samo-padnali-kloni.html", "text": "Не сме получавали сигнали за щети и поражения след силната буря снощи, регистрирали сме само паднали клони. Това каза за  Агенция „Фокус“  от инж. Снежана Кънева, началник отдел „Сигурност и управление при кризи“ към Община Сливен. „Градушката беше примесена с дъжд. Дъждът за кратко време беше над 13 л/кв. м. с вятър, който надвишаваше към 80 км/ч“, каза инж. Кънева. Тя обясни, че от Общината са направили огледи и след тях също е установено, че липсват щети и поражения, единствено има откършени от бурята клони на дървета, но те не пречат на движението. „Ние сме в постоянна готовност, наблюдаваме нещата, правим огледи, имаме връзка с всички кметове по населени места“, допълни инж. Кънева.  \r\nДеница КИТАНОВА", "date": "2019.06.15", "title": "Инж. Снежана Кънева, Община Сливен: Не сме получавали сигнали за щети и поражения след силната буря снощи, регистрирали сме само паднали клони"}
{"url": "http://www.focus-news.net/news/2019/06/15/2670253/mvr-dvama-dushi-sa-zaginali-a-28-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 28 са ранени при 25 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки и 36 леки пътни произшествия, при които има двама пострадали. От началото на 2019 г. са станали 2539 пътни инцидента, при които са загинали 205 души, а 3186 са пострадали. Данните от началото на годината са динамични при сравнение с реалните данни за загиналите (218) през същия период на 2018 г. се отчитат 13 (тринадесет) по-малко загинали участници в движението по пътищата", "date": "2019.06.15", "title": "МВР: Двама души са загинали, а 28 са ранени при катастрофи в страната през изминалото денонощие"}
{"url": "http://www.focus-news.net/news/2019/06/15/2670256/veliko-tarnovo-18-mln-lv-sa-neobhodimi-za-restavratsiyata-na-stsenata-na-chitalishte-nadezhda-1869.html", "text": "1.8 млн. лева са необходими за реставрацията на сцената на най-старото читалище във Велико Търново - „Надежда 1869“. Изготвен е проект за реставрацията, като според разчетите за строително-монтажни работи са необходими около 610 000 лева, а останалите средства са предвидени за оборудване и техника. Това каза за  Радио „Фокус“ – Велико Търново  арх. Донка Колева, председател на читалищното настоятелство. Тя припомни, че в периода 2001-2003 година е правен ремонт на театралния салон на сградата, но без сцената. Парите тогава са дошли от Община Велико Търново и Конфедерация Швейцария.  \r\n„Оттогава читалищното настоятелство се е опитвало да се включи в различни проекти, за да бъде възстановена и сцената, но досега не сме срещали реална подкрепа. През миналата година обновихме проекта, който бяхме създали, с помощта на Министерство на културата. Сцената в момента я няма. Там, където е оркестрината, има дървен подиум, който се използва с тази цел. Въпреки, че нямаме сцена, с едни допълнително направени завеси, поставени на временния подиум, гостуват различни театри. Миналата година имахме около 20-ина спектакъла“, обясни още арх. Колева и изрази надежда, че в най-скоро време необходимите средства ще бъдар осигурени с подкрепата на местната администрация и министерството. \r\nЛуиза ТРАНЧЕВА „Фокус“ припомня, че по време на отбелязването на 150-ата годишнина от създаването на читалището кметът на Велико Търново инж. Даниел Панов пое отговорност, че сцената на читалищния салон ще бъде реставрирана и обновена.", "date": "2019.06.15", "title": "Велико Търново: 1.8 млн. лв. са необходими за реставрацията на сцената на читалище „Надежда 1869“"}
{"url": "http://www.focus-news.net/news/2019/06/15/2670232/ministar-mladen-marinov-pri-aktsiyata-sreshtu-piratstvoto-imashe-opiti-za-nastroyvane-na-obshtestvenostta-sreshtu-deystviyata-na-politsiyata-i-prokuraturata.html", "text": "За съжаление има опити за настройване на обществеността срещу действията на полицията и прокуратурата по време на акцията срещу кабелните оператори. Това каза министърът на вътрешните работи Младен Маринов пред журналисти във Варна, предаде репортер на  Радио \"Фокус\" - Варна .  Според него е имало обвинения, че едва ли не вследствие на акцията е спряна доставката на интернет. \"Нашите действия са насочени само към апаратурата и техниката, която позволява излъчване на телевизионни програми, без да има необходимия лиценз. По отношение на доставката на интернет това си и решение на самите оператори и гражданите трябва да потърсят тях. Ние, българите, не сме свикнали да ценим авторските права, но това е бъдещето и мисля, че гражданите, когато купуват дадена услуга, трябва да мислят и за това дали тя е законно предоставена. Защото много малко се замисляме за това нещо\", коментира министърът на вътрешните работи.  \r\nТой добави, че целта на акцията не е била да изненада фирмите, а превенция по отношение на всички тези, които не се насочват към спазване на закона и затова тя ще продължи. Според Младен Маринов пиратството нарушава много сериозно имиджа на страната в световен мащаб и води до сериозни щети на бюджета. \"Заради операторите, които не плащат данъци и лицензии, няма постъпления в бюджета, а услугата гражданите си я плащат\", уточни той.  \r\nДиана СТОЕВА", "date": "2019.06.15", "title": "Министър Младен Маринов: При акцията срещу пиратството имаше опити за настройване на обществеността срещу действията на полицията и прокуратурата"}
{"url": "http://www.focus-news.net/news/2019/06/15/2670237/tass-shte-bade-obrazuvano-nakazatelno-delo-sreshtu-vladimir-plahotnyuk.html", "text": "Срещу лидера на Демократическата партия на Молдова (ДПМ), Владимир Плахотнюк, която премина в опозицията и лидера на партията „Шор“, Илан Шор, ще бъдат образувани углавни дела. Това съобщи в събота вицепремиерът и вътрешен министър Андрей Настасе, отговаряйки на въпросите на журналистите относно възможността за наказателно преследване, на виновните за острата политическа криза в страната, довела до двувластие \r\n„Разбира се, ще има наказателни дела\", отговори Настасе. В същото време той отказа да коментира съобщение на пресслужбата на ДПМ за заминаването на Плахотнюк от страната. \"Поради различни съображения не мога да кажа за местоположението на Плахотнюк и Шор\", каза Настасе. \r\nПолитическата криза в Молдова е близо до своето разрешаване, след като демократите обявиха преминаването си в опозиция, а техните поддръжници освободиха входовете в държавните институции. По-рано молдовският премиер Майя Санду каза, че Плахотнюк и хората от неговото обкръжение могат да бъдат обвинени в узурпиране на властта и други многобройни престъпления. Шор беше в центъра на голям корупционен скандал. Той избухна през 2015 г., когато пресата получи информация, че около 1 млрд. долара са изтеглени от банковата система на страната, което е повече от 20% от БВП на страната. \r\nМолдовският премиер Майя Санду съобщи за отмяна на планирания митинг в подкрепа на новото парламентарно мнозинство и на правителството, който бе насрочен за 16 юни в Кишинев.  Юлиян Марков", "date": "2019.06.15", "title": "ТАСС: Ще бъде образувано наказателно дело срещу Владимир Плахотнюк"}
{"url": "http://www.focus-news.net/news/2019/06/15/2670258/sdsm-samo-vmro-dpmne-ne-razbira-che-prebroyavaneto-e-statisticheska-a-ne-politicheska-operatsiya.html", "text": "Само ВМРО-ДПМНЕ не може да разбере, че преброяването е статистическа, а не политическа операция и следователно разпространява невярна информация. Преброяването е необходима статистическа операция, за да може да се реализира планираното развитие на цялото общество и това е ясно на всички, с изключение на ВМРО-ДПМНЕ, които нямат право да говорят за преброяване, е реакцията на СДСМ на днешното изявление на ВМРО- ДПМНЕ, представена от македонското електронно издание  “МКД“ \r\n„В продължение на 11 години, когато ВМРО-ДПМНЕ беше на власт, тя не успя да организира преброяване, а дори и това, което започнаха, поради политически сметки го прекъснаха и похарчиха над 3 милиона евро национални пари. Днес, като опозиция, ВМРО-ДПМНЕ лъже, че не е била консултирана и че не й е дадена възможност за забележки по отношение на законите.За разлика от неуспешното преброяване през 2011 г., сега цялата подготовка за организиране на преброяването е професионална и прозрачна, съгласно всички международни стандарти и в него през цялото време е включен Евростат. Преброяването бе обявено миналата година, а 2020 г. е годината, в която то трябва да се реализира в съответствие с международните препоръки. \r\nЗа да се преодолеят всички пречки и за успешното му изпълнение до края на месеца, се провежда пробно преброяване в 13 общини. Отчаяни заплахи, лъжливите новини на Християн Мицковски за предполагаемите предефинирания чрез преброяването показват, че във ВМРО-ДПМНЕ нищо не се променя. Опозиционната партия остава носител на унищожението, носител на фалшиви новини и манипулации, се казва в реакцията на СДСМ.  Юлиян Марков", "date": "2019.06.15", "title": "СДСМ: Само ВМРО-ДПМНЕ не разбира, че преброяването е статистическа, а не политическа операция"}
{"url": "http://www.focus-news.net/news/2019/06/15/2670259/sport-mauro-ikardi-iska-da-prekrati-dogovora-si-s-inter-zaradi-tormoz.html", "text": "Футбол: Доскорошният капитан на Интер Мауро Икарди се е заел много сериозно да намери юридическо основание за прекратяване договора си с клуба, пише италианският вестник  La Republica .  \r\nИзданието твърди, че той ще опита да се позове на т. нар. „мобинг” – упражняване на тормоз от група хора спрямо един човек на работното място. Наскоро 26-годишния аржентинец е бил информиран, че няма да бъде част от плановете на новия наставник Антонио Конте. На нападателя дори било казано, че е безпредметно да се явява за старта на лятната подготовка.", "date": "2019.06.15", "title": "Спорт: Мауро Икарди иска да прекрати договора си с Интер заради „тормоз“"}
{"url": "http://www.focus-news.net/news/2019/06/15/2670255/kardzhali-velosipedist-e-zaginal-pri-intsident-na-patya-za-gkpp-makaza.html", "text": "Велосипедист е загинал при инцидент на пътя от Кърджали за ГКПП „Маказа“. Това съобщиха за  Агенция „Фокус“  от  ОДМВР-Кърджали . Временно движението по пътя при км 360 се осъществява в едната лента. 37-годишен мъж е намерен мъртъв в канавка на главния път за ГКПП „Маказа” в района на село Загорско. Сигналът за инцидента е подаден тази сутрин в полицейското управление в Момчилград в 10.30 часа. Преминаващ пътник забелязал тялото на мъжа, чиято самоличност е установена. Дежурна оперативна група от РУ-Момчилград извършва оглед на мястото на произшествието. Полицията умолява гражданите, които имат информация за инцидента, да се обадят на телефон 112 или в най-близкото РУ на МВР при гарантирана анонимност. Движението в района на произшествието се отклонява в едната пътна лента.", "date": "2019.06.15", "title": "Кърджали: Велосипедист е загинал при инцидент на пътя за ГКПП „Маказа“"}
{"url": "http://www.focus-news.net/news/2019/06/15/2670260/krasimir-kostov-sfsmvr-varna-blizo-110-sa-detsata-na-zaginali-sluzhiteli-na-mvr-v-stranata.html", "text": "Близо 110 са децата на загинали служители на Министерството на вътрешните работи в страната. Това каза Красимир Костов от структурата на на Синдикалната федерация на служителите в МВР (СФСМВР) във Варна, предаде репортер на  Радио \"Фокус\" - Варна . В Морската градина в града се провежда десетото издание на инициатива „С обич за децата, в памет на бащите герои“. Със събраните средства ще бъдат подпомогнати две деца на загинал служител на \"Гранична полиция\" и детето на жена от структурата на Главна дирекция \"Национална полиция\". Красимир Костов увери, че събраните дарения ще бъдат разпределени между трите деца.  \r\n\"В такива кампании се включват все повече хора. Това означава, че доверието на обществото и оценката на подвига на тези колеги е на достатъчно ниво\", коментира министърът на вътрешните работи Младен Маринов. По думите му това, което министерството трябва да направи, е да повиши сигурността на служителите си, като ги снабди с предпазна екипировка, бронирани жилетки и специални средства за защита. Според министър Маринов с подготовка и познаване на човешката психика на нарушителите, част от тези нещастни случаи могат да бъдат предотвратени. \r\nДиана СТОЕВА", "date": "2019.06.15", "title": "Красимир Костов, СФСМВР –  Варна: Близо 110 са децата на загинали служители на МВР в страната"}
{"url": "http://www.focus-news.net/news/2019/06/15/2670254/otets-emiliyan-hram-sveti-nikolay-chudotvorets-burgas-zhitoto-e-simvol-na-vazkresenieto.html", "text": "Житото е символ на възкресението. Това каза за  Радио „Фокус“ – Бургас  отец Емилиян от храм „Свети Николай Чудотворец“ в Бургас. „Зърното жито се слага в земята, след което от него излиза голям и хубав клас за нов живот. Така и хората, когато са погребани, ще възкръснат за нов живот“, обясни отец Емилиян. Той добави, че цветята носят подобно на житото значение, затова трябва да се поставят винаги живи на гробовете на починалите в ден като днешния. „Днес честваме една от трите задушници, определени от църквата. Първата е в събота преди Великия пост, която наричаме Месопустна. Втората е съботния ден срещу Петдесетница, а третата – срещу Архангеловден. Тези дни църквата е определила, за да се помолят заедно всички християни за своите близки покойници“, обясни отец Емилиян.  \r\nТой посочи, че отбелязването на всяка от задушниците започва още от предната вечер с отслужването на Вечерна служба с обща панихида. „Тогава вярващите носят варено жито и други подавки. След като християните присъстват на общата панихида, на самата задушница следва заупокойна света литургия – най-важното богослужение в православния богослужебен кръг. По време на нея се записват имената на починалите, а свещеникът ги чете по време на светата проскомидия – подготовката за Светото причастие. Чете се молитва, в която се казва „Умий, Господи, греховете на всички, които бяха споменати тук“, допълни отец Емилиян. Той добави, че след светата литургия, християните отиват на гробищата, където преливат с вино и вода на кръст върху гроба, пикадяват с тамян, раздават своите подавки, канят свещениците на място, за да прочетат панихида на гроба и да направят кратка заупокойна молитва – трисагий.  \r\n„Много християни отиват на гробищата и раздават подавки, но не викат свещеник, за да прочете тази молитва. Няма ли я молитвата към Бога, за да изпросим прошка за покойника, не сме извършили нищо. Важното е на първо място да бъде молитвата. Свещениците са на гробищата в тези дни. За тези, които ги поканят, те извършват тази кратка заупокойна молитва и тогава се раздават подавки“, каза още отец Емилиян. \r\nМария ПОПЧЕВА", "date": "2019.06.15", "title": "Отец Емилиян, храм „Свети Николай Чудотворец“ – Бургас: Житото е символ на възкресението"}
{"url": "http://www.focus-news.net/news/2019/06/15/2670261/burgas-uarkshopove-po-afrikanski-tantsi-i-perkusii-shte-se-provedat-v-mladezhkiya-kulturen-tsentar-ot-18-do-24-yuni.html", "text": "Бургаските деца и младежи няма да скучаят това лято. Младежкият културен център е подготвил различни събития, а част от школите ще работят и с летен график. Това съобщиха от пресцентъра на  Община Бургас . Всеки един от месеците има свой акцент и определено ще разнообрази лятната ваканция на подрастващите. От 18 до 24 юни в Младежкия културен център ще се проведат уъркшопове по африкански танци и перкусии. Участието в уъркшоповете по перкусии (Джембе) и африкански танци се осъществява с предварително записване на e-mail: studio_dune@abv.bg, или на тел.: 0898912545, във „Фейсбук“ групата Days of Africa in Burgas CLUB, или на лично съобщение в страницата на събитието: Days of Africa in Burgas. Посещението им, заедно с двата дръм съркъла, се осъществява със заплащане на символична такса за участие за целия период на провеждане. Всички събрани средства ще бъдат използвани за реализацията на фестивала на Африканската култура в Бургас, от който са част и самите уъркшопове.  \r\nУъркшоп по K-pop танци е предназначен за всеки ентусиаст над 12 години през август по повод Международния ден на младежта (12 август). Участниците, които ще се запишат, били те начинаещи или напреднали, ще бъдат обучавани от група Toxic, състав от български момчета, събрали се с една обща цел – а именно корейската поп музика и танци. С много работа и усилия, момчетата успяват да спечелят първо място сред другите танцови състави на състезанието „Go to Korea“ със своя кавър на A.C.E – Callin’. За тези, които не знаят K-pop е съкращение на добиващата все по-голяма популярност в България корейска поп музика. Песните са ритмични и енергични, клиповете – цветни и забавни, а танците, с които почти всяка песен е придружена, са впечатляващи и вдъхновяващи.  \r\nНад 20 са школите за обучение в Младежкия център, които търсят своите летни възпитаници. За всички, които искат да осмислят своето свободно лятно време, школите по интереси в направленията танци, музика, изкуство, спорт, ще работят с летен график. Информация за основните дейности на всяка една школа, състав и формация, прием, график на репетициите, цени, можете да получите от ръководителите им. Техните телефони можете да потърсите в сайта на организацията в интернет:  . Младежкият културен център в Бургас е институция, която винаги е давала посоката за духовно развитие и е запалвала искрата на творчеството у младите. Някои от школите са с над 40 годишна история. В някоя от тях и Вие можете да откриете своя талант.", "date": "2019.06.15", "title": "Бургас: Уъркшопове по африкански танци и перкусии ще се проведат в Младежкия културен център от 18 до 24 юни"}
{"url": "http://www.focus-news.net/news/2019/06/15/2670257/otets-emiliyan-hram-sveti-nikolay-chudotvorets-burgas-dnes-patyat-kam-raya-vse-oshte-e-otvoren-i-nie-se-molim-vsichki-dushi-da-se-priberat-v-rayskite-seleniya.html", "text": "Душите на починалите за разпуснати от Великден до Петдесетница по молба на Божията Майка. Това каза за  Радио „Фокус“ – Бургас  отец Емилиян от храм „Свети Николай Чудотворец“ в Бургас. „Божията Майка измолила още 10 дни – от Спасовден до Петдесетница, да бъдат разпуснати душите на починалите. Днес, на Задушница, след заупокойната молитва и панахидите, пътят към Рая все още е отворен и ние се молим всички души да се приберат в Райските селения. Утре ще честваме Светата Петдесетница. Тогава даваме дарове на Светия дух и се молим чрез него да се простят греховете на всички покойници. Тези дарове са както за живите, така и за починалите“, обясни отец Емилиян и добави, че в понеделник честваме деня на третото лице на Светата троица – Светият дух, който отвежда покойниците във вечността.  \r\n„На всяка служба се молим както за живите, така и за починалите, защото за Бога няма мъртви – всички са живи. По време на всяка една литургия след ектениите за здраве и благополучие на живите, се чете веднага и заупокойна молитва за починалите. По този начин могат да бъдат простени техните грехове. Няма човек, който да не е съгрешил на земята, но понеже няма възможност за покаяние след смъртта, църквата е отредила всички живи да се молят за своите покойни близки. Бог да им прости греховете и те да бъдат спасени, душите им да бъдат настанени на добро място, в райските селения, във вечния живот, а да не отиват в ада на вечни мъки“, каза още отец Емилиян.  \r\nТой добави, че не само Задушница, но и всяка една събота в годината, е определена като ден за покойниците. „Подавката за починалите близки е в знак на милостиня. Още в Стария Завет пише, че милостинята умива всеки грях. Когато вършим милостиня, Бог прощава нашите грехове. Както не трябва да забравяме милостинята за живите, не трябва да забравяме и милостинята за покойниците. Раздаваме от тяхно име подавки, като казваме молитвата: „Бог да го прости“. Който взима подавката, трябва да отговори по същия начин. По този начин ние се молим за прощаване греховете на тези, отишли си преди нас“, каза също отец Емилиян. \r\nМария ПОПЧЕВА", "date": "2019.06.15", "title": "Отец Емилиян, храм „Свети Николай Чудотворец“ – Бургас: Днес пътят към Рая все още е отворен и ние се молим всички души да се приберат в Райските селения"}
{"url": "http://www.focus-news.net/news/2019/06/15/2670262/david-kyuranov-koordinator-na-natsionalna-kampaniya-da-badesh-bashta-sotsialnite-i-emotsionalni-umeniya-na-detsata-sa-silno-svarzani-s-figurata-na-bashtata.html", "text": "Социалните и емоционални умения на децата са силно свързани с фигурата на бащата. Това каза в интервю за седмичното обзорно предаване „Метроном“ на   Радио „Фокус“  Давид Кюранов от Асоциация Родители, координатор на Национална кампания „Да бъдеш Баща“, по повод Деня на бащата, който се отбелязва на 16 юни в повече от 80 страни по света. Той отбеляза, че през последните години  става все по-ясно, че концепцията, че фигурата на майката е най-основната за развитието на детето, търпи доста изменения. „Това не подценява важната роля на майката, но показва значението на ролята и на бащата. Все по-ясно става, че за децата е много важна фигурата на бащата, който показва топлота, грижа, подкрепа, когато детето има нужда от това, бащата който е близко, който е присъстващ“, обясни Давид Кюранов. Според него през последните години фигурата на бащата добива нови форми, става по-пъстра, по-сложна и по-интересна. „Близостта на общуването между бащите и децата е насочен силно в социалната сфера. Детето общува по - успешно с другите, създава по -стабилни връзки и приятелства, усвоява по-лесно нови знания, по-добре се адаптира към света такъв, какъвто е днес. Социалните и емоционални умения на общуването са много силно свързани с бащата, а  това са уменията на бъдещето“, каза още Давид Кюранов. \r\nНационална кампания „Да бъдеш Баща“ организира различни инициативи за Деня на бащата в партньорство със Столична община, СДВР Полицията, Пожарна безопасност и защита на населението и Столична дирекция \"Аварийна помощ и превенция\". Един от организаторите партньори е Асоциация Родители. „Каним още днес всички желаещи да посетят Националния исторически музей, като входът за деца е свободен. Утре предстои инициативата, организирана в партньорство със Столична община, СДВР Полицията, Пожарна безопасност и защита на населението и Столична дирекция \"Аварийна помощ и превенция\". От 11.00 до 13.00 на площад  „Св. Александър Невски”  деца, бащи и семейства ще могат да се порадват на полицейска и противопожарна техника“, добави Давид Кюранов. \r\nРосица АНГЕЛОВА", "date": "2019.06.15", "title": "Давид Кюранов, координатор на Национална кампания „Да бъдеш Баща“: Социалните и емоционални умения на децата са силно свързани с фигурата на бащата"}
{"url": "http://www.focus-news.net/news/2019/06/15/2670265/veliko-tarnovo-obnovyavat-se-klasnite-stai-v-sredno-uchilishte-georgi-rakovski.html", "text": "„Козметичен“ ремонт се извършва в класните стаи на Средното училище „Георги Раковски“ във Велико Търново. Така то ще посрещне учениците си с обновени и уютни помещения за следващата учебна 2019/2020 година, съобщиха за  Радио „Фокус“  – Велико Търново  от Общината. Учебното заведение се намира в кв. „Бузлуджа“. Дейностите по сградата и помещенията напредват и ще бъдат завършени до 15 септември. С добри темпове се изпълнява работата и в Спортното училище, което до началото на новата учебна година също ще е с модернизирани класни стаи и вътрешни помещения, общежития, столова, спортен център с физкултурни салони и съблекални. Ще бъде възстановен и вътрешният басейн. Двете образователни институции имат обща сграда, а проектът за обновяването им включва и прилагане на мерки за енергийна ефективност, обновяване на инсталациите и на двора. \r\nИнвестицията е по проект на Община Велико Търново с финансиране по Оперативна програма „Региони в растеж“ 2014-2020, по който са модернизирани общо три училища и три детски градини. \r\nЛуиза ТРАНЧЕВА", "date": "2019.06.15", "title": "Велико Търново: Обновяват се класните стаи в Средно училище „Георги Раковски“"}
{"url": "http://www.focus-news.net/news/2019/06/15/2670264/afp-nova-eskalatsiya-na-voennite-deystviya-v-siriya-35-boytsi-sa-zaginali.html", "text": "Най-малко 35 бойци, включително 26 представители на проправителствените сили, бяха убити в сблъсъци и въздушни удари, които избухнаха на разсъмване в Северозападна Сирия, предава  AFP . \r\nНовата ескалация започна, когато подкрепените от Русия правителствени сили се опитаха да си върнат две села, завзети от джихадисти и съюзнически бунтовници по-рано този месец, съобщи, базираната във Великобритания Сирийска обсерватория за правата на човека. \r\n\"От тази сутрин сирийският режим и съюзническите бойци са предприели пет неуспешни опита да си възвърнат контрола над Джибин и Тал Малех в северозападната провинция Хама\", каза ръководителят на Обсерваторията Рами Абдел Рахман. \r\n„Сирийският режим и руските въздушни удари са унищожили девет джихадисти и други бунтовници, а в последващите сблъсъци в северната част на провинция Хама са загинали 26 души, включително осем души, загинали при експлозия на мина“, заявиха от Обсерваторията.  Юлиян Марков", "date": "2019.06.15", "title": "АFP: Нова ескалация на военните действия в Сирия – 35 бойци са загинали"}
{"url": "http://www.focus-news.net/news/2019/06/15/2670267/vitseprezidentat-iliyana-yotova-otkri-tretiya-aziatski-festival-magiyata-na-iztoka.html", "text": "Вицепрезидентът Илияна Йотова откри в София третото издание на Азиатския фестивал „Магията на изтока“. Това съобщиха от  прессекретариата на държавния глава . Организатор на фестивала е посолството на Индонезия в България, в партньорство с дипломатическите представителства на още 15 държави от азиатския континент.  \r\n„Събитията като този фестивал са най-доброто оръжие срещу езика на омразата, срещу всичко, което ни разделя. Хората искат да се опознават, да се докосват до различни култури, да живеят в мир и разбирателство“, посочи Илияна Йотова. Вицепрезидентът Йотова благодари за благородната кауза на фестивала. Той се провежда в партньорство с фондация „За нашите деца“ в подкрепа на уязвими семейства и деца.", "date": "2019.06.15", "title": "Вицепрезидентът Илияна Йотова откри третия Азиатски фестивал „Магията на изтока“"}
{"url": "http://www.focus-news.net/news/2019/06/15/2670268/ministar-nikolina-angelkova-izvarshvame-mashtabni-proverki-za-nereglamentirana-turisticheska-deynost-bezkompromisni-sme-pri-narusheniya.html", "text": "Министърът на туризма Николина Ангелкова се включи в проверка на обекти в Слънчев бряг, предлагащи екскурзии. Инспекциите се направиха съвместно с експерти на КЗП и Икономическа полиция по сигнали, че се извършва нерегламентирана дейност. За това бе сигнализирано на първата за този сезон открита приемна на министъра по Черноморието за граждани и представители на бизнеса, която се състоя вчера в най-големия ни туристически комплекс. Това съобщиха от пресцентъра  Министерство на туризма . \r\n\"В първото помещение се установи липса на задължителна застраховка за туроператорска дейност и това ще бъде докладвано незабавно на специализираната експертна комисия към министерството за евентуално заличаване на фирмата\", информира министърът. О\"свен това е била констатирана промяна на обстоятелствата за дейността, което също веднага ще се провери и ако е извършено нарушение, то ще бъде добавено към първото. Във втория обект на крайбрежната алея се е установила липса на видно място на валидна застраховка за дейността, което е задължително изискване по закон. Туристът  трябва да бъде информиран за услугите, които заплаща. Ако застраховка наистина липса, ще бъде наложена санкция, коментира министърът. В третия обект документите се оказаха изрядни, съобщи министър Ангелкова и предупреди, че инспекциите ще продължат интензивно. За година и половина заради подобни нарушения сме заличили над 350 туроператора\", подчерта тя.  \r\n\"В момента контролните дирекции в Министерството на туризма, КЗП и Икономическа полиция инспектират дали изложените удостоверения на туристическите компании отговарят на търговците, които ги използват, и дали екскурзоводите са регистрирани и са преминали цялата процедура съгласно Наредбата за професионална квалификация на екскурзоводите. Те са длъжни да имат лично удостоверение, което е със специфични белези и не може да се предоставя на друго лице. Ако се установи некоректност, със сигурност дейността им ще бъде преустановена. Освен това валидната застраховка според нашите изисквания трябва да стои на видно място и всеки турист да бъде защитен при евентуален отказ или обективна невъзможност да се осъществи пътуването, акцентира министърът.  \r\nЩе стартираме процедура по заличаване на туроператор, ако не ни бъде представена валидна действаща застраховка, защото тази, която колегите установиха при проверката, е с изтекъл срок и нямат никакво право да предлагат екскурзии и туроператорска дейност\", поясни министър Ангелкова.  Ако застраховката е подновена, но не е поставена на видно място, нито е представена в Министерството на туризма и отразена в системата, ще бъде наложена глоба и временно преустановяване на дейността.  \r\nВ отговори на журналистически въпроси за гласуваните промени на Закона за устройството на Черноморското крайбрежие министър Ангелкова коментира, че частта на закона за административните санкции беше стартирана за обсъждане преди 2 години с всички заинтересовани. \"Целта е да бъдат опазени дюните и да се преустановят всички нарушения, които сме срещали, особено за неохраняемите плажове, санкциите да бъдат конкретизирани и да се налагат наказания. Между първо и второ четене народните представители предложиха регламентиране на къмпингуването с предложение четири ведомства да подготвят наредба, която детайлно да определи съответния регламент. Никога не сме били против къмпингуването и винаги сме търсили широк диалог, за да може този вид туризъм да се развива по правилата\", категорична бе министърът. \"Всички трябва да ги спазваме, за да можем да опазваме природата. Веднага ще инициираме диалог съвместно с колегите, за да се чуят всички предложения и да се приеме най-доброто решение\", обобщи министър Ангелкова.", "date": "2019.06.15", "title": "Министър Николина Ангелкова: Извършваме мащабни проверки за нерегламентирана туристическа дейност, безкомпромисни сме при нарушения"}
{"url": "http://www.focus-news.net/news/2019/06/15/2670266/lovech-kam-momenta-nyama-danni-za-zaginali-pri-katastrofata-v-rayona-na-yablanitsa-utochnyava-se-broyat-na-postradalite.html", "text": "Към момента няма данни за загинали при катастрофата в района на Ябланица, уточнява се броят на пострадалите. Това съобщиха за  Агенция „Фокус“  от  ОДМВР – Ловеч . Инцидентът е станал около 12.30 часа, в катастрофата са участвали два автомобил. Пътят е проходим, но движението е затруднено и се осъществява в едната лента.  \r\nДеница КИТАНОВА", "date": "2019.06.15", "title": "Ловеч: Към момента няма данни за загинали при катастрофата в района на Ябланица, уточнява се броят на пострадалите"}
{"url": "http://www.focus-news.net/news/2019/06/15/2670263/lovech-tezhka-katastrofa-e-stanala-na-slizane-ot-am-hemus-v-rayona-na-strelkite-za-varna-i-ruse-sled-yablanitsa.html", "text": "Тежка катастрофа е станала на слизане от АМ \"Хемус\" в района на стрелките за Варна и Русе след Ябланица, движението в участъка е затруднено. Това съобщи слушател на  Радио „Фокус“ . По първоначална информация челно са се ударили лека кола и полицейски автомобил. На мястото на инцидента има екипи на Спешна помощ, пожарна и полиция. Водачите трябва да се движат с повишено внимание и съобразена скорост. В района вече има образувано задръстване от разклона за Ябланица.", "date": "2019.06.15", "title": "Ловеч: Тежка катастрофа е станала на слизане от АМ \"Хемус\" в района на стрелките за Варна и Русе след Ябланица"}
{"url": "http://www.focus-news.net/news/2019/06/15/2670269/pregled-na-mezhdunarodnite-novini-do-14-chasa-agentsiya-fokus.html", "text": "Лидерът на преминалата в опозиция Демократическа партия на Молдова (ДПМ) Владимир Плахотнюк напусна страната, потвърди в събота пресслужбата на фракцията, предава  ТАСС . \r\n„Във връзка с появилите се спекулации в медиите за т.нар. изчезване на лидера на ДПМ отбелязваме, че Владимир Плахотнюк е излязъл за няколко дни от страната, за да види семейството си“, се отбелязва в съобщението. \r\nСлед декларацията на Демократическата партия в петък за оставката на правителството на Павел Филип, новият министър-председател Мая Санду предупреди, че Плахотнюк ще бъде изправен пред закона и обвини олигарха в узурпирането на властта в страната и други престъпления. Както съобщиха молдовските медии по-рано, след като ДПМ излезе в опозиция, Плахотнюк и близките му хора напуснаха страната. Молдовският президент Игор Додон изрази съжаление, че сегашното правителство все още не контролира летищните и правоприлагащите органи, за да предотврати това. \r\n*** Международните тактически учения „Славянско братство“, на които се отработва взаимодействие в борбата с тероризма, започнаха в град Панчево, Сърбия. Това съобщи в петък вечерта пресслужбата на Министерството на отбраната на страната, предава  ТАСС . \r\nВ маневрите, които ще продължат до 27 юни, участват над хиляда войници от Русия, Беларус и Сърбия. \r\nВ петък в Сърбия пристигна тържествена формация на военни контингенти, бяха издигнати знамената на страните-участнички и имаше парад на военнослужещи и военно оборудване. По- нататък ученията ще се проведат на етапи на няколко полигона в страната. В рамките на първата фаза на маневрите ще се работи над координацията на подразделенията и разработване на задачите по контратерористическата тактика. След това отработените навици ще бъдат приложени в хода на активната фаза на ученията, която ще включва десант и учебни стрелби. \r\nНай-колоритната част от маневрите ще се проведе на 24 юни на летище Ковин, разположено на 50 км от Белград. Там в присъствието на журналисти ще има демонстрации и изложба на оръжия. \r\nОт руска страна в ученията участват 20 десантчици от Псковската десантно-щурмова дивизия с щатна техника, страната-домакин е представлявана от 750 военнослужещи, а Беларус – от 60 десантчици. В ученията ще бъдат задействани повече от 50 единици военна техника, както и военно-транспортни самолети Ил-76МД. \r\nУченията „Славянско братсво“ се провеждат за пети път. Първите маневри в такъв състав се проведоха в Русия през 2015 година, през ноември 2016 година те бяха организирани от Сърбия, през юни 2017 – от Беларус, а през 2018 година ученията отново се проведоха в Русия. \r\n***  Два месеца след опустошителния пожар, в събота вечер в катедралата Нотр Дам ще бъде отслужена литургия, съобщава германският национален ежедневник  Die Frankfurter Allgemeine Zeitung . Службата ще води Парижкият архиепископ.  \r\nОт съображения за сигурност се очакват да на литургията да бъдат допуснати между 20 и 30 души. Месата ще се състои в параклиса в източния край на световноизвестната парижка катедрала, зад високия олтар. \r\nНотр-Дам е силно повредена от опустошителен пожар в средата на април - покривът е до голяма степен разрушен. Френският президент Еманюел Макрон обеща, че катедралата ще бъде възстановена в рамките на пет години. Епископията обяви, веднага щом е възможно, да построи помещение за молитва в предната част на църквата. Там вярващите ще могат и да се изповядват. \r\n***  Албанската полиция арестува 16 представители и поддръжници на опозиционната Демократическа партия в албанския град Пареняс. Те са обвинени в блокиране и предотвратяване на предизборната кампания на управляващата Социалистическа партия, предава македонската информационна агенция \"Макфакс\". \r\nЧетирима представители на Демократическата партия, двама местни лидери и двама генерални секретари, бивш депутат от Демократическата партия и трима привърженици на партията, са арестувани за незаконно организиране на митинг. \r\nАрестите последваха, след като протестиращите блокираха конвоя на Еди Рама от автомобили в Пареняс. Албанският премиер трябваше да се срещне с привърженици на партията и да обяви кандидата на партията за кметския пост в града. \r\nАлбания е в дълбока политическа криза, след като президентът Илир Мета издаде указ, който отложи местните избори, насрочени за 30 юни, а управляващата партия на Рама в парламента започна инициатива за отстраняването му от власт. \r\n***  Бомбата от Втората световна война, намерена в централната част на федералната германска столица Берлин в петък следобед, е обезвредена, което позволи на около трите хиляди евакуирани жители да се завърнат обратно по домовете си, предава радио  RBB . \r\nСапьорите са детонирали снаряда около 1:45 часа местно време (2:45 часа българско време). Обезвреждането му е било забавено. Във връзка с действията на специалистите, трафикът в града е бил прекъснат. Освен жителите в засегнатия района, евакуация е била разпоредена и за емблематичната за града телевизионна кула. За засегнатите бе създаден специален кризисен център. \r\nБомбата бе намерена при строителни дейности, припомня медията. \r\n***  Министърът на външните работи на Турция Мевлют Чавушоглу заяви, че сондажн ият кораб на страната „Фатих“ е започнал проучвания за газ във водите западно от остров Кипър, предава електронното издание на вестник Kathimerini. \r\n„Преди се занимавахме със сеизмични проучвания, защото нямахме сонда за пробиване. Сега нашият „Фатих“ започна сондажи точно на запад от Кипър“, каза той в коментар за турската държавна информационна агенция „Анадолу“. \r\nЧавушоглу добави, че Турция също изпраща втори кораб в района, защото „въпреки всичките ни предупреждения от години гръцката страна започна едностранно проучване около Кипър, сеизмични проучвания и сега сондажни операции“. \r\nЧавушоглу добави, че всяко кипърско споразумение за проучване на нефт и газ в Източното Средиземноморие, което изключва Турция, е \"невалидно\". \r\n„Няма да отстъпим и ще предприемем всички необходими стъпки. Гърците киприоти трябва да знаят своите граници“, подчерта министърът. \r\n***  Лидерът в Хонконг в събота заяви, че спорният законопроект, който позволява екстрадиции в Китай, ще бъде „отменен“, предава  AFP . \r\n„Правителството реши да спре изпълнението на закона“, съобщи Кари Лам пред журналистите. \r\n***  Иран ще продължи да разширява списъка с ангажиментите по ядреното споразумение, които няма да спазва,  освен ако други страни не покажат \"положителни сигнали\". Това предупреди държавният глава на страната Хасан Роухани на среща на руски, китайски и други азиатски лидери в Таджикистан, предава  Reuters . \r\nПрез май Иран спря да изпълнява някои ангажименти по отношение на ядреното споразумение от 2015 г., договорено с глобалните сили, година след като САЩ едностранно се оттеглиха от договора и затегнаха санкциите срещу близкоизточната република. Техеран заяви, че Иран ще започне да обогатява уран, освен ако световните сили не защитят икономиката му от американските санкции в рамките на 60 дни. \r\n\"Очевидно е, че Иран не може да се придържа към това споразумение едностранно\", заяви Роухани на конференцията за взаимодействието и мерките за изграждане на доверие в Азия. \r\n\"Необходимо е всички страни на това споразумение да допринесат за възстановяването му\", каза той, добавяйки, че Иран трябва да види \"положителни сигнали\" от други страни по пакта, който включват Русия, Китай, Великобритания, Франция и Германия. \r\nРоухани не разкри подробности за действията, които Иран ще предприеме,нито поясни или какви положителни сигнали очаква Техеран. \r\nФранция и други европейски страни, подписали споразумението, чиято цел е да ограничат ядрените амбиции на Иран, заявиха, че искат да запазят сделката, но много от техните компании са отменили сделките с Техеран под финансов натиск от САЩ. Западните сили обвиниха Иран в стремеж да разработи ядрени оръжия, което Техеран отхвърли, като увери, че иска да използва ядрени технологии за мирни цели. \r\nРоухани не спомена нищо за нападенията срещу два танкера в Оманския залив от тази седмица, за които Вашингтон обвинява Техеран, което предизвиква загриженост за нова конфронтация. По-рано Иран отрече роля в атаките. \r\n*** Най-малко 35 бойци, включително 26 представители на проправителствените сили, бяха убити в сблъсъци и въздушни удари, които избухнаха на разсъмване в Северозападна Сирия, предава", "date": "2019.06.15", "title": "Преглед на международните новини до 14 часа (Агенция \"Фокус\")"}
{"url": "http://www.focus-news.net/news/2019/06/15/2670271/burgas-klubove-ot-tsyalata-strana-se-sabraha-v-pomorie-na-festivala-horo-kray-pomoriyskiya-bryag.html", "text": "Вече 10 години фестивалът „Хоро край поморийския бряг” събира танцьори от цяла България, ръка за ръка и кръг до кръг, в едно голямо кръшно българско хоро. Това съобщиха от пресцентъра на  Община Поморие . Събитието се провежда под патронажа на кмета Иван Алексиев, организирано е от Община Поморие и Сдружение с нестопанска цел Танцов клуб „Чайка” с ръководител Лиляна Христова. С всеки следващ път фестивалът показва колко богат е родният фолклор, колко различни и магични са ритмиката и стъпките, когато сърцето заиграе, а с него и нозете леко запристъпват.  \r\nПовече от 30 състава от всички краища на страната вчера изпъстриха пл. „Св. Св. Кирил и Методий” в Поморие. По традиция те дефилираха по центъра на града, представяйки киприте си стилизирани съвременни или класически народни носии. Начало на юбилейното издание даде заместник-кметът Янчо Илиев. Той приветства всички присъстващи и изчете поздравителен адрес от името на кмета Иван Алексиев. „Гордост е, че клуб „Чайка” представлява града ни в страната и чужбина. Възхитителен е обаче и фактът, че вече толкова години една чайка успява да привлече на поморийския бряг стотици участници от цяла България и да ги приюти под крилото си. Чайката е един от символите на Поморие, но вие сте част от културната му емблема.”, казва в поздравителния си адрес кметът Алексиев. Юбилейното честване продължи като всеки клуб показа майсторство, изпълнявайки танци от различните етнографски области. Специален участник тази година бе Групата за интерпретация на традиционен фолклор – село Садина. Те представиха традиционни хора, някои от които ще бъдат разучени в рамките на семинара на 16 юни 2019 г., от 11.00 ч., ръководен от проф. Николай Цветков и доц. Георги Гаров.  \r\nДнес програмата продължава с концерт-спектакъла „Образи на другостта” от 17.00 часа, в залата на Народно читалище „Просвета 1888” Поморие. Участие в концерта ще вземат: Танцов клуб „Чайка Бургас - Поморие”, Танцов ансамбъл „На мегдана” – София, Студентски фолклорен ансамбъл при Югозападен университет „Неофит Рилски” - Благоевград и Представителна танцова формация „Траке” - Стамболийски. Творческият екип на събитието включва: Петьо Кръстев (музика), Николай Цветков, Георги Гаров, Велиана Дачева, Даниел Костов (хореография), Мартина Иванова (сценография), Николай Цветков и Георги Гаров (режисьори) и Лиляна Христова (организатор).  \r\nВходът е свободен.", "date": "2019.06.15", "title": "Бургас: Клубове от цялата страна се събраха в Поморие на фестивала „Хоро край поморийския бряг“"}
{"url": "http://www.focus-news.net/news/2019/06/15/2670273/thestivalgr-gartsiya-goryat-suhi-trevi-i-gorska-rastitelnost-na-sitoniya.html", "text": "Пожар е избухнал на втория ръкав на Халкидическия полуостров – Ситония, в района на Каламици, съобщава солунското електронно издание  thestival.gr . \r\nНа място са изпратени 24 пожарникари и 14 противопожарни автомобила, като според официалната информация горят около пет акра – около 20 декара сухи треви и ниска горска растителност. Пожарът е засегнал пътя Солун – Муданион, който е затворен. В гасенето е включен и самолет. \r\nСпоред последна информация пожарът е частично локализиран. Засега не са се съобщава за засегнати или застрашени населени места и пострадали хора.  Юлиян Марков", "date": "2019.06.15", "title": "thestival.gr (Гърция): Горят сухи треви и горска растителност на Ситония"}
{"url": "http://www.focus-news.net/news/2019/06/15/2670272/zam-ministar-denitsa-nikolova-v-noviya-programen-period-shte-se-stremim-kam-po-golyam-sinhron-mezhdu-vedomstvata-za-tsyalostno-obnovyavane-na-infrastrukturata.html", "text": "В следващия програмен период период, след 2020 година, предвиждаме по-голяма синергия между ведомствата, за да обновяваме цялостно инфраструктурата, а не както е сега, това да се прави секторно ориентирано – само в сферата на образование, само в здравеопазването, само в социалната инфраструктура и т. н. Това коментира зам.-министърът на регионалното развитие и благоустройството Деница Николова, която присъства на откриването на обновената сграда на СУ „П. Кр. Яворов” в квартал „Владислав Варненчик“ във Варна, предаде репортер на  Радио „Фокус“ – Варна . Тя припомни, че момента се обсъжда в каква степен и каква посока ще са инвестициите в следващия програмен период. Според зам.-министър Николова след 2020 година отпускането на европейско финансиране в образователната сфера ще е с фокус най-вече върху методите на обучение, създаването на нови програми, ново оборудване, което да е по-близо до съвременния начин на живот. Деница Николова припомни, че бюджетът за България е увеличен с 8%, а в момента се провеждат преговори как този ресурс да бъде разпределен.  \r\n„Това е една от поредните финализирани инвестиции, свързани с подобряване на образователната среда. Във Варна се случват много хубави неща, защото градът видимо разцъфва с инвестициите. Досега общо 84 млн. лева са инвестирани в мерки за подобряване на градския облик, модернизация на градския транспорт. Изграждат се нови велоалеи, подобрява са парковата среда, изграждат се фитнеси на открито, спортна инфраструктура. В квартала предстои изграждане на мултифункционален комплекс“, посочи зам.-министърът на регионалното развитие и благоустройството. Тя добави, че се инвестира и в изграждането на дневни центрове за деца, но в момента най-ключови са инвестициите в сферата на образованието. „Днес откриваме и обновената улица в „Цар Симеон Първи“ в центъра на Варна, но в квартал „Владиславово“ е постигнато пълно преобразяване благодарение на инвестициите по Оперативна програма (ОП) „Региони в растеж“, обясни тя и добави, че е постигнат изключителен ефект от надграждането на инвестициите в двата етапа от програмата. Деница Николова уточни, че цялостната инвестиция в образователната система във Варна е малко над 16 млн. лева. Със средствата се ремонтират пет училища и няколко детски градини. Тя увери, че министерството следи стриктно за качество при изпълнение на поръчките. „След всяка инвестиция идваме и на място. Нашите проверки са по отношение на вложените материали и устойчивостта както и за това дали има компрометиране на качеството“, обясни още заместник регионалният министър.  \r\nСградата на СУ „П. Кр. Яворов” е ремонтирана по проекта „Модернизация на образователната инфраструктура”, финансиран по ОП „Региони в растеж”. Съгласно проекта е извършен конструктивен ремонт на част от първи етаж на блок „Г“, приложени са енергоефективни мерки, които включват външна топлоизолация на стени и хидроизолация на покрив. Осъществен е ремонт на отоплителната и ел. инсталации. Осигурена е достъпна среда на хора с увреждания чрез изграждане на подход към сградата, а със средства извън проекта се доизгражда асансьор за хора с увреждания. Извършен е ремонт на спортните площадки и тротоарните настилки около сградата, изградена е детска площадка с площ от 1000 кв. м, с монтирани на нови съоръжения и ударопоглъщаща настилка. \r\nДиана СТОЕВА", "date": "2019.06.15", "title": "Зам.-министър Деница Николова: В новия програмен период ще се стремим към по-голям синхрон между ведомствата за цялостно обновяване на инфраструктурата"}
{"url": "http://www.focus-news.net/news/2019/06/15/2670246/press-24-makedoniya-ekaterina-zaharieva-zayavi-che-gotse-delchev-sam-e-zayavyaval-che-e-balgarin.html", "text": "Темата за Гоце Делчев повиши напрежението между Македония и България, пише македонското електронно издание  Press 24 . \r\nИзданието напомня, че българската страна е особено засегната от предложението на експертите от Скопие, Гоце Делчев да се почита на 7 октомври, деня, когато през 1946 г. България предала тленните му останки на Македония. \r\nЗахариева казва, че когато е видяла предложението, тя е попитала дали това е шега. И тук се привеждат думите й казани пред българска медия: \r\n„Самият Гоце Делчев си е казал какъв е - българин. Той е написал това десетки пъти“, казва тя, добавяйки, че цялата идея за македонската нация е създадена на основата на изкуствено отделяне от България.  Юлиян Марков", "date": "2019.06.15", "title": "Press 24 (Македония): Екатерина Захариева заяви, че Гоце Делчев сам е заявявал, че е българин"}
{"url": "http://www.focus-news.net/news/2019/06/15/2670274/stara-zagora-vazstanoveno-e-dvizhenieto-po-am-trakiya-ot-km-164-do-km-160-v-posoka-sofiya.html", "text": "Възстановено е движението по АМ \"Тракия\" от км 164 до км 160, в посока София. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.06.15", "title": "Стара Загора: Възстановено е движението по АМ \"Тракия\" от км 164 до км 160, в посока София"}
{"url": "http://www.focus-news.net/news/2019/06/15/2670275/gd-granichna-politsiya-preporachvat-se-alternativni-marshruti-prez-gkpp-zlatograd-gkpp-ivaylovgrad-i-gkpp-ilinden-tay-kato-dvizhenieto-na-gkpp-makaza-e-silno-natovareno.html", "text": "Препоръчва се пътуващите за Гърция да ползват алтернативни маршрути през ГКПП \"Златоград\", ГКПП \"Ивайловград\" и ГКПП \"Илинден\", тъй като движението на ГКПП \"Маказа\" е силно натоварено. По данни към 14.00 часа трафикът на ГКПП \"Маказа\" на българо-гръцката граница е интензивен на изход за леки автомобили. Това съобщиха от  ГД „Гранична полиция“ . Трафикът на ГКПП \"Дунав мост - Видин\" на границата с Румъния е интензивен на вход за товарни автомобили. \r\nПреминаването през всички останали български гранични контролно-пропускателни пунктове се осъществява нормално.", "date": "2019.06.15", "title": "ГД „Гранична полиция“: Препоръчват се алтернативни маршрути през ГКПП \"Златоград\", ГКПП \"Ивайловград\" и ГКПП \"Илинден\", тъй като движението на ГКПП \"Маказа\" е силно натоварено"}
{"url": "http://www.focus-news.net/news/2019/06/15/2670277/sport-tezhak-zhrebiy-za-grigor-dimitrov-za-kuins.html", "text": "Тенис: Григор изтегли тежък жребий за силния турнир в \"Куинс Клъб\" в Лондон, с който българинът стартира своя сезон на трева. \r\nШампионът от 2014-а този път не е сред поставените и още в първи кръг ще излезе  срещу  №8 в схемата Феликс Оже-Алиасим. Канадецът е считан за една от големите звезди на младото поколение,  като е само на 18 години, а вече е под №21 в световната ранглиста. При евентуален успех, във втори кръг го очаква победителят от мача между Ник Кириос и Адриан Манарино. Евентуален съперник в трети кръг пък е №1 в схемата Стефанос Циципас.", "date": "2019.06.15", "title": "Спорт: Тежък жребий за Григор Димитров за „Куинс“"}
{"url": "http://www.focus-news.net/news/2019/06/15/2670278/mvnr-nyama-postradali-balgari-pri-pozhara-v-rayona-na-sitoniya.html", "text": "При пожара в района на Ситония, на Халкидическия полуостров, няма пострадали българи. Това съобщиха за  Агенция „Фокус“  от пресцентъра на  МВнР . Пожарът е засегнал околностите на град Полигирос и къмпинг Талата. По данни на гръцката пожарна служба пожарът е овладян и няма пострадали. В консулството в Гърция не са получавани обаждания от българи.  \r\nТеодора ПАТРОНОВА", "date": "2019.06.15", "title": "МВнР: Няма пострадали българи при пожара в района на Ситония"}
{"url": "http://www.focus-news.net/news/2019/06/15/2670276/burgas-obuchenie-po-alternativna-fizicheska-aktivnost-shte-se-provede-v-burgaskiya-svoboden-universitet-na-19-yuni.html", "text": "Обучение  по алтернативна физическа активност ще се проведе в катедра „Педагогика“ в Бургаския свободен университет от 09.00 до 16.00 часа на 19 юни. Това съобщиха от пресцентъра на  Община Бургас . Инициативата е част от общинската програма „Активни и здрави Бургас“.  \r\nОптималното здравословно състояние е сериозен дивидент от направена инвестиция в придобиването на знания и изграждането на трайни навици в ранна детска възраст. Културата на здравословен начин на живот е пряко свързана със самооценката и самочувствието, нивото на продуктивност и изява у човек. Доказано е, че навици за съзнателно дишане и движение, физическа и спортна дейност, изграждат здрава основа за разгръщане потенциала на децата и израстването им в добри, съзнателни и отговори граждани. Обучението е насочено към специалисти в Предучилищна и начална училищна педагогика. ЦЕЛ: Да се представят алтернативни и иновативни методи на физическа активност за деца и ученици на възраст между 3 и 10 години. Обучението включва теория и практика. Акцентира се на интерактивни занимания със спортно образователен характер на открито, с игри развиващи емоционалната интелигентност, двигателната култура, личностното израстване. Интеграцията на „Свободата на движение“ – практика включваща съзнателно дишане, разтягане и движение, в унисон с момента и емоцията. Лектори и водещи на практикум с доказани резултати в работата си с деца и подрастващи: Вели Аслан – „Дишането – ключът!“, Юлиян Казепов – „Дишай осъзнато!“; „Дишането и децата!“, Стоян Димитров – „Ученик – учител“; „Спорт и забава“, Гергана Брънзова – „Съзнание и тяло в едно“ ; „Свободата на движение“.", "date": "2019.06.15", "title": "Бургас: Обучение по алтернативна физическа активност ще се проведе в Бургаския свободен университет на 19 юни"}
{"url": "http://www.focus-news.net/news/2019/06/15/2670252/andrey-kovachev-evrodeputat-ot-enp-gerb-predlozhenata-data-za-savmestno-chestvane-na-lichnostta-na-gotse-delchev-e-gavra.html", "text": "Предложената дата за съвместно честване на личността на Гоце Делчев е гавра. Това каза за седмичното обзорно предаване „Метроном“ на  Радио „Фокус“  евродепутатът от ЕНП/ ГЕРБ Андрей Ковачев по повод първото  заседание на Междуправителствена комисия, на което  Северна Македония предложи  да приемем дата 7 октомври за съвместно честване на Гоце Делчев. Андрей Ковачев обясни, че на четири очи македонските историци признават идентичността на Делчев, но не смеят да го обявят публично, въпреки че световната научна общност отдавна е приела факта, на базата на много еднозначни исторически сведения. Необходимо е да бъдат изчистени всички въпроси около историята преди Северна Македония да стане членка на ЕС, е категоричен евродепутатът. „Ние винаги сме подавали ръка на нашите братя и наследници на наши сънародници от Вардарска Македония да станат част от ЕС, но нека бъдат така добри, колкото и да е трудно, защото това е било изучавано в училищата им и набивано в продължение на десетилетия, да прогледнат за истината. Те не са по-малко македонци, ако признаят и разберат каква е истината. Никой няма право на друг как да се чувства през 2019 г.  Ако някой се чувства македонец, няма нищо лошо в това. Това е негово право“, коментира той.  Андрей Ковачев призова македонските историци да имат повече кураж и смелост да кажат истината, защото само с истината можем да продължим напред. С историята не могат да се правят сделки, категоричен бе той. \r\nРосица АНГЕЛОВА", "date": "2019.06.15", "title": "Андрей Ковачев, евродепутат от ЕНП/ ГЕРБ: Предложената дата за съвместно честване на личността на Гоце Делчев е гавра"}
{"url": "http://www.focus-news.net/news/2019/06/15/2670280/lovech-petima-sa-postradali-pri-katastrofata-kray-yablanitsa.html", "text": "Петима са пострадали при катастрофата след АМ „Хемус“ край Ябланица. Това съобщиха от  ОДМВР-Ловеч . Сигналът за пътния инцидент е подаден малко след 12.30 часа. По първоначални данни са се ударили челно полицейски и лек автомобил Рено „Меган“.  \r\nНа място веднага са изпратени екипи на полицията и спешна помощ. Петима са пострадали и са транспортирани в болнични заведения. Продължават процесуално – следствените действия на местопроизшествието. Пътни полицаи са на място и регулират движението на превозните средства.", "date": "2019.06.15", "title": "Ловеч: Петима са пострадали при катастрофата край Ябланица"}
{"url": "http://www.focus-news.net/news/2019/06/15/2670281/milena-markovska-gradska-biblioteka-paisiy-hilendarski-asenovgrad-paisievite-dni-se-posreshtat-s-ogromen-interes-ot-mestnata-obshtnost.html", "text": "Паисиевите дни се посрещат с огромен интерес от жителите на Асеновград. Това каза за  Радио „Фокус“ – Пловдив  директорът на Градската библиотека „Паисий Хилендарски“ в Асеновград Милена Марковска във връзка с инициативата, която ще се проведе от 19 до 21 юни. По думите й е много важно институциите да организират отбелязването на определени празници и свързаните с тях културни събития периодично, за да се превърнат в традиция. Необходимо е време, за да може местната общност да приеме тези празници като част от своите традиции. Паисиевите дни вече са традиция и жителите на Асеновград се включват в събитията, посветени на Паисий. Нашият стремеж е да привлечем още повече хора – тези, които досега не са имали възможността да се включат в програмата „Паисиеви дни“. Едно от събитията, които тази година организираме – Читалня на открито, е чудесна възможност за това“, каза Марковска. \r\nТя отбеляза, че по традиция Паисиевите дни в Асеновград по традиция се организират около 19 юни – ден за богослужебна прослава преподобния Паисий Хилендарски. „Той е канонизиран за светец на 26 юни 1962 година от Светия синод на Българската православна църква. Роден е в град Банско през 1722 година и се предполага, че е починал в кв. „Амбелино“ на Станимака, в сегашния квартал „Св. Георги“ на Асеновград, през 1773 година. По тази причина всяка година културните и образователни институции в града организират програма, известна като „Паисиеви дни“ –  за да си спомним за неговото дело и за всичко това, което е направим за запазването на българския дух“, разказа Милена Марковска. \r\nТони МИХАЙЛОВ", "date": "2019.06.15", "title": "Милена Марковска, Градска библиотека „Паисий Хилендарски“ – Асеновград: Паисиевите дни се посрещат с огромен интерес от местната общност"}
{"url": "http://www.focus-news.net/news/2019/06/15/2670283/api-dvizhenieto-po-patya-gorna-oryahovitsa-veliko-tarnovo-v-rayona-na-arbanasi-pri-km-45-vremenno-se-osashtestvyava-v-edna-lenta-poradi-ptp.html", "text": "Движението по път III-514 Горна Оряховица - Велико Търново в района на Арбанаси при км 45 временно се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\". Необходимо е шофьорите да се движат с повишено внимание и съобразена скорост.", "date": "2019.06.15", "title": "АПИ: Движението по пътя Горна Оряховица - Велико Търново, в района на Арбанаси при км 45, временно се осъществява в една лента поради ПТП"}
{"url": "http://www.focus-news.net/news/2019/06/15/2670285/varna-proekt-shte-sazdade-vazmozhnost-za-razglezhdane-na-arheologicheskite-nahodki-ot-chetiri-epohi-na-ul-tsar-simeon-parvi-v-grada.html", "text": "Градинката на ул. „Цар Симеон Първи“ във Варна, в която при градски инфраструктурен ремонт от началото на годината, бяха намерени археологически находки от четири епохи, ще бъде социализирана. С подходящ проект на мястото жителите и гостите на града ще имат възможност да разгледат откритите останки от крепостни стени от римско и елинистично време. Това стана ясно при откриването на реконструираната улица, на което присъства и зам.-министърът на регионалното развитие и благоустройството Деница Николова, предаде репортер на  Радио „Фокус“ – Варна . Според ръководителя на археологическите разкопки доц. Валери Йотов от Регионалния исторически музей, в момента артефактите са консервирани с възглавница от пясък и други материали, за да бъдат защитени от дъжд и лоши метеорологични условия. По думите му същинските структури се намират на метър и половина под частта от едната стена, която е и изпъкнала и се вижда в момента. Според доц. Йотов на този етап на проучването има възможност да се направи един идеен проект за това как би изглеждала градинката. „Стената, която се развива на Запад – трябва да бъде проучена. Археолозите не са сигурни накъде продължава и дали има кула или друга структура“, обясни той. Археологът припомни, че при разкопките до момента са открити бронзова лампа и монети. Намерени са и хубава мраморна база, както много фрагменти от керамични съдове. Това дава възможност да се подкрепи датировката на откритията. По-малката част от тях са от 2-ри – 3-ти век. Основната част са от 4-ти до началото на 7-ми век. „Поначало мраморните артефакти винаги са красиви. Тази мраморна база, открита тук е била част от някаква конструкция. Тя е с изпъкнали и вдлъбнати форми. Това означава, че не е обикновена. В археологическата среда много пъти се откриват структури, които са преместени. Имайки предвид, че на 30-40 метра е разкопана раннохристиянска църква, може елементът да е някъде от там, може да е преизполвана“, обясни още доц. Йотов. Той обобщи, че находките в района са от четири епохи – от късният елинизъм са най-масивните структури с жлебове – оловни сглобки, които се виждат много добре. Следва римският период, който си личи с една ара, включена в градежа на по-ранната структура. Друг период е византийският, представен с част от крепостната стена, която е най-изпъкнала и в момента може да се види. Последният пласт е от османския период на града – представен с останки от  военен склад и хамбара за събиране на данък, които представляват важна и интересна структура от историята на Варна. Обновяването на улицата и социализирането на градинката са част от усилията на местната власт за ориентиране на централната градска част към пешеходеца, обясниха днес пред зам.-министър Николова кметът Иван Портник и главният архитект Виктор Бузев. Проектът е част от продължението на изграждането на така наречения пешеходен ринг, свързващ центъра на града с Морската градина и пристанищната зона, която поетапно се социализира. „ Наистина с този проект направихме така, че пешеходците да имат предимство пред автомобилите. В хода на реализацията на проекта се направи важно откритие.  В момента до голяма степен са проучени тези находки и в съвсем кратки срокове тази зона и прилежащата градинка ще бъдат социализирани“, увери кметът Иван Портних. Предстои главният архитект да изготви задание, като в зависимост от намереното при разкопките ще се вземе решение за начина на експониране.  Скоро се предвижда и да започнат проекти за социализиране на други важни обекти в града като големите Римски терми,  Джанавара Караач теке и Аладжа манастир, за което ще се търсят възможности за финансиране от оперативните програми и Фонда на фондовете. \r\nДиана СТОЕВА", "date": "2019.06.15", "title": "Варна: Проект ще създаде възможност за разглеждане на археологическите находки от четири епохи на ул. „Цар Симеон Първи“ в града"}
{"url": "http://www.focus-news.net/news/2019/06/15/2670282/blagoevgrad-zavarshvat-letni-teatralni-praznitsi-na-publikata-s-lyubov-v-bansko.html", "text": "Завършват Летни театрални празници „На публиката с любов“ в Банско. Това съобщиха за  Радио „Фокус“-Пирин  от отдел „Култура“ към Община Банско. Завършекът на фестивала ще постави Самодеен театър „Банско“ с постановката „Има ли смисъл да утепваме мечка“ от 19.00 часа. \r\nВ театралния фестивал участват доказани актьори като Христо Гърбов, Калин Сърменов, Веселин Ранков, Владимир Карамазов, Иван Юруков, Луиза Григорова, Мария Каварджикова, Стоян Алексиев, Теодора Духовникова, Юлиан Вергов, Елена Петрова, Ники Сотиров, Моньо Монев и други. \r\nНатали СТЕФАНОВА", "date": "2019.06.15", "title": "Благоевград: Завършват Летни театрални празници „На публиката с любов“ в Банско"}
{"url": "http://www.focus-news.net/news/2019/06/15/2670279/polk-misho-yordanov-istorik-balgarskiyat-voynik-e-istinskiyat-geroy-v-mezhdusayuznicheskata-voyna-vapreki-greshkite-na-chast-ot-generaliteta-doveli-do-zagubata-ni.html", "text": "Българският войник е истинският герой в Междусъюзническата война, въпреки грешките на част от генералитета довели до загубата ни. Това каза за предаването „За честта и славата на България“ на  Радио „Фокус“  военния историк полк. Мишо Йорданов. „Години наред казвахме, че тази война ни е довела до  катастрофа, за тази война ни е срам да споменаваме и много често тя се криеше и се гушеше свенливо в страниците на историята ни като неуспешна, особено след грандиозния успех с Първата балканска война. Междусъюзническата война се възприемаше като трагедия, затова и не бяха достатъчно добре анализирани и изяснени операциите “, коментира историкът. Умората от военните действия и опиянението на генералите от победата в първата Балканска война също са не малък фактор за загубата, коментира той. Българската армия, която е мобилизирана от октомври 1912г. не е разпускана, а при прехвърлянето от южния на западния фронт някои от войниците минават през родните си места без да имат възможност да се срещнат с близките си. В някои от полковете избухват бунтове, а някои от частите ни не са облечени с летни дрехи и им се налагало да извършват преходи с зимните си такива и да водят бойни действия, разказа той. Мишо Йорданов каза още, че въпреки всичко и в тази война армията ни има блестящи победи. Такива са сраженията пи Калиманци, при Злетовска река, при Брегалница и други, които за пореден път доказват силата на българския войник. Критикувайки генералите и политиците, които вземат решения при тази война не трябва да забравяме, че от тяхната камбанария, за разлика от нашата от дистанцията на времето се е виждало значително по-малко, коментира историкът. Новината за сключването на мира в Букурещ, която до стига до ген. Георги Вазов, който е министър на войната го кара да въздъхне „Господи, още имахме шанс“, разказа Йорданов. \r\nЕва БРАНИМИРОВА", "date": "2019.06.15", "title": "Полк. Мишо Йорданов, историк: Българският войник е истинският герой в Междусъюзническата война, въпреки грешките на част от генералитета довели до загубата ни"}
{"url": "http://www.focus-news.net/news/2019/06/15/2670288/georgi-georgiev-odmvr-varna-povecheto-hora-si-mislyat-che-politseyskite-kucheta-sa-kato-komisar-reks.html", "text": "Повечето хора си представят полицейските кучета като по филмите, свързват ги с известния герой от малкия екран комисар Рекс. Това коментира водачът на полицейско куче Георги Георгиев от структурите на ОДМВР – Варна, който участва в концерта „С обич за децата, в памет на бащите герои“ в Морската градина във Варна, посветен на децата на загинали служители на МВР, предаде репортер на  Радио „Фокус“ – Варна . От пет години Георги Георгиев е обучител и партньор на Джони. Работата на двамата се изразява в това да охраняват Морската градина и да следят за обществения ред. Всеки ден Джони обикаля Приморския парк в продължение на 6 часа. Досега, обаче, не му се е налагало да хваща нарушители. Георги Георгиев е взел кучето от развъдника в Берковица, още когато то е било на 40 дни. Двамата са ходили на школа там и ще служат заедно докато Джони има тази физическа възможност. Той се обучава постоянно, а когато не е на служба, живее в развъдника за служебни кучета в квартал „Владиславово“. Там се обслужва като всеки домашен любимец, след което излиза на работа, за да изпълнява поставените му задачи.  \r\nНа демонстрациите под Пантеона в Морската градина имаше още две полицейски кучета, които посетителите можеха да пипнат, както и да разговарят с водачите им. Сред четириногите колеги на Джони има и такива, които са обучени да откриват взривни вещества или наркотици, както и загубени или издирвани лица. „Всеки водач обучава своето куче и едновременно с това му е и партньор“, обясни още Георги Георгиев.   \r\n10-ят юбилеен концерт „С обич за децата, в памет на бащите герои“  се проведе на амфитеатъра под Пантеона в Морската градина във Варна. Проявата се организира от структурата на Синдикалната федерация на служителите в МВР във Варна, която чества тази година десет години от своето основаване. Гости на събитието бяха министърът на вътрешните работи Младен Маринов, министърът на младежта и спорта Красен Кралев, кметът Иван Портних, областният управител Стоян Пасев, директорът на ОДМВР – Варна комисар Даниел Пашов и директорът на ОДМВР – Добрич комисар Никола Панчев. Инициативата е в подкрепа на децата и семействата на загинали и пострадали при изпълнение на служебния си дълг полицаи и пожарникари от областните структури на МВР. Средствата, събрани по време на концерта, ще отидат за подпомагане на децата и семействата им. \r\nДиана СТОЕВА", "date": "2019.06.15", "title": "Георги Георгиев, ОДМВР – Варна: Повечето хора си мислят, че полицейските кучета са като комисар Рекс"}
{"url": "http://www.focus-news.net/news/2019/06/15/2670289/kmetat-na-topolovgrad-bozhin-bozhinov-s-monogram-i-zlaten-prasten-iznenadahme-uchastnitsite-v-mezhdunarodniya-turnir-po-borba-na-imeto-na-enyo-valchev-i-dimitar-chifudov.html", "text": "С монограм и златен пръстен изненадахме участниците в международния турнир по борба на името на Еньо Вълчев и Димитър Чифудов. Това каза кметът на Тополовград Божин Божинов в интервю за  Агенция „Фокус“  по повод народния събор „Света Троица“, който се провежда днес и утре. Божинов коментира, че именно такива са и наградите за шампионите в Америка. „На турнира раздаваме и ред други награди, които също са от Америка. Те са подарък от сина и внука на Димитър Чифудов. Той също е председател на Съдийската комисия в Америка и живее там\", посочи кметът. \"Мазни борби има всяка година, с гости от Гърция, Турция, Украйна и Русия. Има борци отвсякъде“, обясни Божин Божинов и уточни, че за международния турнир по борба са се записали 100 участници. „Това е първият международен турнир по международна борба. Тук за първи път преди пет години започна да се раздава и златен пояс на името на именитите борци Еню Вълчев и Димитър Чифудов“, изтъкна кметът на Тополовград.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.15", "title": "Кметът на Тополовград Божин Божинов: С монограм и златен пръстен изненадахме участниците в международния турнир по борба на името на Еньо Вълчев и Димитър Чифудов"}
{"url": "http://www.focus-news.net/news/2019/06/15/2670286/api-vazstanoveno-e-dvizhenieto-po-pat-i-5-kardzhali-gkpp-makaza-pri-km-360.html", "text": "Възстановено е движението по път I-5 Кърджали - ГКПП \"Маказа\" при км 360. Това съобщиха от  Агенция \"Пътна инфраструктура\"  (АПИ).", "date": "2019.06.15", "title": "АПИ: Възстановено е движението по път I-5 Кърджали - ГКПП \"Маказа\" при км 360"}
{"url": "http://www.focus-news.net/news/2019/06/15/2670291/veliko-tarnovo-sastezanie-pod-nadslov-make-it-dance-shte-se-provede-v-grada.html", "text": "Състезание под надслов „Make it DANCE!“ ще се проведе в района на паметника на Асеневци във Велико Търново от 18.00 часа. Събитието е част от календара на „Арт лято 2019“. Организатор е Градският ученически парламент, като подкрепа оказват Община Велико Търново, кафе-бар и няколко танцови клуба, поясни за  Радио „Фокус“  – Велико Търново  Николай Зарков от Общината. Младежите от Градския ученически парламент правят съревнованието за втора поредна година. За настоящото втори издание на инициативата те обещават два пъти повече награди, пет пъти повече емоции и десет пъти повече танци.   \r\nВ състезанието могат да участват малки и големи, напреднали танцьори, както и аматьори. Отборите ще бъдат съставени от по 3 и 4 участници, както във всеки един ще има по един професионалист. Кръговете ще са три. Първият ще е „Time to dance!”, като в него изпълнителите ще правят имитация на танц от играта Just dance. Вторият  – „Rhythm in my blood!”, ще е за повтаряне на няколко стъпки, показани от гост - хореограф, а последният – „Show off!!”, включва хореография на кратък откъс от известна песен. Записването става на място. \r\nЛуиза ТРАНЧЕВА", "date": "2019.06.15", "title": "Велико Търново: Състезание под надслов „Make it DANCE!“ ще се проведе в града"}
{"url": "http://www.focus-news.net/news/2019/06/15/2670292/sport-deyan-lovren-e-blizo-do-podpisvane-s-milan.html", "text": "Футбол: Защитникът на Ливърпул Деян Ловрен е близо до подпис със седемкратния европейски шампион Милан според медиите в Италия. Агенти на хърватския национал от петък са в Милано, където преговарят за условията по договора на футболиста с „червено-черните”. Според два различни източника, Ловрен е дал съгласието си да подпише с италианския клуб, а Ливърпул ще получи около 25 млн. паунда.", "date": "2019.06.15", "title": "Спорт: Деян Ловрен е близо до подписване с Милан"}
{"url": "http://www.focus-news.net/news/2019/06/15/2670270/partiya-edinstvena-makedoniya-malchanieto-na-mani-za-podaryavaneto-na-makedonskata-istoriya-na-balgariya-e-prestaplenie-za-koeto-shte-se-otgovarya.html", "text": "\"За партия „Единствена Македония“ и македонския народ е изключително симптоматично мълчанието на Македонската академията на науките и изкуствата (МАНИ) на все по-агресивните искания на смесената македоно-българска комисия за преглед на македонската история, цитира позицията на тази националистическа партия македонският електронен портал  A1 On .  Агенция „Фокус“ представя позицията без редакторска намеса“ \r\nКомисията подарява македонската история на България с признаването на цар Самуил за български цар, че Св. Климент и Св. Наум са изпратени от българската държава и са  ръкоположени в рамките на българската църква и последното, че Гоце Делчев е български революционер, от страна на МАНИ цари пълно мълчание . \r\n„Единствена Македония“ напомня на МАНИ, че тя има основната задача да защитава националните интереси и да не бъде просто наблюдател на македонското обезличаване. МАНИ трябва да каже истината, която се основава на исторически източници, както по отношение на произхода и корените на македонския народ, така и за татарско-монголски произход на българския народ. \r\nНапротив, изглежда, че македонският народ наивно е вярвал, че в МАНИ е концентриран най-високият интелектуален потенциал и която трябва да защитава жизненоважните национални и държавни интереси, след като вече почти 30 години страната е независима и за разлика от съседните страни, само МАНИ все още няма разработена национална стратегия за произхода като македонски проект. \r\n„Единствена Македония“ предупреждава МАНИ, че след идването на новата народна власт ще бъде търсена отговорност за всички анти-македонски проекти и ако МАНИ остане съучастник на марионетното правителство в Скопие за изтриване на всичко, което е македонско, и академиците трябва да поемат отговорност \", се казва в изявлението на \"Единствена Македония\".  Юлиян Марков", "date": "2019.06.15", "title": "Партия „Единствена Македония“: Мълчанието на МАНИ за подаряването на македонската история на България е престъпление, за което ще се отговаря"}
{"url": "http://www.focus-news.net/news/2019/06/15/2670293/lovech-vodachat-na-lekiya-avtomobil-ot-katastrofata-kray-yablanitsa-e-pochinal-na-pat-za-bolnitsata.html", "text": "Водачът на лекия автомобил от катастрофата край Ябланица е починал на път за болницата. Това съобщиха за  Агенция „Фокус“  от ОДМВР – Ловеч. При инцидента, станал между лек автомобил и полицейски патрул пострадаха общо 5 души. По първоначална информация двата автомобила са се ударили челно около 12.30 часа на пътя след АМ „Хемус“ край Ябланица. Част от пострадалите са откарани в болницата в Луковит, а по-тежките случаи - в София.  \r\nТеодора ПАТРОНОВА", "date": "2019.06.15", "title": "Ловеч: Водачът на лекия автомобил от катастрофата край Ябланица е починал на път за болницата"}
{"url": "http://www.focus-news.net/news/2019/06/15/2670294/milena-markovska-gradska-biblioteka-paisiy-hilendarski-asenovgrad-s-gordost-bibliotekata-nosi-imeto-na-paisiy-stremim-se-da-predavame-tova-chuvstvo-i-na-badeshtite-pokoleniya.html", "text": "С безмерна гордост Градската библиотека в Асеновград носи името на Паисий Хилендарски. Това каза за  Радио „Фокус“ – Пловдив  директорът на библиотеката Милена Марковска по повод навършването на 37-години от деня, в който библиотеката е отворила врати за първи път. „Причината Градската библиотека „Паисий Хилендарски“ в Асеновград да бъде отворена на датата 14 юни са именно годишнините от рождението на Паисий, от написването на „История славянобългарска“, от канонизирането на будителя. Неслучайно, когато библиотеката има юбилей, събитията по повод този празник се включват в програмата на Паисиевите дни. Наистина Градската библиотека с гордост носи това име, като се стремим да предаваме това чувство и на бъдещите поколения“, каза Марковска. \r\nГрадската библиотека „Паисий Хилендарски” е най-голямата общодостъпна библиотека на територията на община Асеновград. Мисията на библиотеката е да бъде посредник между информацията и потребителите. Основната и функция е да събира, организира и предоставя за ползване библиотечно-библиографска информация, както и  да извършва  културна и образователна  дейност. \r\nОт 1982 година библиотеката функционира в специално построена за целта сграда в центъра на града. Идейният проект за строежа е изготвен от арх. Рачо Стоянов, а вътрешният облик е дело на арх. Браникова от София. \r\nТони МИХАЙЛОВ", "date": "2019.06.15", "title": "Милена Марковска, Градска библиотека „Паисий Хилендарски“ – Асеновград: С гордост библиотеката носи името на Паисий, стремим се да предаваме това чувство и на бъдещите поколения"}
{"url": "http://www.focus-news.net/news/2019/06/15/2670296/varna-s-tri-bronirani-avtomobila-pyasachna-kotka-razpolaga-sluzhba-voenna-politsiya-v-grada.html", "text": "Служба „Военна полиция“ във Варна разполага с три бронирани модифицирани автомобили „пясъчна котка“, които са предназначени за антитерористични действия при мироопазващи мисии. Това обясни Васил Костадинов от „Военна полиция“ – Варна, който се включи в демонстрации по време на събитието в Морската градина, посветено на децата на загинали служители от системата на МВР, предаде репортер на  Радио „Фокус“ – Варна . По думите му автомобилът тежи седем тона и има десета степен на бронировка. Произведен е през 2007 година. Има двигател на „Форд“, но всичко по бронировката е правено в Израел. Отдолу има В-образен щит за мини, седалките са с колани за разсейване на енергията при евентуален взрив. С него при мисии трябва да се придвижват петима души екипаж, като единият е картечар, а останалите са шофьор, командир и двама автоматчици. В четирите врати на „пустинната котка“ има бойници за водене на кръгова отбрана, а също така има и противопожарна система на гумите, на купето и на двигателния отсек.  \r\n„Ако гума се запали може да се загаси веднага, без да се излиза от автомобила. Има и люк, през който може да се вкарва носилка с ранени“, обясни Васил Костадинов. Той допълни, че конкретният автомобил, който бе показан по време на събитието, е участвал в няколко мисии в Афганистан, но у нас не се е налагало да бъде използван. Що се останалите машини от този тип във Варна, има такива с картечница, която се управлява дистанционно отвътре. Те са снабдени и с термокамери. Всички „пясъчни котки“ са с повишена проходимост. \r\nДиана СТОЕВА", "date": "2019.06.15", "title": "Варна: С три бронирани автомобила „пясъчна котка“ разполага служба „Военна полиция“ в града"}
{"url": "http://www.focus-news.net/news/2019/06/15/2670297/veliko-tarnovo-katastrofa-s-lek-avtomobil-zatrudni-dvizhenieto-po-patya-mezhdu-veliko-tarnovo-i-gorna-oryahovitsa-pri-arbanasi.html", "text": "Заради катастрофирал лек автомобил беше затворена едната лента на пътя между Велико Търново и Горна Оряховица в района на Арбанаси. Сигнал за инцидента е подаден в 14.10 часа, съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Според сигнала колата е изляза от пътя, след като шофьорът е загубил контрол над превозното средство. Той е пътувал в посока Горна Оряховица. След преглед на медици от Спешна помощ е установено, че има фрактура на ръката. Няма опасност за живота му. Движението в района вече се осъществява нормално. \r\nЛуиза ТРАНЧЕВА", "date": "2019.06.15", "title": "Велико Търново: Катастрофа с лек автомобил затрудни движението по пътя между Велико Търново и Горна Оряховица при Арбанаси"}
{"url": "http://www.focus-news.net/news/2019/06/15/2670300/detelina-ivanova-riosv-burgas-globata-za-sabirane-na-lipov-tsvyat-za-stopanski-tseli-bez-razreshitelno-e-ot-20-do-5-000-lv.html", "text": "Глобата за събиране на липов цвят за стопански цели без получено разрешително е от 20 до 5 000 лв. Това съобщи за  Радио „Фокус“ – Бургас  Детелина Иванова, началник na отдел „Биологично разнообразие, защитени територии и зони“ към Регионалната инспекция по околната среда и водите (РИОСВ) в Бургас. По думите ѝ през последните години в РИОСВ не са постъпвали сигнали за нерегламентирано ползване на липов цвят, включително и през настоящата година.  \r\n„Ползването на липов цвят за стопански цели се регламентира със Закона за защитените територии, като за целта се издава позволително в зависимост от собствеността на имотите. За имотите, които принадлежат към горски фонд, позволителните се издават от държавните горски или ловни стопанства срещу съответната такса. За имотите, принадлежащи към поземлен фонд, позволителните се издават от кметовете на общините, когато са в общинска собственост. За частните имоти се издават позволителни на собственика без да се заплаща такса. За границите на населените места също се издават разрешителни за ползване от кметовете на съответната община“, отбеляза Иванова.  \r\nТя добави, че за събиране на билката в количество до 0.5 кг не се изисква разрешително. „Глоба се заплаща, когато цветът се събира за стопански цели – в количества над 0.5 кг, и няма получено разрешително за това, нито заплатена такса. Физическите лица се наказват с глоба от 20 до 1000 лв., а юридическите – от 300 до 5000 лв.“, поясни Иванова. Тя добави, че РИОСВ извършва ежегодни проверки на всички държавни горски и ловни стопанства, както и на общините, за това какви позволителни са издадени от тях. „Кметовете на общините и директорите на горските структури имат право да откажат издаване на разрешителни, в случай че преценят, че няма достатъчно количество за събиране на липов цвят“, допълни още Иванова. \r\nМария ПОПЧЕВА", "date": "2019.06.15", "title": "Детелина Иванова, РИОСВ – Бургас: Глобата за събиране на липов цвят за стопански цели без разрешително е от 20 до 5 000 лв."}
{"url": "http://www.focus-news.net/news/2019/06/15/2670287/afp-ediniyat-ot-atakuvanite-tankeri-v-omanskiya-zaliv-potegli-kam-pristanishteto.html", "text": "Японски танкер, един от двата кораба, нападнати в Оманския залив тази седмица, се отправя към пристанището в събота, заявиха собствениците му, цитирани от  AFP .  \r\nОбединените арабски емирства призоваха световните сили \"да осигурят международната навигация и достъп до енергийни ресурси\" след инцидента в четвъртък, който повиши цените на петрола на фона на напрегнато противопоставяне между Иран и САЩ. \r\nТанкерът е превозвал лесно запалим метанол през Оманския залив, когато е разтърсен от експлозии, причинявайки пожар, който бързо е загасен. \r\nАмериканският президент Доналд Тръмп заяви, че двойното нападение, насочено и към танкер, собственост на регистрираната в Осло компания „Фронтлайн“, „носи ирански почерк“. \r\nТой заяви това часове, след като американските военни пуснаха видеоматериал с лошо качество, който показва, че ирански патрулен кораб премахва „неексплодирала мина“ от един от танкерите. \r\nИран многократно заплашва да блокира Ормузкия проток, тесен морски път, който е от жизненоважно значение за световните доставки на петрол, в случай на конфликт със САЩ. \r\nНо външният министър на ОАЕ шейх Абдула бин Зайед Ал Нахаян, чиято страна е съперник на иранското влияние в региона, призова събота за де-ескалация на напрежението. \r\n\"Оставаме обнадеждени за постигането на по-широка рамка за сътрудничество с Иран,\" каза той на среща в България.  Юлиян Марков", "date": "2019.06.15", "title": "AFP: Единият от атакуваните танкери в Оманския залив потегли към пристанището"}
{"url": "http://www.focus-news.net/news/2019/06/15/2670290/telma-makedoniya-spored-frenskiya-poslanik-skopie-shte-poluchi-data-za-nachalo-na-pregovorite-do-kraya-na-godinata.html", "text": "Повече от сигурно е, че Македония ще получи дата за начало на преговорите и в този период правителството трябва да се съсредоточи върху изпълнението на реформите и прилагането на законите, необходими за интеграционните процеси в страната, каза френският посланик в Скопие Кристиан Тимоние, цитиран от македонският телевизионен канал  “Телма“ .  \r\nКлючовият закон е Законът за Прокуратурата, който трябва да бъде приет веднага, след като върховенството на закона е приоритет в няколко държави-членки на Съюза, посочи Тимоние, присъстващ на международната конференция \"От партньорство до членство: Северна Македония и френско-германската перспектива\" организирани от „Европейското движение“ и Фондация \"Конрад Аденауер\". \r\nТой е твърдо убеден, че дата за началото на преговорите ще бъде получена от Македония до края на годината, а за пропуснатата през юни възможност се счита, че е твърде рано да се търси причината, тъй като трябва да се направи анализ и добави, че и ЕС, и Македония се намират във важен период. \r\nЗаместник-председателят на „Европейското движение“ Мухамед Халили смята, че става дума за две различни концепции - френска и немска. Според него френската концепция е по-трудна и по-дълга и това е планът за Западните Балкани на Франция, който предполага тясно сътрудничество в икономиката, финансите, отбраната, вътрешните работи, укрепването на стабилността и  запазването на границите, докато германската позиция е по-ясна, тъй като изисква разширяване на ЕС. \r\nТой добави, че е убеден, страната ще получи началната дата за преговорите до края на годината и процесът ще започне през януари следващата година. \r\nЕксперт, който анализира срещата на министър-председателя Заев с канцлера Меркел, смята, че положителните сигнали от Германия ще бъдат активирани отново, а през септември Бундестагът ще даде зелена светлина на германското правителство относно началната дата на преговорите. Те смятат, че посланието на канцлера Меркел е ясно и недвусмислено и че това ще се случи в началото или в края на септември, в зависимост от обема на работата, която ще има Бундестага.  Юлиян Марков", "date": "2019.06.15", "title": "„Телма“ (Македония): Според френския посланик Скопие ще получи дата за начало на преговорите до края на годината"}
{"url": "http://www.focus-news.net/news/2019/06/15/2670298/gdbop-otricha-problemite-s-interneta-da-sa-zaradi-aktsiyata-im-sreshtu-kabelnite-pirati-obzor.html", "text": "След акцията на ГДБОП в четвъртък е спряно пиратското разпространение на телевизия в Сандански, Петрич, Бургас, Кърджали, Гоце Делчев, Дупница и Кюстендил. Това стана ясно на брифинг в ГДБОП. На брифинга присъстваха представители на КРС и  началникът на отдел „Киберпрестъпност“ към ГДБОП комисар Явор Колев , който подчерта, че целта на ГДБОП е да изсветли бизнеса с разпространение на телевизионни програми. Колев изрази надежда България да не бъде сочена като страна, неспазваща правата върху интелектуалната собственост. „В Гоце Делчев, Дупница и Кюстендил се твърди, че разпространената интернет услуга е била спряна. Не са изземани устройства, които имат отношение към осигуряване на свързаност на потребителите. Разбирам притеснението на гражданите, за това че са останали без телевизионни програми, но предвид обстоятелството, че това е извършвано от оператори, които не са имали уредени авторски права, е престъпление по смисъла на НК“, каза комисар Явор Колев. Той уточни, че интернет има в градовете Петрич, Сандански, Бургас и Кърджали. По думите му са иззети множество технически средства, чрез които телевизионен сигнал се е разпространявал до потребителите в съответните градове. Колев допусна, че това може би се използва за нагнетяване на общественото недоволство, за да бъде обърнати настроенията в полза на „кабелните пирати“. \r\nТакива опити заподозря и  министърът на вътрешните работи Младен Маринов , който коментира темата във Варна. „За съжаление, има опити за настройване на обществеността срещу действията на полицията и прокуратурата по време на акцията срещу кабелните оператори“, каза той. Според него е имало обвинения, че едва ли не вследствие на акцията е спряна доставката на интернет. \"Нашите действия са насочени само към апаратурата и техниката, която позволява излъчване на телевизионни програми, без да има необходимия лиценз. По отношение на доставката на интернет това си и решение на самите оператори и гражданите трябва да потърсят тях\", заяви вътрешният министър. \"Ние, българите, не сме свикнали да ценим авторските права, но това е бъдещето и мисля, че гражданите, когато купуват дадена услуга, трябва да мислят и за това дали тя е законно предоставена. Защото много малко се замисляме за това нещо\", коментира Маринов. Той добави, че целта на акцията не е била да изненада фирмите, а превенция по отношение на всички тези, които не се насочват към спазване на закона и затова тя ще продължи. Според Младен Маринов пиратството нарушава много сериозно имиджа на страната в световен мащаб и води до сериозни щети на бюджета. \"Заради операторите, които не плащат данъци и лицензии, няма постъпления в бюджета, а услугата гражданите си я плащат\", каза още той. Директорът на Дирекция „Контрол“ в КРС Тинка Капитанова  изтъкна, че комисията няма правомощия по отношение на съдържанието на електронните съобщения.  \r\nДеница КИТАНОВА", "date": "2019.06.15", "title": "ГДБОП отрича проблемите с интернета да са заради акцията им срещу \"кабелните пирати\" (ОБЗОР)"}
{"url": "http://www.focus-news.net/news/2019/06/15/2670301/lovech-dvama-sa-zaginalite-pri-katastrofata-kray-yablanitsa-trima-politsai-sa-transportirani-vav-vma.html", "text": "Двама са загиналите при катастрофата край Ябланица, трима полицаи са транспортирани към софийска болница. Това съобщиха от пресцентъра на  МВР . По първоначални данни, водачът на Рено „Меган“ е загубил контрол над автомобила, навлязъл е в насрещното платно и е последвал челен удар с полицейския „Опел Астра“. Пострадалите от лекия автомобил са починали - 68-годишният водач - на път за болница, а 66-годишна жена в медицинско заведение. Тримата пострадали полицаи са транспортирани към софийска болница. Предстои да бъдат изяснени причините, довели до тежкото произшествие. Отрицателни са пробите за тестване на алкохол на тримата полицейски служители, взета им е кръвна проба за анализ. По случая е образувано следствено дело.  \r\nОт ВМА потвърдиха за  Агенция „Фокус“ , че тримата пострадали са откарани в болничното заведение. В момента им се извършват прегледи  за установяване на състоянието им.", "date": "2019.06.15", "title": "Ловеч: Двама са загиналите при катастрофата край Ябланица, трима полицаи са транспортирани във ВМА"}
{"url": "http://www.focus-news.net/news/2019/06/15/2670303/svetlin-abadzhiev-sredno-uchilishte-s-izuchavane-na-chuzhdi-ezitsi-sv-kliment-ohridski-blagoevgrad-v-momenta-se-provezhda-kampaniyata-za-priem-na-uchenitsi-v-parvi-klas.html", "text": "В момента се провежда кампанията за прием на ученици в първи клас за учебната 2019 – 2020 година. Това каза за  Радио „Фокус“ – Пирин  Светлин Абаджиев, директор на Средно училище с изучаване на чужди езици „Св. Климент Охридски“ – Благоевград. По думите му от 31 май до 19 юни е приемането на заявления за записване. „Искам да кажа, че добре върви подаването на заявления и има интерес от страна на родители като те ежедневно идват да подават заявления“, посочи Светлин Абаджиев. Директорът коментира въпросът свързан с броя на новите паралелки от първи клас през предстоящата учебна година. „Обявили сме прием за две паралелки от първи клас. Доволни сме, че интереса е голям като са много повече подадените заявления. Има комисия, която ще осъществи разглеждането на заявленията“, коментира Светлин Абаджиев. \r\nТой отбеляза, че родителите на първокласниците се интересуват най-вече от организацията на учебния процес, като при подаване на заявления за кандидатстване за първи клас те отправят своите въпроси към ръководството на учебното заведение. „Те питат за материалната база на училището. Ние има какво да покажем и има с какво да се гордеем. Както знаете училището е едно от учебните заведения с чудесна локация, защото се намира в центъра на Благоевград, което е едно от предимствата. Да си в центъра на областния център е все пак един голям плюс“, коментира Абаджиев. Директорът добави, че учебното заведение разполага с най-модерната база в Благоевград и е едно от най-новите построени училища в града.  \r\n„При нас са доста добре оборудвани компютърните кабинети и имаме кабинетна система по определените предмети. Гордеем се с това, че в начален етап на обучение от първи до четвърти клас предлагаме групи за целодневна организация на учебния ден като всеки клас си има отделна група. Това дава възможност за една по-добра приемственост и работа между началния учител, който преподава на децата и учителя, който преподава по занималня“, посочи Светлин Абаджиев. Той допълни, че на обяд се приемат децата от другия учител. „Също така по този начин се осигуряват и по-добри работни места. Гордеем се с това, защото така всеки клас си има отделна група“, каза още Светлин Абаджиев. \r\nДенис НИКИФОРОВ", "date": "2019.06.15", "title": "Светлин Абаджиев, Средно училище с изучаване на чужди езици „Св. Климент Охридски“ – Благоевград: В момента се провежда кампанията за прием на ученици в първи клас"}
{"url": "http://www.focus-news.net/news/2019/06/15/2670305/sport-raul-poluchi-trenyorski-litsenz-na-uefa.html", "text": "Бившият състезател на Реал Мадрид Раул Гонсалес вече официално може да стане старши треньор на резервния отбор на \"белия балет\" Кастилия , след като в петък получи своя УЕФА Про Лиценз, който му позволява да води отбори от най-високо европейско ниво.През изминалия сезон Раул работи в школата на Реал като първо бе начело на отбора до 15 години, а после на този на 18 години, заменяйки уволнения Алваро Бенито. През следващата кампания той ще бъде начело на Кастиля, с което повтаря стъпките на своите бивши съотборници Зинедин Зидан и Сантиаго Солари, които бяха начело на резервите преди да стигнат и до първия отбор.", "date": "2019.06.15", "title": "Спорт: Раул получи треньорски лиценз на УЕФА"}
{"url": "http://www.focus-news.net/news/2019/06/15/2670284/", "text": "Конституционният съд на Молдова отмени решенията си от 7—9 юни, които предизвикаха политическа криза в страната. Това съобщи след съдебното заседание в събота неговият председател Михаил Поалелунж, цитиран от  TACC \r\n\"Решенията на Конституционния съд ще бъдат преразгледани и анулирани,\" каза той, като ги изброи. Сред решенията, отменени от съда, са решенията от 8 юни за незаконността на парламента, съответно, за незаконосъобразността на одобрението на правителството на Майя Санду и резултатите от избора на Зинаида Гречани за  председател на парламента. \r\nПо-рано молдовските политици поискаха от Венецианската комисия на Съвета на Европа да оцени действията на Конституционния съд.  Юлиян Марков", "date": "2019.06.15", "title": "ТАСС: Конституционният съда на Молдова призна легитимността на правителството и парламента"}
{"url": "http://www.focus-news.net/news/2019/06/15/2670306/blagoevgrad-silen-dazhd-pridruzhen-s-gradushka-i-s-gramotevitsi-vali-v-grada.html", "text": "Силен дъжд, придружен с градушка и с гръмотевици, вали в Благоевград, предаде репортер на  Радио „Фокус“ – Пирин . Ледените късове са с размери приблизително колкото грахово зърно. \r\nДенис НИКИФОРОВ", "date": "2019.06.15", "title": "Благоевград: Силен дъжд, придружен с градушка и с гръмотевици, вали в града"}
{"url": "http://www.focus-news.net/news/2019/06/15/2670308/burgas-na-kraka-i-s-nestihvashti-aplodismenti-publikata-posreshtna-uchitelya-teodosiy-teodosiev-koyto-predstavi-v-grada-biografichniya-si-film-formulata-na-teo.html", "text": "На крака и с бурни аплодисменти бургазлии посрещнаха вдъхновителя Теодосий Теодосиев. Златният физик пристигна в града за да представи лично биографичния си филм „Формулата на Тео“. Това съобщиха от пресцентъра на  Община Бургас . „Във филма ще видите част от моите ученици. Показваме  група студенти от СУ „Климент Охридски“ които се интересуват как се прави „умствен фитнес“. Много труд трябва за това, работи  се хиляди часове, решават се много задачи. И тогава може да се излезе на световно ниво. България не е малка страна.Тук в Бургас се правят изумителни неща за малките деца. Възхитен съм! Това е един от градовете на моите предци. Филмът свършва няколко пъти, но вие не бързайте да си тръгвате след първия финал. Има хора, които си правят планове за няколко часа, други за няколко дена, месец или година. Истината е, че нашите планове продължават до безкрайност и сега ще се докоснете до тази безкрайност“, заяви Теодосий Теодосиев, който откри официално прожекцията на филма в компанията на режисьорa и сценарист на лентата - Николай Василев.  \r\nЗа да заснеме документалния филм, Николай Василев събира за повече от година и половина над 200 часа суров материал. Екипът гостува с героя си чак до Китай, като не пропуска нито един от многото лагери и школи, които физикът организира за учениците си. Документалната лента показва емоционална среща на  Теодосиев с неговата учителка по физика, 92-годишната  Султана Вълкова, която му е предала най-безценния урок – да работи безплатно. В лентата са показани въздействащи и много лични моменти на Учителя, прекарани със семейството му. „На Бургас му прилича да има изнесено обучение, школа по физика за деца от ниска възрастова група. Аз ще се радвам да ускорим този процес“, каза кметът Димитър Николов по време на дискусия след края на прожекцията.  \r\nТеодосий Теодосиев е един от най-изявените и признати учители по физика в България повече от 40 години. Ръководи специализирана школа по приложна математика и физика. За нуждите на школата е създал база за експериментални задачи по физика. Автор е на учебници и стотици научни статии по физика. В школата, създадена от учителя Тео в Казанлък се обучават ученици, които печелят медали по физика от международни олимпиади. Възпитаниците му постигат високи резултати благодарение на специалния му подход при обучение, чрез създаване на експериментални задачи по физика. Негови ученици са едни от най-големите откриватели на нов начин за наблюдаване на молекулните движения, първенци в производството и изследванията с лазер, производители на камери за НАСА и други изследователи, бъдещи учени на високо интелектуално ниво.  \r\n„В Бургас има невероятно ново училище, което не съм виждал и в Америка. Това училище на името на Коджакафалията е изумително. Тук се работи много. В града има достатъчно ентусиазъм, в лицето на кмета Димитър Николов. Това е град който расте. Въпреки многото ми ангажименти се надявам да започнем с най-малките и с общи усилия да успеем да  реализираме тази школа тук“, сподели Теодосиев. Режисьорът на филма, Николай Василев посочи пред бургазлии, че ленатата е визуален разказ за един истински будител. Филмът вдъхновява с това, че на света съществува някой, който без да се оплаква, е отдаден до самозабрава на идеята си и успява да превъзмогне трудностите и мизерията, за да я превърне в злато. \r\n Филмът „Формулата на Тео“ е финансиран от Националния филмов център и за първи път се представя тази година на Международния филмов фестивал „София Филм Фест“. Николай Василев е сценарист и режисьор, който повече от 10 години работи на свободна практика . Сред многото негови награди можем да откроим – Награда за дебют на Фондация „Култура Аними“ за първия му филм „Пътят на Мъдростта“ – посветен на живота и идеите на Ваклуш Толев. С филма се открива Солунския фестивал за документално кино’2006 година и същевременно е селектиран за над 20 фестивала в целия свят. За друг свои филм  „Приказки“, Николай Василев получава Наградата на „Джеймисън“ на София Филм Фест за най – добър късометражен филм. Последната му награда е за най-добър филм на Фестивала „Master of Art“ за филма му за Иван Добчев „Пътят към Тива“.", "date": "2019.06.15", "title": "Бургас: На крака и с нестихващи аплодисменти публиката посрещна учителя Теодосий Теодосиев, който представи в града биографичния си филм „Формулата на Тео“"}
{"url": "http://www.focus-news.net/news/2019/06/15/2670304/api-vazstanoveno-e-dvizhenieto-po-pat-iii-514-gorna-oryahovitsa-veliko-tarnovo-pri-km-45-v-rayona-na-selo-arbanasi.html", "text": "Възстановено е движението по път III-514 Горна Оряховица - Велико Търново при км 45 в района на село Арбанаси. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.06.15", "title": "АПИ: Възстановено е движението по път III-514 Горна Оряховица - Велико Търново при км 45 в района на село Арбанаси"}
{"url": "http://www.focus-news.net/news/2019/06/15/2670311/gd-granichna-politsiya-trafikat-na-gkpp-makaza-e-intenziven-na-izhod-za-leki-a-na-gkpp-dunav-most-vidin-na-vhod-za-tovarni-avtomobili.html", "text": "Трафикът на ГКПП \"Маказа\" на българо-гръцката граница е интензивен на изход за леки, а на ГКПП \"Дунав мост - Видин\" на българо-румънската - на вход за товарни автомобили. Това съобщиха от  ГД „Гранична полиция“ . Препоръчва се пътуващите за Гърция да ползват алтернативни маршрути през ГКПП \"Златоград\", ГКПП \"Ивайловград\" и ГКПП \"Илинден\", тъй като движението на ГКПП \"Маказа\" е силно натоварено. \r\nНа българо-сръбската, българо-македонската и българо-турската граница трафикът е нормален на всички контролно-пропускателни пунктове.", "date": "2019.06.15", "title": "ГД „Гранична полиция“: Трафикът на ГКПП \"Маказа\" е интензивен на изход за леки, а на ГКПП \"Дунав мост - Видин\" - на вход за товарни автомобили"}
{"url": "http://www.focus-news.net/news/2019/06/15/2670310/veliko-tarnovo-izlozhba-s-proekta-za-restavratsiya-na-stsenata-na-narodno-chitalishte-nadezhda-1869-podgotvya-chitalishtnoto-nastoyatelstvo.html", "text": "Изложба с проекта за реставрация на сцената на Народно читалище „Надежда 1869“ във Велико Търново подготвя читалищното настоятелство. Тя ще бъде представена в началото на новия творчески сезон – през есента. Това съобщи за  Радио „Фокус“ – Велико Търново  арх. Донка Колева, председател на настоятелството. Целта е да бъде запозната широката общественост с това какво е необходимо, за да бъде възстановено най-старото читалище в града. Така ще бъдат отбелязани и 60 години от основаването на Музикално-драматичен театър „Константин Кисимов“, чието начало е поставено от Народно читалище „Надежда“. „Гражданите очакват да върнем архитектурната и художествената стойност и визия на тази емблематична сграда, защото тя е свързана с културната история на града, с държавната традиция на нашата страна, предвид историческите събития, които са се случвали в този театрален салон“, коментира още арх. Колева и уточни, че подбудите не са само патриотични - ремонт е необходим, защото проблемите в салона създават пречки за нормалното съществуване и на другата част от сградата. \r\nЛуиза ТРАНЧЕВА", "date": "2019.06.15", "title": "Велико Търново: Изложба с проекта за реставрация на сцената на Народно читалище „Надежда 1869“ подготвя читалищното настоятелство"}
{"url": "http://www.focus-news.net/news/2019/06/15/2670312/pazardzhik-intenziven-e-trafikat-glavnite-patishta-v-oblastta.html", "text": "Интензивен е трафикът главните пътища в област Пазарджик, предаде репортер на  Радио „Фокус“ – Пазарджик . На изхода на областния град, в посока Пловдив има полицейски патрул. По главния път Пазарджик-Белово полицейски патрул е разположен в района на ханче Септември. Много от автомобилите се отклоняват към дефилето Варвара-Велинград. На входа на дефилето е разположен друг полицейски патрул. Следи се за спазване на ограниченията на скоростта. \r\nВаня НИКОЛОВА", "date": "2019.06.15", "title": "Пазарджик: Интензивен е трафикът главните пътища в областта"}
{"url": "http://www.focus-news.net/news/2019/06/15/2670295/prof-plamen-pavlov-istorik-osnovnata-prichina-za-mezhdusayuznicheskata-voyna-e-neloyalnoto-povedenie-na-balkanskite-ni-sayuznitsi.html", "text": "Основната причина за Междусъюзническата война е нелоялното поведение на съюзниците ни. Това каза за предаването „За честта и славата на България“ на  Радио „Фокус“  историкът проф. Пламен Павлов. Той припомни, че по време на Първата балканска война те воюват със страната ни, прогонвайки българските владици, избивайки интелигенцията и заграбвайки градовете ни. България е основния носител на идеята за свобода на поробените братя, но и най-голямата жертва, каза още той. Според Павлов е нямало начин войната да бъде избегната. „На практика всичко работи против нас. Не бива а забравяме това, което Митрополит Методи Кусев е написал, а именно, че подмолния враг на всичко това е Русия. Тя играе много некоректно към нас в тази война, руските политици и аналитици би трябвало да осъзнават че тази, която носи всички активи е българската армия. Великите сили и особено Русия имат особено голяма вина. Същото може да се каже и за реокупацията  на Българска Тракия от Турция, което няма как да стане без мълчаливото съгласие на Великите сили и особено на Русия, която има специален интерес към Одринска Тракия, каза той. Проф. Пламен Павлов призова страната ни да не отстъпва по македонския въпрос. От друга страна не можем да влизаме в схемите на враждебни както за България, така и за Северна Македония сили и да допускаме да се стигне до реактивиране на чужди влияния. \r\nЕва БРАНИМИРОВА", "date": "2019.06.15", "title": "Проф. Пламен Павлов, историк: Основната причина за Междусъюзническата война е нелоялното поведение на балканските ни съюзници"}
{"url": "http://www.focus-news.net/news/2019/06/15/2670313/burgas-spokoyna-e-patnata-obstanovka-v-oblastta.html", "text": "Спокойна е пътната обстановка в област Бургас. Това съобщиха за  Радио „Фокус“ – Бургас . Пътищата са сухи и нормално проходими, няма затворени пътни участъци или подадени сигнали за инциденти. Движението на територията на областта се осъществява безпроблемно както по пътищата в областта, така и по основните пътни артерии на Бургас. Няма образувани колони от автомобили в централната градска част в областния град. Преминаването на моторни превозни средства се осъществява без забавяне. \r\nМария ПОПЧЕВА", "date": "2019.06.15", "title": "Бургас: Спокойна е пътната обстановка в областта"}
{"url": "http://www.focus-news.net/news/2019/06/15/2670314/plovdiv-intenziven-e-trafikat-v-uchastaka-na-avtomagistrala-trakiya-v-oblastta.html", "text": "Интензивен е трафикът в участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. По останалите основни направления в областта движението се осъществява с нормална интензивност и без затруднения. Пътищата са сухи и проходими. Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 20 юни. Движението по пътя Карлово-Баня при река Неволя, в района на село Баня, се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. Между 17 и 19 юни, за времето от 08.00 до 17.00 часа, движението през тунелите на пътя Асеновград – Чепеларе ще се извършва в една лента, поради почистване на стените, настилката и осветителните тела в съоръженията. Необходимо е шофьорите да карат внимателно и със съобразена скорост, като спазват стриктно поставената сигнализация. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки. Водачите трябва да преминават с повишено внимание и съобразена скорост по посочените пътни участъци, предупреждават от Областното пътно управление. \r\nНормално и без затруднения се извършва движението и на територията на град Пловдив. По-интензивен трафик се отчита в централната градска част и по входно-изходните артерии. Пътните настилки в града също са сухи и проходими. Във връзка със заснемането на филмова продукция, предстои по две улици в Пловдив да бъде спряно движението на моторни превозни средства. Утре, от 13.00 до 16.00 часа, се ограничава движението по ул. „Драган Цанков” в града, в участъка от бул. „Руски” до ул. „Авксентий Велешки”. На следващия ден – 17 юни, достъпът на автомобили ще е затруднен по ул. „Съборна” от ул. „Криволак”, за времето от 09.00 до 11.00 часа и от 14.00 до 21.00 часа. \r\nТони МИХАЙЛОВ", "date": "2019.06.15", "title": "Пловдив: Интензивен е трафикът в участъка на автомагистрала „Тракия“ в областта"}
{"url": "http://www.focus-news.net/news/2019/06/15/2670316/varna-remontni-deynosti-se-izvarshvat-po-patya-aksakovo-izvorsko.html", "text": "Движението в участъка от км 7 до км 10 на пътя Аксаково – Изворско трябва да се извършва с повишено внимание поради ремонтни дейности на асфалтовата настилка, предаде репортер на  Радио „Фокус“ – Варна . Участъкът, в който шофьорите  \r\n е от седмия до десетия километър. Ремонтираната отсечка е сигнализирана с пътни знаци. По пътя Панорама – Куманово, при км 11+300, преминаването се осъществява също с повишено внимание и ограничение на скоростта до 30 км/ч поради неравности на асфалтовата настилка. В участъка Кранево – Варна на път І-9 е ограничено движението на моторни превозни средства над 10 тона. Обходният маршрут е през селата Кичево и Оброчище. \r\nДиана СТОЕВА", "date": "2019.06.15", "title": "Варна: Ремонтни дейности се извършват по пътя Аксаково – Изворско"}
{"url": "http://www.focus-news.net/news/2019/06/15/2670302/afp-sauditska-arabiya-prizovava-za-reshitelni-merki-sreshtu-zaplahite-za-energiynite-dostavki.html", "text": "Министърът на енергетиката на Саудитска Арабия, Халид ал-Фалих, призова в събота за \"бърз и решителен\" отговор на заплахите срещу енергийните доставки след двойната атака на танкери в жизненоважния за корабоплаването Омански залив, цитира думите му  AFP . \r\n\"Трябва да има бърз и решителен отговор на заплахата срещу енергийните доставки ... създадена от неотдавнашните терористични актове в Арабския залив\", цитират се думите на министъра на страницата на Министерството на енергетиката на Саудитска Арабия в социалната мрежа „Туитър“. \r\nТой говори на среща на министрите на енергетиката и околната среда на Г-20 в Япония след нападенията в четвъртък, които повишиха цените на петрола на фона на напрегнатото противопоставяне между Иран и САЩ. \r\nМеждувременно и норвежкият петролен танкер „Фронт Алтаир“ е напуснал териториалните води на Иран и е бил изтеглен към ОАЕ два дни след нападението му в Оманския залив, съобщиха представители на корабособственика \r\nНорвежката компания, която притежава кораба, потвърди, че е той напуснал ирански води и заяви, че специалистите ще се качат на борда в събота, за да оценят щетите. \r\n\"23-те членове на екипажа на \"Фронт Алатаир\" остават в безопасност и са добре, подготвят се планове за тяхното репатриране най-скоро\", заявиха от фирмата. \r\nЕкипажът, който бе спасен от Иран, след като корабът се запали и бе прехвърлен в иранския град Бандар Абас, трябваше да отлети за Дубай в събота вечер, съобщи иранската агенция ISNA.  Юлиян Марков", "date": "2019.06.15", "title": "AFP: Саудитска Арабия призовава за решителни мерки срещу заплахите за енергийните доставки"}
{"url": "http://www.focus-news.net/news/2019/06/15/2670317/sport-rusiya-pobedi-kanada-vav-voleybolnata-liga-na-natsiite.html", "text": "Волейбол: Русия победи Канада във волейболната лига на нациите с 3:1 гейма (25:23, 22:25, 25:20, 25:23 в отделните части) и оглави временното класиране на Лигата на нациите. След тази победа и победата над Полша в предишния ден настоящите шампиони имат само една загуба още в първия уикенд срещу Франция. В неделя руснаците ще играят с домакините от Иран, които са на второ място в таблицата.", "date": "2019.06.15", "title": "Спорт: Русия победи Канада във волейболната лига на нациите"}
{"url": "http://www.focus-news.net/news/2019/06/15/2670299/kmetat-na-topolovgrad-bozhin-bozhinov-saborat-sveta-troitsa-e-hubav-naroden-forum-koyto-veche-10-ta-godina-vazvrashta-svoyata-slava-i-velichie.html", "text": "Съборът „Света Троица“ е хубав народен форум, който вече 10-та година възвръща своята слава и величие. Това каза кметът на Тополовград Божин Божинов в интервю за  Агенция „Фокус“  по повод народния събор „Света Троица“, който се провежда днес и утре. „Атмосферата е весела. Има между 500 и 1000 човека. Времето е прекрасно. Облачно е и слънцето не грее толкова силно. Сцената за надпяването е в действие. Надпяват се, надсвирват се, народът се весели и всичко е на ниво“, посочи Божинов. Той обясни, че традицията датира отпреди 300 години. „От самото начало съборът е бил пазар за животни, продавали са се разсади и други стоки. Постепенно започват да се организират и борби. Тук са се борили борци като Дан Колов, Хари Стоев, Никола Петров и ред други наши големи борци. От 10 години възстановихме борбите на събора на „Света троица“, а от 5 години турнирът по борба е преименуван на великите наши борци Еню Вълчев и Димитър Чифудов. Те също са се борили тук. Успяхме да развием събора и той се върна към своя пик, какъвто имаше преди 90-те години“, каза още кметът на Тополовград Божинов.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.15", "title": "Кметът на Тополовград Божин Божинов: Съборът „Света Троица“ е хубав народен форум, който вече 10-та година възвръща своята слава и величие"}
{"url": "http://www.focus-news.net/news/2019/06/15/2670315/rolitico-golyamata-balkanska-barkotiya-na-es.html", "text": "В статия озаглавена „Голямата европейска бъркотия на ЕС“ европейската редакция на авторитетното издание  POLITICO  коментира отлагането на началото на преговорите с Македония и Албания и последствията до които това забавяне може да доведе. \r\nПреди година Европейският съюз каза на две балкански страни, че може да получат зелена светлина този месец, за да започнат преговори за членство, ако направят правилните стъпки. \r\nЕвропейската комисия казва, че двете страни, Северна Македония и Албания, са направили точно това. Но нито една от тях няма да получи зелена светлина на среща на министрите на ЕС през следващата седмица, благодарение преди всичко на Франция и Германия. Париж е водещият скептик, когато става въпрос за разширяване на ЕС, докато Берлин не може да вземе решение, защото германският парламент все още не е взел становище. \r\nНевъзможността да се постигне споразумение за покана към двете страни да започнат преговори разгневи някои други членове на ЕС и служители на Европейската комисия. Те твърдят, че отлагането на решение подкопава доверието в блока, поставя проевропейските правителства на двете страни в опасност и рискува да увеличи стратегическите си конкуренти в региона като Русия, Китай и Турция. \r\nПротивниците на започването на преговори посочват дълбоките проблеми на Западните Балкани с корупцията, организираната престъпност и бедността и неотдавнашната й история на конфликти. Някои длъжностни лица също така казват, че популистки партии в Западна Европа ще се възползват от всеки ход, на привличане на балканските страни по-близо до блока, за да генерират антиевропейски чувства. \r\nДипломати казват, че заседанието на Съвета по общи въпроси на ЕС в Люксембург във вторник вероятно ще доведе до решение до по-късно през годината - вероятно до септември или октомври. Някои предполагат, че поне Северна Македония може да получи зелена светлина на този етап, докато перспективите за Албания изглеждат по-несигурни. \r\nДипломатите на ЕС сега са в разгара на усилията си да съгласуват текст, който ще постигне баланс между мненията на 28-те членове на блока и все още предлага надежда на Скопие и Тирана, че може да получат одобрение по-късно тази година. \r\nПрез изминалата година правителствата на Северна Македония и Албания се надяваха на срещата във вторник в Люксембург. \r\nЕдин висш дипломат от ЕС определи разговорите като \"разгорещени\", като подчерта, че западните Балкани, малък участък от континента, предизвикват големи емоции сред държавите-членки на ЕС, повече от две десетилетия след войните, които разкъсаха Югославия, и създадоха напрежение между западните държави и същевременно изваждат различията между европейските столици на преден план. \r\nВ знак на това колко е чувствителен въпросът, Франция и Германия дори предложиха фразата „Съветът  приветства“ препоръката на Комисията да започне преговори за членство да бъде понижена до по-неутрален „Съветът отбелязва“ в проекта на текста, според друг дипломат, който е присъствал на дискусиите. \r\nЛидерите в Скопие и Тирана - и техните поддръжници в ЕС - се тревожат, че между сегашния и следващия краен срок може да се случат много неща, за да променят шансовете им. Това би могло да включва всичко от по-нататъшна политическа нестабилност в Албания, където президентът и правителството са в напрежение в опитите му да отмени местните избори поради бойкот на опозицията, до падането на коалиционното правителство на Германия. \r\n\"Нашата цел е да започнем преговори преди края на годината, независимо дали решението ще бъде взето сега или есента\", заяви външният министър на Северна Македония Никола Димитров. \"Колкото по-скоро се вземе решението, толкова по-малко рискуваме всички.\" \r\nЗа изминалата година правителствата на Северна Македония и Албания се надяваха на събранието във вторник в Люксембург. На еквивалентната среща миналата година ЕС определи \"пътя към откриването на преговорите за присъединяване през юни 2019 г.\" за двете страни - но без ясно да се ангажира с положителен резултат. \r\nПреговорите за членство във всички случаи ще продължат с години, без гаранция, че една страна-кандидатка в крайна сметка ще се присъедини към блока. Но дори и миналогодишното решение беше много спорно. Франция, подкрепена от Холандия, блокира началото на преговорите за членство, а министрите спориха с часове за окончателния текст на заключенията си. Двете страни кандидатки бяха призовани да постигнат напредък в подобряването на демократичните стандарти и върховенството на закона, за да получат зелена светлина в едногодишен срок. \r\nЕвропейската комисия докладва в края на миналия месец, че двете страни са изпълнили тяхната част от сделката. Северна Македония дори промени името си (от Македония) като част от споразумение за прекратяване на дългогодишния спор с Гърция. \r\nНо годишната оценка на Комисията беше публикувана около месец и половина по-късно от миналата година - по настояване на Франция, която искаше да избегне този въпрос да бъде замесен в европейската предизборна кампания, според дипломати. Немски депутати заявиха, че не са им дали достатъчно време да вземат решение преди срещата през следващата седмица. \r\nГюнтер Кричбаум, председател на комисията по въпросите на ЕС в Бундестага, нарече хода на Франция за „достоен за съжаление“. \r\n\"Нуждаем се от достатъчно време, за да обсъдим докладите за напредъка, да ги сравним с доклади от други институции и да изготвим собствена оценка\", каза той в изявление за POLITICO.  „Този път нямахме такова поради закъснялото публикуване на докладите.“ \r\nКричбаум каза, че Северна Македония не трябва да бъде твърде загрижена, тъй като \"всичко сочи към започване на преговори за присъединяване тази година\". \r\nДруг висш германски консерватор заяви, че депутатите са поискали повече време, за да обсъдят въпросите и не искат да бъдат „притиснати ” за решение. В допълнение към това, сегашните политически сътресения в Албания усложняват нещата, като поставят на преден план възможността за \"отделяне\" на Северна Македония от Албания, каза депутатът, при условие за анонимност. \r\nМинистерството на външните работи на Германия заяви тази седмица, че подкрепя преговорите за членство както за Албания, така и за Северна Македония. Франция обаче не е убедена - въпреки молбата тази седмица от 13 други страни от ЕС, включително Австрия, Италия и Полша, за започване на преговорите този месец. \r\nФренският президент Еманюел Макрон твърди, че ЕС не трябва да напредва с  разширяването, докато не задълбочи интеграцията между своите настоящи членове и не реформира тромавите процедури за вземане на решения. \r\nВ дискусии за текста, който ще бъде публикуван след срещата на следващия вторник, Франция настоява за \"обща референция във встъпителната част, че ЕС трябва да се реформира преди всяко разширяване\", заяви трети дипломат от ЕС, който се оплака, че Париж не е казал ясно какви конкретни реформи изисква. \r\n\"Повярвайте ми, че ще бъде само Северна Македония, но през септември или октомври\", каза друг дипломат. \r\nТъй като \"разделянето\" стана често употребявана дума в Брюксел, албанският премиер Еди Рама посети столицата на ЕС във вторник тази седмица, за да обсъди перспективите на страната си. \"Мисля, че е време Европа да направи това, което очакваме, след като сме изпълнили нашата част,\" каза той след среща с председателя на Европейската комисия Жан-Клод Юнкер. \r\nВъпреки ангажимента на ЕС от миналата година, това решение (за започване на преговори) няма да се случи следващата седмица. \r\nЮнкер заяви, че \"Албания е готова за следващата стъпка\". \r\nТой каза, че Европейският съюз ще се прояви \"като слаба организация на този континент\", ако поиска от една страна да изпълни различни условия и след това да не изпълни своите ангажименти. \r\n\"Ако тази страна постигне резултати, нямаме право да кажем\" не \"на европейските стремежи на тази страна,\" каза Юнкер. \r\nНо всяко решение за започване на преговори не зависи от Юнкер. То се взима от държавите-членки и изисква единодушна подкрепа. Въпреки ангажимента на ЕС от миналата година, това решение няма да се случи следващата седмица. А Скопие и Тирана са изправени пред нервно изчакване да разберат кога, ако изобщо някога, дойде.  Юлиян Марков", "date": "2019.06.15", "title": "РOLITICO: Голямата балканска бъркотия на ЕС"}
{"url": "http://www.focus-news.net/news/2019/06/15/2670318/plovdiv-seminar-za-revmatichni-zabolyavaniya-shte-se-provede-v-grada-na-22-yuni.html", "text": "Семинар за ревматични заболявания ще се проведе в Парк хотел „Пловдив” в града от 12.00 до 16.00 часа на 22 юни. Това съобщиха за  Радио „Фокус“ – Пловдив  организаторите от Сдружение „Асоциация на пациентите с ревматоиден артрит“. Събитието е за граждани и пациенти и цели да ги информира за диагностика, възможности за лечение на ревматични заболявания, остеопороза и рехабилитация на ревматични заболявания. По време на събитието присъстващите на семинара граждани, които нямат диагноза, но имат симптоми на ревматично заболяване и остеопороза, ще имат възможност да се запишат за безплатен преглед при ревматолог. Прегледите са предназначени за хора на възраст 18-50 години с цел ранна диагностика на заболяванията в млада и работоспособна възраст. \r\nСеминарът се провежда с официалната подкрепа на д-р Даниела Дариткова – Проданова, председател на Комисията по здравеопазване към 44-то Народното събрание, и на Жени Начева, зам-министър на здравеопазването. \r\nЛектори на семинара ще бъдат д-р Камен Клинканов – ревматолог, и д-р Валерия Славова – ревматолог и физиотерапевт.", "date": "2019.06.15", "title": "Пловдив: Семинар за ревматични заболявания ще се проведе в града на 22 юни"}
{"url": "http://www.focus-news.net/news/2019/06/15/2670319/blagoevgrad-shofyorite-da-se-dvizhat-povisheno-vnimanie-po-pat-ii-19-simitli-predel-pri-km-8-poradi-ptp.html", "text": "Шофьорите да се движат повишено внимание по път II-19 Симитли – Предел при км 8 поради ПТП. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".", "date": "2019.06.15", "title": "Благоевград: Шофьорите да се движат повишено внимание по път II-19 Симитли – Предел при км 8 поради ПТП"}
{"url": "http://www.focus-news.net/news/2019/06/15/2670321/pregled-na-mezhdunarodnite-novini-do-18-chasa-agentsiya-fokus.html", "text": "Пожар е избухнал на втория ръкав на Халкидическия полуостров – Ситония, в района на Каламици, съобщава солунското електронно издание  thestival.gr . \r\nНа място са изпратени 24 пожарникари и 14 противопожарни автомобила, като според официалната информация горят около пет акра – около 20 декара сухи треви и ниска горска растителност. Пожарът е засегнал пътя Солун – Муданион, който е затворен. В гасенето е включен и самолет. \r\nСпоред последна информация пожарът е частично локализиран. Засега не са се съобщава за засегнати или застрашени населени места и пострадали хора. \r\n*** Конституционният съд на Молдова отмени решенията си от 7—9 юни, които предизвикаха политическа криза в страната. Това съобщи след съдебното заседание в събота неговият председател Михаил Поалелунж, цитиран от  TACC \r\n\"Решенията на Конституционния съд ще бъдат преразгледани и анулирани,\" каза той, като ги изброи. Сред решенията, отменени от съда, са решенията от 8 юни за незаконността на парламента, съответно, за незаконосъобразността на одобрението на правителството на Майя Санду и резултатите от избора на Зинаида Гречани за  председател на парламента. \r\nПо-рано молдовските политици поискаха от Венецианската комисия на Съвета на Европа да оцени действията на Конституционния съд. \r\n*** Японски танкер, един от двата кораба, нападнати в Оманския залив тази седмица, се отправя към пристанището в събота, заявиха собствениците му, цитирани от  AFP .  \r\nОбединените арабски емирства призоваха световните сили \"да осигурят международната навигация и достъп до енергийни ресурси\" след инцидента в четвъртък, който повиши цените на петрола на фона на напрегнато противопоставяне между Иран и САЩ. \r\nТанкерът е превозвал лесно запалим метанол през Оманския залив, когато е разтърсен от експлозии, причинявайки пожар, който бързо е загасен. \r\nАмериканският президент Доналд Тръмп заяви, че двойното нападение, насочено и към танкер, собственост на регистрираната в Осло компания „Фронтлайн“, „носи ирански почерк“. \r\nТой заяви това часове, след като американските военни пуснаха видеоматериал с лошо качество, който показва, че ирански патрулен кораб премахва „неексплодирала мина“ от един от танкерите. \r\nИран многократно заплашва да блокира Ормузкия проток, тесен морски път, който е от жизненоважно значение за световните доставки на петрол, в случай на конфликт със САЩ. \r\nНо външният министър на ОАЕ шейх Абдула бин Зайед Ал Нахаян, чиято страна е съперник на иранското влияние в региона, призова събота за де-ескалация на напрежението. \r\n\"Оставаме обнадеждени за постигането на по-широка рамка за сътрудничество с Иран,\" каза той на среща в България. \r\n*** Министърът на енергетиката на Саудитска Арабия, Халид ал-Фалих, призова в събота за \"бърз и решителен\" отговор на заплахите срещу енергийните доставки след двойната атака на танкери в жизненоважния за корабоплаването Омански залив, цитира думите му  AFP . \r\n\"Трябва да има бърз и решителен отговор на заплахата срещу енергийните доставки ... създадена от неотдавнашните терористични актове в Арабския залив\", цитират се думите на министъра на страницата на Министерството на енергетиката на Саудитска Арабия в социалната мрежа „Туитър“. \r\nТой говори на среща на министрите на енергетиката и околната среда на Г-20 в Япония след нападенията в четвъртък, които повишиха цените на петрола на фона на напрегнатото противопоставяне между Иран и САЩ. \r\nМеждувременно и норвежкият петролен танкер „Фронт Алтаир“ е напуснал териториалните води на Иран и е бил изтеглен към ОАЕ два дни след нападението му в Оманския залив, съобщиха представители на корабособственика \r\nНорвежката компания, която притежава кораба, потвърди, че е той напуснал ирански води и заяви, че специалистите ще се качат на борда в събота, за да оценят щетите. \r\n\"23-те членове на екипажа на \"Фронт Алатаир\" остават в безопасност и са добре, подготвят се планове за тяхното репатриране най-скоро\", заявиха от фирмата. \r\nЕкипажът, който бе спасен от Иран, след като корабът се запали и бе прехвърлен в иранския град Бандар Абас, трябваше да отлети за Дубай в събота вечер, съобщи иранската агенция ISNA. \r\n*** След поредица от \"молби\" и \"устни коментари\" от сръбския президент Александър Вучич и предупреждението на правителството на Черна гора към Белград \"да не се намесва във вътрешните работи на страната\", отношенията между Сърбия и Черна гора стават все по-напрегнати, пише македонското електронно издание  „Локално“ . \r\nПоводът е приемането на новия Закон за свободата на вероизповеданията и правния статут на религиозните общности в Черна гора, който постановява, че всички религиозни общности, включително Сръбската православна църква (СПЦ), трябва да докажат, че притежават собственост върху своите имоти преди 1918 г. година или те ще бъдат отнети. \r\nСпоред кореспондента на Македонската информационна агенция (МИА) от Белград сръбските проправителствени медии публикуваха поредица от текстове, информация и анализи в \"защита на святостта и СПЦ в Черна гора“, а в спора се включи и сръбският патриарх Ириней. \r\n„Това, което сега прави и заявява, че ще прави президентът на Черна гора Мило Джуканович предизвиква почуда по целия свят. Бог нека да му даде да ум да размисли какво прави и да не заслужи проклятие и осъждане от целия сръбски народ и Сръбската православна църква, каза Ириней в канала на СПЦ в мрежата за видеоразпространение „Ютюб“. \r\nТой пита \"какви са черногорците, ако не са сърби от Черна гора\", добавяйки, че има и сърби \"Шумадинци, Войводянини, Личани, Босанци, Херцоговци и други\". \r\nСпоред Ириней е жалко, че човекът, който е на \"престола на предците си\", прави това, което и турците не са направили. \r\n„Турците не атакуваха църковната собственост, нито комунистите, нито пък някой друг. Но дойде черногорец да унищожи сръбската църква в Черна гора, която създаде Черна гора и без която Черна гора не би съществувала. Ако не беше сръбската църква, те щяха да постигнат съдбата на призренските си съседи и щяха да приемат исляма и да се изгубят от сръбския народ, каза патриарх Ириней, добавяйки, че \"сръбският народ каза добре, че потурчените са по-лоши от турците\". \r\nВ събота СПЦ  проведе събор в храма \"Христово възкресение\" в Подгорица , на който митрополит Амфилохие призова черногорското правителство да \"изтегли в разумен срок\" проектозакона за свобода на вероизповеданията. Епископ Атанасие призова \"да не се провокират херцеговците\", защото иначе той \"ще вземе мощите на св. Василие Острошки \"от едноименния манастир в Черна гора. \r\nСръбският президент Александър Вучич, след като \"се застъпи за оттеглянето на черногорския закон\", не пожела да коментира решенията на събора: \r\n„Аз казах това, което трябваше да кажа, което не само беше „изслушано“, но беше отхвърлено от черногорските власти. Благодаря им“, каза Вучич.", "date": "2019.06.15", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/15/2670309/prof-plamen-pavlov-ne-mozhe-da-ima-nikakvi-otstapleniya-kam-istoricheskata-istina-za-balgarskata-prinadlezhnost-na-gotse-delchev-i-drugi-belezhiti-lichnosti-ot-tazi-epoha.html", "text": "Не може да има никакви отстъпления към историческата истина за българската принадлежност на Гоце Делчев и други бележити личности от тази епоха. Това каза за предаването „За честта и славата на България“ на  Радио „Фокус“  историкът проф. Пламен Павлов. По думите му, не можем да отречем от историята си, защото това би било като все едно да се отречем от кръвната си група. Той допълни, че не става въпрос за политизация, защото политиката, когато се манипулира историята, когато се лъже и демагогства.  „Не може да има никакви отстъпления. От друга страна, ние не можем пък да влизаме в схемите на враждебни на България и на Северна Македония сили и да допускаме там да се стигне до някакво реактивиране на чуждите влияния. Всеки си прави някакви маркентилни сметки и е добре нашите съвременни политици да познават историята. В това отношение създателят на „Фокус“ Краси Узунов имаше невероятната роля да облъчва много хора, политици, генералитета и виждаме, че от това вече малко или много има някакъв ефект. Включително и в днешната политика“, обясни историкът.  \r\nПроф. Пламен Павлов допълни, че ако се погледнат материалите на Букурещкия мирен договор, спомените на Симеон Радев, може  да се направи извода, че всичките казуси са преначертани още от времето на Ньойския договор.  \r\nЕвелина БРАНИМИРОВА", "date": "2019.06.15", "title": "Проф. Пламен Павлов: Не може да има никакви отстъпления към историческата истина за българската принадлежност на Гоце Делчев и други бележити личности от тази епоха"}
{"url": "http://www.focus-news.net/news/2019/06/15/2670323/blagoevgrad-katastrofa-e-stanala-po-pat-ii-19-simitli-predel-pri-km-8-nyama-tezhko-postradali.html", "text": "Катастрофа е станала по път II-19 Симитли – Предел при км 8, няма тежко пострадали при инцидента. Това съобщиха за  Радио „Фокус“ – Пирин  от Областно пътно управление – Благоевград. Към този момент движението в района се осъществява и в двете пътни платна. Причините за произшествието се изясняват. \r\nДенис НИКИФОРОВ", "date": "2019.06.15", "title": "Благоевград: Катастрофа е станала по път II-19 Симитли – Предел при км 8, няма тежко пострадали"}
{"url": "http://www.focus-news.net/news/2019/06/15/2670324/sofiya-vremenno-dvizhenieto-na-avtomagistrala-hemus-v-posoka-varna-pri-km-18-se-osashtestvyava-v-dve-ot-tri-lenti-poradi-ptp.html", "text": "Временно движението на автомагистрала „Хемус“ в посока Варна при км 18 се осъществява в две от три ленти поради ПТП. Ограничена за движение е една от активните ленти. Трафикът се регулира от \"Пътна полиция\". Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.06.15", "title": "София: Временно движението на автомагистрала „Хемус“ в посока Варна при км 18 се осъществява в две от три ленти поради ПТП"}
{"url": "http://www.focus-news.net/news/2019/06/15/2670322/veliko-tarnovo-polaga-se-horizontalna-markirovka-v-rayona-na-yuzhniya-paten-vazel-v-grada.html", "text": "Полага се хоризонтална маркировка в района на южния пътен възел във Велико Търново. Участъкът е сигнализиран с пътни знаци, а движението се осъществява с помощта на регулировчици. От Областното пътно управление (ОПУ) съветват шофьорите да са внимателни и да карат със съобразена скорост. От ОПУ уточниха за  Радио „Фокус“ – Велико Търново , че през изминалото денонощие в района няма въведени нови ограничения. Времето е слънчево, а пътните настилки – предимно сухи.  \r\nВ едната лента заради ремонт се осъществява движението по пътя между село Поликраище и Горна Оряховица в участъка от км 4+000 до км 6+431. Трафикът в района се регулира със знаци и регулировчици, а временната организация е в сила до края на деня. Ограничено е движението на товарни автомобили над 10 тона по пътя Дебелец – Средни колиби – Елена поради намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършва и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му също е до края на август. В Прохода на Републиката остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.06.15", "title": "Велико Търново: Полага се хоризонтална маркировка в района на южния пътен възел в града"}
{"url": "http://www.focus-news.net/news/2019/06/15/2670325/predstoyashti-mezhdunarodni-sabitiya-za-16-yuni-agentsiya-fokus.html", "text": "***  Голям протест срещу вече оттегления закон за екстрадиция в Китай \r\n***  Визита на сирийския външен министър \r\n***  Телевизионен дебат между кандидатите за лидер на Консервативната партия  \r\n***  Телевизионен дебат между кандидатите за кмет \r\n***  Втори тур на частични местни избори \r\n***  Визита на Матео Салвини \r\n***  Съпругата на Бенямин Нетаняху ще признае за злоупотреба с държавни средства \r\n***  Президентски и парламентарни избори", "date": "2019.06.15", "title": "Предстоящи международни събития за  16 юни  (Агенция \"Фокус\")"}
{"url": "http://www.focus-news.net/news/2019/06/15/2670326/gd-granichna-politsiya-trafikat-na-gkpp-makaza-e-intenziven-na-izhod-za-leki-a-na-gkpp-dunav-most-vidin-na-vhod-i-izhod-za-tovarni-avtomobili.html", "text": "Трафикът на ГКПП \"Маказа\" на българо-гръцката граница е интензивен на изход за леки, а на ГКПП \"Дунав мост - Видин\" на българо-румънската - на вход и изход за товарни автомобили, по данни към 18.00 часа. Това съобщиха от  ГД „Гранична полиция“ . Препоръчва се пътуващите за Гърция да ползват алтернативни маршрути през ГКПП \"Златоград\", ГКПП \"Ивайловград\" и ГКПП \"Илинден\", тъй като движението на ГКПП \"Маказа\" е силно натоварено. \r\nНа българо-сръбската, българо-македонската и българо-турската граница трафикът е нормален на всички контролно-пропускателни пунктове.", "date": "2019.06.15", "title": "ГД „Гранична полиция“: Трафикът на ГКПП \"Маказа\" е интензивен на изход за леки, а на ГКПП \"Дунав мост - Видин\" - на вход и изход за товарни автомобили"}
{"url": "http://www.focus-news.net/news/2019/06/15/2670328/sport-beretini-i-ozhe-aliasim-na-final-v-shtutgart.html", "text": "Тенис: Италианецът Матео Беретини и канадецът Феликс Оже-Алиасим ще играят на финала на турнира на трева в Щутгарт. В полуфиналите Беретини победи представителя на домакините от Германия Ян-Ленард Щруф с 6:4, 7:5 за един час и 15 минути игра. В спора за титлата негов съперник ще бъде Оже-Алиасим, който се класира без игра заради отказване на сънародника му Милош Раонич заради травма. Младият канадец ще бъде съперник на Григор Димитров в първия кръг на силния турнир \"Куинс\" в Лондон.", "date": "2019.06.15", "title": "Спорт: Беретини и Оже-Алиасим на финал в Щутгарт"}
{"url": "http://www.focus-news.net/news/2019/06/15/2670329/nimh-utre-maksimalnite-temperaturi-shte-badat-mezhdu-29-i-34-shte-ima-kratkotrayni-valezhi-i-gramotevitsi.html", "text": "През нощта ще бъде предимно ясно, в повечето райони и тихо. Атмосферното налягане ще бъде близко до средното за юни. През деня слабо ще се понижи. Утре ще бъде предимно слънчево и горещо, но около и след обяд на много места в страната ще се развива купеста и купесто-дъждовна облачност. Това съобщи за  Агенция „Фокус“  дежурният синоптик Христо Христов от  Националния институт по метеорология и хидрология . Ще има краткотрайни валежи и гръмотевици. Не са изключени и градушки. Ще духа слаб, в източните райони до умерен североизточен вятър. Максимални температури между 29° и 34°, в София около 29°. \r\nНад Черноморието ще бъде слънчево, след обяд с купеста облачност, но само на отделни места ще превали и прегърми. Ще духа до умерен североизточен вятър. Максимални температури на въздуха: 27-29°. Температурата на морската вода е 23-25°, само на север от н. Калиакра е около 21°. Вълнението на морето ще бъде 2-3 бала. \r\nНад планините ще около и след обяд ще се развива купеста и купесто-дъждовна облачност и ще има краткотрайни валежи с гръмотевици. Ще духа до умерен североизточен вятър. Максимална температура на височина 1200 метра около 23°, на 2000 метра – около 16°. \r\nПрез следващите дни температурите ще останат по-високи от обичайните за периода. В началото преобладаващите максимални ще бъдат между 30° и 35°; а към вторник-сряда съвсем слабо ще се понижат. Ще преобладава слънчево време, но с развитие на купеста и купесто-дъждовна облачност в следобедните часове. На места ще има и краткотрайни валежи, придружени и с гръмотевици. Малко по-интензивни ще бъдат явленията на места в Западна и Северна България. В югоизточната част от страната вероятността за валежи е малка.", "date": "2019.06.15", "title": "НИМХ: Утре максималните температури ще бъдат между 29° и 34°, ще има краткотрайни валежи и гръмотевици"}
{"url": "http://www.focus-news.net/news/2019/06/15/2670327/blagoevgrad-povishena-e-opasnostta-ot-padashti-kamani-v-kresnenskoto-defile-i-v-prohoda-predel.html", "text": "Повишена е опасността от падащи камъни в Кресненското дефиле и в прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент не са получавани сигнали за паднали камъни, които да са затруднявали движението по републиканската пътна мрежа. Нормално натоварен е трафикът по главен път Е-79 и автомагистрала „Струма“ в Благоевградска област. Няма въведени ограничения или ремонтни дейности в по пътищата от републиканската пътна мрежа в областта. От Областно пътно управление – Благоевград отправят апел към водачите на МПС да шофират разумно и да спазват правилата за движение. \r\nДенис НИКИФОРОВ", "date": "2019.06.15", "title": "Благоевград: Повишена е опасността от падащи камъни в Кресненското дефиле и в прохода Предел"}
{"url": "http://www.focus-news.net/news/2019/06/15/2670331/pazardzhik-v-panagyurishte-prodalzhavat-yunskite-praznitsi-na-izkustvata-vdahnovenie-nastroenie-krasota.html", "text": "В Панагюрище продължават Юнските празници на изкуствата „Вдъхновение, настроение, красота“, съобщиха от пресцентъра на  общината . Програмата е изградена на принципа на висок професионализъм и дава богато жанрово разнообразие, така че всеки да може да открие най-близкото до сърцето си проявление на изкуството и да му се наслади докрай. На 18 юни от 17.30 часа в Общинска библиотека „Стоян Дринов” ще бъде представено творчеството на поетесата Венета Архангелова. На 19 юни от 19.00 часа в голямата зала на Театър Дом-паметник танцьорите от ФНТ „Средногорска жарава” ще представят първия си самостоятелен концерт „С искрите на жаравата”, с който ще отбележат своя 5-годишен юбилей.", "date": "2019.06.15", "title": "Пазарджик: В Панагюрище продължават Юнските празници на изкуствата „Вдъхновение, настроение, красота“"}
{"url": "http://www.focus-news.net/news/2019/06/15/2670307/", "text": "Междусъюзническата война окончателно създава такова териториално и етническо статукво, в което обективно всички наши съседи имат общи интереси насочени срещу нас. Това каза в предаването „За честта и славата на България“ на  Радио „Фокус“  доц. Николай Кънев -зам. декан  по научно-изследователската дейност на ВТУ „Св. Св. Кирил и Методий“. „ На практика всички са заграбили територии от нас, всички са воювали срещу нас и на тази база съюза между тях става много по-лесен, много по- логичен. България на практика губи възможността да намери стратегически съюзник и това до голяма степен предопределя нейния по-нататъшен избор в Първата световна война“, отбеляза историкът.Той коментира и опитите за пренаписването на историята ни от някои кръгове в Северна Македония. Той определи подобни напъни като абсурдни. „ Несъмнено това е опит за пренаписване на история, подобни напъни са абсурдни, защото всички исторически документи показват българската принадлежност на Гоце Делчев, Даме Груев  и други видни фигури от този период  на българската история. Каквото и изследване да се направи няма как да не лъсне историческата истина“, каза той. Доц. Кънев посочи, че в същото време  никой от историческата гилдия не е изненадан от този опит за фалшифициране на историята. Той допълни, че за нас е много важно да имаме разбирателство с нашите сънародници от Северна Македония и да има разбирателство между двете държави, а подобни опити за пренаписване на историята да бъдат прекратени. „Защото в крайна сметка - те, ако искат, както искат да се чувстват днес, но не могат да посягат на самосъзнанието на своите дядовци и прадядовци“, допълни историкът. \r\nЕвелина БРАНИМИРОВА", "date": "2019.06.15", "title": "Доц. Николай Кънев, историк, ВТУ: Всички исторически документи показват българската принадлежност на Гоце Делчев"}
{"url": "http://www.focus-news.net/news/2019/06/15/2670332/predstoyashti-sabitiya-v-stranata-za-16-yuni-agentsiya-fokus.html", "text": "*** \r\nОт 11.15 часа президентът Румен Радев ще посети село Труд за юбилейното тържество на храма „Света Троица“.  В храма ще бъде отслужена празнична света литургия. Църквата е създадена от майстор Минчо Богданов Стари през 1869 г. и в този ден се отбелязват 150 години от построяването й.  \r\n*** \r\nОт 08.00 часа в Литературен клуб „Перото” ще се проведе официално награждаване на отличените деца, участвали в литературния конкурс „Искри”. \r\n*** \r\nОт 09.00 часа с изпит по математика II и със събеседване за специалност „Графичен дизайн“ продължава втората кандидатстудентска сесия на Софийския университет за учебната 2019/2020 г. От 14.00 часа започват изпитите по испански и руски език. \r\n*** \r\nОт 09.30 часа Мелнишкият епископ Герасим ще отслужи архиерейска света литургия в  \r\nПатриаршеската катедрала „Св. Александър Невски“ за Петдесетница. \r\n*** \r\nОт 10.00 часа в зала 1 на НДК ще се проведе заседанието на 49-я Конгрес на БСП.  \r\n*** \r\nОт 10.00 часа в зали 3, 3.1, 3.2 и 10 на НДК ще бъдат демонстрирани йога практики по повод Международния ден на йогата. \r\n*** \r\nОт 20.00 часа в зала „Арена Армеец“ ще започне концерт на метъл групата Menowar.  \r\n*** \r\nОт 20.00 часа в кино клуб Кабана (до НДК) ще започне концерт на Хилда Казасян и джаз музикантите Живко Петров, Михаил Йосифов, Христо Йоцов и Димитър Карамфилов. Събитието е част от програмата на второто издание на фестивала SoFest. \r\n*** \r\nВ 11.00 часа в ресторант ''Стори'' ще се проведе официален кастинг за малки Мис и Мистър Асеновград и Мис Асеновград, които са част от националните конкурси за малки Мис и Мистър България и Мис България. \r\n*** \r\nОт 10.00 до 17.00 часа в Туристически комплекс „Остров Св. Анастасия“ ще се проведе Биле Фест – фестивал на билките \r\n*** \r\nОт 10.00 до 19.00 часа в Експоцентър „Флора“ ще бъде отбелязан Международния ден на йогата.  \r\n*** \r\nОт 11.00 часа в Експоцентър „Флора“ ще се проведе Концерт - матине „От Франция с любов“ на солистите на Държавна опера – Бургас. \r\n*** \r\nОстров Света Анастасия ще посреща гости с фолклорни ритуали за здраве и плодородие в първото издание на „Биле фест“ - фестивал, посветен на билките. \r\n*** \r\nОт 19.00 часа в Експо център „Флора“ ще гостува американският автор на бестселъри Ерик Уайнър. \r\n*** \r\nОт 12.30 часа в зала „Европа“ на Фестивален и конгресен център ще започне дискусионен форум на тема „Агресия, хуманност, кино“, който се провежда в рамките на 18-ия Международен фестивал на червенокръстките и здравни филми. \r\n*** \r\nОт 09.30 часа в НЧ „Просвета - 1906“ ще започне третият общински песенен фестивал на старата градска песен на Пенсионерските клубове „Пеем, за да не стареем“. \r\n*** \r\nОт 10.00 часа на площад „Свобода“ ще се проведе детски панаир. \r\n*** \r\nОт 10.00 часа в двора на Комплекса за социални услуги за деца и семейства Сдружение „Бъдеще за децата” организира празник по повод Деня на бащата. \r\n*** \r\nОт 11.00 часа в парк „Огоста“ ще започне международна киноложка изложба за всички породи CICIB. \r\n*** \r\nОт 11.00 часа на игрището под стената на язовир „Огоста“ ще се проведе открит турнир.    \r\n*** \r\nОт 19.30 часа на пл. „Жеравна“ ще бъде открит 13-ия международен фолклорен фестивал „Монтана’ 2019. \r\n*** \r\nОт 09.00 часа Константийският епископ Яков ще оглави Архиерейска света Литургия в катедралния  храм „Св. Богородица“ за Петдесетница. \r\n*** \r\nОт 10.30 часа на открита сцена пред НЧ „Пробуда - 1922 г.” ще започне вторият фолклорен фестивал „На мегдано у Драгичево”. \r\n*** \r\nОт 17.00 часа на площада в селото ще започне празничната програма по повод деня на селото. \r\n*** \r\nОт 11.00 часа в Изследователски център „Тракарт“ (ул. „Княз Александър I“ 25) ще бъдат представени книгите  „Тетралогия на сенките“ от Мария Грипе (Швеция) с преводачката Ева Кънева и „Достатъчно е, че те има“ от Малгожата Гутовска-Адамчик (Полша) с преводачката Милена Милева. Събитието е част от програмата на фестивала „Пловдив чете“. \r\n*** \r\nОт 16.00 часа в Изследователски център „Тракарт“ (ул. „Княз Александър I“ 25) ще се проведе среща с Невена Митрополитска и нейния втори роман „Дарът“. Събитието е част от програмата на фестивала „Пловдив чете“. \r\n*** \r\nОт 17.30 часа в Изследователски център „Тракарт“ (ул. „Княз Александър I“ 25) Дружество на писателите – Пловдив и „Младият Пловдив чете“ организират дискусия на тема „За употребата на думите“. Събитието е част от програмата на фестивала „Пловдив чете“. \r\n*** \r\nОт 18.30 часа в Изследователски център „Тракарт“ (ул. „Княз Александър I“ 25) ще се проведе лекция на Тодор Терзиев на тема „Успешни утре!“. Събитието е част от програмата на фестивала „Пловдив чете“.  \r\n*** \r\nОт 18.30 часа в Художествената галерия ще бъде представен филмът „Колекция Bauhaus: BAUHAUS СЦЕНОГРАФИЯ & ТАНЦ“. Събитието е част от програмата за отбелязването на 100 години от основаването на една от най-значимите художествени школи на 20. век - Баухаус. \r\n*** \r\nОт 09.00 часа в храм „Св. великомъченица Неделя“ Архимандрит Висарион ще отслужи света литургия за Петдесетница. От 11.30 часа ще бъде отслужен  празничен водосвет, а след това ще има благословена трапеза. \r\n*** \r\nОт 11.00 часа на площада в село Казанка ще започне тържественото отбелязване на празника на населеното място. \r\n*** \r\nОт 11.30 часа на площада в село Лясково ще започне тържественото отбелязване на празника на населеното място. \r\n*** \r\nОт 19.00 часа в парк „Пети октомври“ ще се проведе общоградската инициатива „Хора за хората“. \r\n***   \r\nОт 10.00 часа в селото ще започне Празник на охлюва „Охльо – Бохльо, покажи си рогцата ….“  и празник на селото.  \r\n*** \r\nОт 20.00 часа пред сградата на Община Ямбол ще се състои концерт с участието на Стефан Вълдобрев и „Обичайните заподозрени“ и Джипси Кингс“ по повод празника на града.", "date": "2019.06.15", "title": "Предстоящи събития в страната за 16 юни (Агенция „Фокус“)"}
{"url": "http://www.focus-news.net/news/2019/06/15/2670333/aleksi-kesyakov-prez-letniya-sezon-vidimostta-narastva-i-vsichki-greshki-barzo-se-prevrashtat-v-ptp.html", "text": "Вниманието на участниците в движението трябва да бъде повишено, защото през летния сезон видимостта нараства и всички грешки бързо се превръщат в пътнотранспортни произшествия. Това каза за  Агенция „Фокус“  Алекси Кесяков, секретар на Държавно-обществената комисия по безопасност на движението по пътищата по повод задръстванията и катастрофите през летния сезон. „Човек трябва да намали скоростта и да си помисли. Най-важното за неговото пътуване е да се прибере вкъщи жив и здрав. Да не забравя, че тялото лесно се поврежда, а във движението моторните превозни средства натрупват кинетична енергия“, коментира той. „Ние управляваме превозни средства, но де факто управляваме една кинетична бомба. Ако не знаем как да я управляваме тя руши автомобилите и уврежда човека“, посочи Алекси Кесяков. Той подчерта, че нито можем да изменим пътищата, нито автомобилите, но можем да повишим вниманието си. „Трябва да управляваме автомобилите си за нашето здраве и живот, за здравето и живота на останалите, за да може семейства да не страдат от грешките, които се допускат на пътя“, каза Кесяков.   \r\nТеодора ПАТРОНОВА", "date": "2019.06.15", "title": "Алекси Кесяков: През летния сезон видимостта нараства и всички грешки бързо се превръщат в ПТП"}
{"url": "http://www.focus-news.net/news/2019/06/15/2670336/pazardzhik-istoricheskiyat-muzey-v-belovo-poluchi-novo-darenie.html", "text": "В музея в Белово постъпи като дарение архивът на Живка Тасева, каза за  Радио „Фокус“ – Пазарджик  Севдалина Попова, старши експерт „Музейно дело“ в община Белово. По думите и Живка Тасева  е родена  на 3 март 1923 година в Белово, в семейството на Иван Тасев – учител и по-късно адвокат и съпругата му Анастасия Димитрова – учителка. „Тя е израснала в град Пловдив, баща и – Димитър Бельовалията /Беловеца/ е абаджия в града. Запазена е интересна картичка до него от 1904г., където е оказан адресът – живее до „синджирли бунар“. Бащата Иван е роден през 1888г. в Голямо Белово, от него са запазени интересни снимки от Първата Световна война, като тази на всички писари в щаба на Първа бригада, 10 та пехотна битолска дивизия, направена в гр. Ксанти на 25 юли 1916г. и много други интересни документи. Освен това, синът им Венцислав Йорданов дари и 22 стари издания, като за нас, най ценни са  „История на Бельовското въстание“ от Никола Йонков Владикин и „Дейност на Големо Бельово във въстанието от 1876г.“ от  Никола Станев. Това са два от основните извора за събитията от онези смутни времена. Безценно свидетелство от епохата е снимка на възрастния след Освобождението – Мито Петракиев – представител  на Голямо Белово на Оборище“, обясни Попова. Та допълни, че музейният екип благодари за дарението. \r\nВаня НИКОЛОВА", "date": "2019.06.15", "title": "Пазарджик: Историческият музей в Белово получи ново дарение"}
{"url": "http://www.focus-news.net/news/2019/06/15/2670337/daily-star-sluzhbite-preduprezhdavat-britantsite-za-vazmozhna-ataka-sreshtu-katedralata-v-barselona.html", "text": "Службите предупреждават британците  за възможна атака срещу катедралата в Барселона, пише британският вестник  Daily Star . \r\nИспанската полиция се мобилизира за охраната на туристически горещи точки в опит да предостави допълнителна степен на защита на фона на заплахите от „Ислямска държава“. \r\nОще 40 хиляди полицаи са разположени в горещи туристически точки като част от операция \"Лято\", стартирана от испанското вътрешно министерство. Те ще бъдат позиционирани в ключови туристически обекти, включително гари, хотели, ресторанти и плажове до края на пиковия сезон. \r\nЦелта на операция \"Лято\" е да \"предприеме адекватни действия за получаване на информация с цел предотвратяване на терористични актове\", като същевременно \"засили мерките за сигурност на събития и места, които ще привлекат голям брой хора\".  В същото време полицията е повишила нивото на риск от тероризъм до ниво „четири“ от пет възможни. \r\nБританското външно министерство предупреди, че терористичните атаки в Испания са \"вероятни\". В предупреждението се казва: „Терористите вероятно ще се опитат да извършат нападения в Испания. \r\n„Атаките могат да бъдат безразборни, включително на места, посещавани от чужденци. Испанските власти предприемат мерки за защита на посетителите, но трябва да бъдете бдителни и да следвате указанията на местните власти.\" \r\nДжихадистаката групировка „Ал-Мунтасир“ е отправила три заплахи за Барселона през изминалия месец чрез различни акаунти в социалната мрежа „Туитър“, се съобщава от британското външно министерство. \r\nЗа последната заплаха джихадистите са използвали снимка на емблематичната катедрала Саграда Фамилия в Барселона. Местната каталунска полиция е публикувала изявление с молба към обществеността да споделя в социалните медии, къде са разположени анти-терористични контролни пунктове. \r\n„Ал-Мунтасир“ са издали заплахи и за други части на Испания, включително за северната баска провинция. \r\nВ изявление на каталунската полиция се казва: \"Ще видите увеличаване на контрола на събитията и полицейските патрули, използващи големи оръжия.\" \r\nБарселона беше обект на терористично нападение през август 2017 г., при което са убити общо 16 души и са ранени 130 души, когато камион се вряза в пешеходна улица.  Юлиян Марков", "date": "2019.06.15", "title": "Daily Star: Службите предупреждават британците  за възможна атака срещу катедралата в Барселона"}
{"url": "http://www.focus-news.net/news/2019/06/15/2670320/patriarh-iriney-milo-dzhukanovich-e-po-losh-i-ot-turtsite.html", "text": "След поредица от \"молби\" и \"устни коментари\" от сръбския президент Александър Вучич и предупреждението на правителството на Черна гора към Белград \"да не се намесва във вътрешните работи на страната\", отношенията между Сърбия и Черна гора стават все по-напрегнати, пише македонското електронно издание  „Локално“ . \r\nПоводът е приемането на новия Закон за свободата на вероизповеданията и правния статут на религиозните общности в Черна гора, който постановява, че всички религиозни общности, включително Сръбската православна църква (СПЦ), трябва да докажат, че притежават собственост върху своите имоти преди 1918 г. година или те ще бъдат отнети. \r\nСпоред кореспондента на Македонската информационна агенция (МИА) от Белград сръбските проправителствени медии публикуваха поредица от текстове, информация и анализи в \"защита на святостта и СПЦ в Черна гора“, а в спора се включи и сръбският патриарх Ириней. \r\n„Това, което сега прави и заявява, че ще прави президентът на Черна гора Мило Джуканович предизвиква почуда по целия свят. Бог нека да му даде да ум да размисли какво прави и да не заслужи проклятие и осъждане от целия сръбски народ и Сръбската православна църква, каза Ириней в канала на СПЦ в мрежата за видеоразпространение „Ютюб“. \r\nТой пита \"какви са черногорците, ако не са сърби от Черна гора\", добавяйки, че има и сърби \"Шумадинци, Войводянини, Личани, Босанци, Херцоговци и други\". \r\nСпоред Ириней е жалко, че човекът, който е на \"престола на предците си\", прави това, което и турците не са направили. \r\n„Турците не атакуваха църковната собственост, нито комунистите, нито пък някой друг. Но дойде черногорец да унищожи сръбската църква в Черна гора, която създаде Черна гора и без която Черна гора не би съществувала. Ако не беше сръбската църква, те щяха да постигнат съдбата на призренските си съседи и щяха да приемат исляма и да се изгубят от сръбския народ, каза патриарх Ириней, добавяйки, че \"сръбският народ каза добре, че потурчените са по-лоши от турците\". \r\nВ събота СПЦ  проведе събор в храма \"Христово възкресение\" в Подгорица , на който митрополит Амфилохие призова черногорското правителство да \"изтегли в разумен срок\" проектозакона за свобода на вероизповеданията. Епископ Атанасие призова \"да не се провокират херцеговците\", защото иначе той \"ще вземе мощите на св. Василие Острошки \"от едноименния манастир в Черна гора. \r\nСръбският президент Александър Вучич, след като \"се застъпи за оттеглянето на черногорския закон\", не пожела да коментира решенията на събора: \r\n„Аз казах това, което трябваше да кажа, което не само беше „изслушано“, но беше отхвърлено от черногорските власти. Благодаря им“, каза Вучич.  Юлиян Марков", "date": "2019.06.15", "title": "Патриарх Ириней: Мило Джуканович е по-лош и от турците"}
{"url": "http://www.focus-news.net/news/2019/06/15/2670335/vma-40-godishen-mazh-e-s-opasnost-za-zhivota-sled-katastrofata-kray-yablanitsa.html", "text": "40-годишен мъж е с опасност за живота след катастрофата край Ябланица. Това съобщиха за  Агенция „Фокус“  от  Военномедицинска академия . Мъжът е настанен в Реанимацията на болничното заведение. Другите двама пострадали при инцидента са с по-леки травми. Настанени са в Клиниката по неврохирургия и гръдна хирургия.  \r\nПри катастрофата между лек автомобил и полицейски патрул загинаха двама души. Трима полицай пострадаха и бяха транспортирани във ВМА.  \r\nТеодора ПАТРОНОВА", "date": "2019.06.15", "title": "ВМА: 40-годишен мъж е с опасност за живота след катастрофата край Ябланица"}
{"url": "http://www.focus-news.net/news/2019/06/15/2670340/sport-italiya-pobedi-avstraliya-vav-varna.html", "text": "Волейбол: Италия победи Австралия във Варна 3:1 гейма (25:18, 30:32, 25:18, 25:15 – в отделните части), като по този начин постигна шеста победа в Лигата на нациите по време на третия уикенд на турнира във Варна.  Италианците заемат четвъртото място и в неделя играят с България. Днес в 20:40 по програма започва мачът между България и Япония в зала „Конгресна“ в Двореца на младежта и спорта.", "date": "2019.06.15", "title": "Спорт: Италия победи Австралия във Варна"}
{"url": "http://www.focus-news.net/news/2019/06/15/2670338/veliko-tarnovo-sedmitsa-na-yogata-shte-se-provede-v-grada.html", "text": "Седмица на йогата ще се проведе във Велико Търново. Инициатор е групата за масови упражнения и спорт „TarnovoRuns”, съобщиха за  Радио „Фокус“ – Велико Търново  организаторите. Седмицата на йогата се организира за пета поредна година по повод международния ден на източната практика. В рамките на 7 дни, от 17 до 23 юни, ще се проведат 14 събития, които са безплатни. Всеки ден ще започва с утринна практика в 7.15 часа в парк „Света гора“ и ще завършва с вечерна практика в 19.30 часа в парк „Картала“. Практиките  ще се провеждат на трева или твърда настилка. От „TarnovoRuns” посочват, че ще бъдат осигурени 55 постелки, но който има възможност може да си донесе и от вкъщи. Организаторите съобщават, че при проливен дъжд ще се потърси локация на закрито. \r\nНадежда КРЪСТЕВА", "date": "2019.06.15", "title": "Велико Търново: Седмица на йогата ще се проведе в града"}
{"url": "http://www.focus-news.net/news/2019/06/15/2670339/ruse-vremenno-e-ogranicheno-dvizhenie-po-pat-i-5-byala-radanovo-poradi-ptp.html", "text": "Временно е ограничено движение по път I-5 Бяла – Раданово поради ПТП. Това съобщиха от пресцентъра на  Агенция \"Пътна инфраструктура\" . Обходният маршрут е през гр. Полски Тръмбеш. Трафикът се регулира от Пътна полиция.", "date": "2019.06.15", "title": "Русе: Временно е ограничено движение по път I-5 Бяла – Раданово поради ПТП"}
{"url": "http://www.focus-news.net/news/2019/06/15/2670341/radka-anastasova-ruo-smolyan-743-sedmoklasnitsi-ot-oblastta-tryabva-da-se-yavyat-na-natsionalno-vanshno-otsenyavane-po-balgarski-ezik-i-literatura-na-17-yuni.html", "text": "Очакваме 743 седмокласници от област Смолян да се явят на национално външно оценяване по български език и литература на 17 юни. Това каза за  Радио „Фокус“ – Смолян  Радка Анастасова – старши експерт по информационно осигуряване в Регионално управление на образованието – Смолян. „Изпитът ще се проведе в 40 училища на територията на областта. От осем училища, в които има изключително малък брой седмокласници – по един или двама, са насочени към някои от тези 40 училища. Реално ученици, завършващи 7 клас има в 48 училища, но изпитът ще се проведе в 40 учебни заведения“, поясни Анастасова. Тя отбеляза, че е организиран превоза на учениците, като квесторите също ще пътуват. Учениците се явяват на изпит в своето училище, но квесторите са от други училища. „Не за първи път се прави национално външно оценяване на седмокласниците, създадена е добра организация, системата е смазана и всичко е подготвено. Изпитните материали вече са доставени в РУО – Смолян и са раздадени на директорите на училищата, като е запазена секретността им. Изтегленият вариант ще бъде обявен на сайта, както беше и през миналата година“, допълни Анастасова. \r\nИзпитът по български език и литература започва в 9 часа сутринта, като първата част е с продължителност от 60 минути, втората част е с продължителност от 90 минути, както за БЕЛ, така и за математика. Учениците със специални образователни потребности имат удължено работно време и в двете части на изпита. Учениците трябва да бъдат до 8.30 часа в определеното училище, за да заемат своите места до 8.45 часа, тъй като в 9 започва изпита. След матурата по български език и литература на 17 юни, на 19 юни ще се проведе тази по математика, а на 21 юни е изпитът по чужд език, който е по желание за учениците, каза още експертът. \r\nНели ГЕРГЬОВСКА", "date": "2019.06.15", "title": "Радка Анастасова, РУО – Смолян: 743 седмокласници от областта трябва да се явят на национално външно оценяване по български език и литература на 17 юни"}
{"url": "http://www.focus-news.net/news/2019/06/15/2670343/silviya-ivanova-upravitel-na-detski-obrazovatelen-i-yoga-tsentar-na-16-yuni-provezhdame-praktiki-i-lektsii-ot-vsichki-yoga-klubove-v-pleven-s-vhod-svoboden.html", "text": "На 16 юни провеждаме практики и лекции от всички йога клубове в града с вход свободен. Това каза за  Радио „Фокус“  Силвия Иванова, управител на детски образователен и йога център Плевен. \"По повод световния ден на йога на 21 юни  се събираме на едно място инструктури от всички студиа и клубове в града. Едната зала на центъра е отворена през целия ден за практики. В другата ще се проведат семинари на тема йога, видове практики за деца и бременни жени, аюрведа“, каза Силвия Иванова. По думите й всички желаещи да се запознаят с йога или практикуващи са добре дошли на 16 юни между 9.00 и 17.00 часа.  \r\nВиолета КРЪСТЕВА", "date": "2019.06.15", "title": "Силвия Иванова, управител на детски образователен и йога център: На 16 юни провеждаме практики и лекции от всички йога клубове в Плевен с вход свободен"}
{"url": "http://www.focus-news.net/news/2019/06/15/2670344/plovdiv-kasting-za-mis-asenovgrad-i-mini-mis-i-mistar-asenovgrad-shte-se-provede-na-16-yuni.html", "text": "Кастинг за Мис Асеновград и Мини мис и мистър Асеновград ще се проведе на 16 юни. Това съобщиха за  Радио „Фокус“ – Пловдив  от Общината. Лично лицензиантката Ирина Папазова, която държи правата за провеждане на всички международни и национални конкурси за красота на територията на страната, ще подбира децата за участие. Самият кастинг ще се проведе 11.00 до 16.00 часа в денс клуб „Стори“ в града. На кастинга могат да се явят деца от 4 до 15-годишна възраст, а за големия конкурс Мис Асеновград – момичета от 16 до 24-годишна възраст. \r\nВече порасналата Малка Мис Свят Биляна Лазарова - Биляниш ще е водеща на Мини мис и мистър Асеновград. Конкурсът ще е част от празника Еньовден на 24 юни от 14.00 до 17.00 часа.", "date": "2019.06.15", "title": "Пловдив: Кастинг за Мис Асеновград и Мини мис и мистър Асеновград ще се проведе на 16 юни"}
{"url": "http://www.focus-news.net/news/2019/06/15/2670346/seriya-ot-patni-intsidenti-belyaza-sabotniya-den-obzor.html", "text": "Серия от пътни инциденти беляза съботния ден. Традиционно с настъпването на летния сезон движението по пътищата в страната и в посока граничните пунктове се увеличава. Рано сутринта в столицата жена загина, след като бе блъсната от автомобил на кръстовището на бул. „Сливница“ и бул. „Христо Ботев“ в посока Сточна гара.  \r\nПоредица от катастрофи станаха на едно от най-натоварените трасета – АМ „Тракия“. В ранните часове на деня два автомобила катастрофираха при виадукта край Вакарел в посока Бургас. Инцидентът затрудни движението в района, като трафикът на място се регулираше от екипи на „Пътна полиция“. По-късно в участъка между 164 и 160 км на магистралата в посока София станаха още три катастрофи, които се разминаха без тежко пострадали. От 8.30 часа камион се блъсна в мантинелата при 157 км в посока София, a малко след това в същата посока станаха още две леки пътнотранспортни произшествия през няколко километра един от друг. Няма данни за пострадали при инцидентите, но те предизвикаха километрично задръстване в района.   \r\nОпашки от автомобили се образуваха по обяд и на слизане от АМ „Хемус“ край Ябланица – причината бе челен сблъсък между лек автомобил и полицейски патрул при пътен възел „Коритна“. При инцидента пострадаха петима души, от които двама починаха - 68-годишният водач на лекия автомобил и 66-годишна жена, пътувала с него. Мъжът почина на път за болницата, а жената - в болничното заведение. Тримата полицаи от патрулката бяха транспортирани във ВМА. Единият от тях на 40-години е с опасност за живота след инцидента. Другите двама са с по- леки травми. \r\nДвама души пострадаха при катастрофа между три автомобила на стария път Бургас-Айтос в отсечката между кръстовището за Българово и кръстовището за село Съдиево. Ранените - мъж и жена, са настанени в УМБАЛ-Бургас без опасност за живота. Заради инцидента пътят бе затворен за кратко, като екипи на „Пътна полиция“ пренасочваха движението от Бургас в посока Айтос през магистралната отсечка на „Тракия“, а обратно от Айтос към Бургас автомобилите бяха пропускани бавно, за да не нарушат местопроизшествието. \r\nОколо 10.30 часа в полицейското управление в Момчилград е подаден сигнал за загинал велосипедист на пътя между Кърджали и ГКПП „Маказа“. 37-годишният мъж е намерен мъртъв в канавката. Полицията търси съдействие от гражданите, които имат информация за инцидента да се обадят на телефон 112 или в най-близкото РУ на МВР при гарантирана анонимност. Поради извършването на оглед на местопроизшествието движението в района временно се отклоняваше в едната пътна лента.Заради засиления трафик към граничния пункт от ГД „Гранична полиция“ препоръчаха на пътуващите за Гърция  да ползват алтернативни маршрути през ГКПП „Златоград“, „Ивайловград“ и „Илинденци“. \r\nМъж пострада при катастрофа на пътя между Велико Търново и Горна Оряховица при Арбанаси. Шофьорът е изгубил контрол над превозното средство и е излязъл от пътното платно. Вследствие на инцидента е с фрактура на ръката, но е без опасност за живота.  \r\nКатастрофа между два автомобила затрудни движението по пътя Пазарджик-Белово преди село Звъничево. Заради натоварения трафик се образува колона от автомобили от изхода на Пазарджик до село Звъничево.", "date": "2019.06.15", "title": "Серия от пътни инциденти беляза съботния ден (ОБЗОР)"}
{"url": "http://www.focus-news.net/news/2019/06/15/2670334/the-japan-times-atakite-sreshtu-tankerite-mozhe-da-sa-preduprezhdenie-sreshtu-yaponiya.html", "text": "Нападенията в четвъртък срещу два танкера близо до Ормузкия пролив, включително един собственост на японска фирма, доведоха до буря от спекулации срещу извършителите и техния мотив, тъй като инцидентите съвпаднаха със среща между премиера Шиндзо Абе и иранския върховен лидер Аятолах Али Хаменей, пише японското англоезично издание  The Japan Times . \r\nНякои предполагат, че атаките вероятно целят изпращането на някакво предупреждение към Токио. Япония работи за облекчаване на напрежението между Иран и администрацията на президента на САЩ Доналд Тръмп, което ескалира след оттеглянето на Вашингтон миналата година от ядрената сделка през 2015 г., подписана между Иран и шест големи държави, включително Съединените щати. \r\nВ своето издание в сряда ирански вестник с консервативни схващания поздрави Абе, който пристигна в Техеран същия ден, за да започне внимателно наблюдаваното посещение, със заглавие на английски и персийски, което очевидно се отнася до САЩ. Заглавието \"Как можеш да вярваш на военен престъпник, г-н Абе?\", бе отпечатано на фона на снимката на ядрен облак с форма на гъба, припомняйки атомните бомбардировки в САЩ на японските градове Хирошима и Нагасаки през август 1945 година. \r\nПосланието очевидно предполага, че има чувство на недоверие към Абе сред иранските консервативни среди, които имат силни антиамерикански  настроения. \r\nВ телефонно интервю Меир Хаведанфар, ирански експерт, базиран в Израел, заяви, че Техеран е отговорен за атаките на танкерите. \r\nАко Техеран знае, че един от танкерите е свързан с Япония, това означава, че атаките показват, че иранският режим смята Абе за представител на американския президент Доналд Тръмп и не се доверява на японския лидер, според експерта. \r\nНо може и да се приеме за нелогично нападенията да са извършени от консервативни хардлайнери, защото това може да навреди на имиджа на върховния лидер, твърдят анализатори. \r\nАко Иран не е отговорен за нападенията, може би е участвала трета страна, която желае да вбие в клин между Иран и Япония, които традиционно са имали топли връзки, с цел да призове Токио да се дистанцира от Техеран, коментираха анализатори.  Юлиян Марков", "date": "2019.06.15", "title": "The Japan Times: Атаките срещу танкерите може да са предупреждение срещу Япония"}
{"url": "http://www.focus-news.net/news/2019/06/15/2670347/sofiya-vazstanoveno-e-dvizhenieto-na-am-hemus-v-posoka-varna-pri-km-18.html", "text": "Възстановено е движението на АМ „Хемус“ в посока Варна, при км 18. Това съобщиха от  Агенция \"пътна инфраструктура\" .", "date": "2019.06.15", "title": "София:  Възстановено е движението на АМ „Хемус“ в посока Варна, при км 18"}
{"url": "http://www.focus-news.net/news/2019/06/15/2670345/the-jerusalem-post-kakvi-sa-vrazkite-mezhdu-izrael-i-abu-dabu.html", "text": "Неотдавнашана публикация в The New York Times само загатна за връзките между Израел и Абу Даби, която повдигна завесата на тайния свят на отношенията между Израел и ОАЕ. Заедно с предишни истории, статията хвърля светлина върху степента, дълбочината и характера на тайните отношения между Израел и Абу Даби. Но също така предоставя по-широка перспектива за специалните развиващи се отношения между Израел и други сунитски държави, коментира израелското англоезично издание  The Jerusalem Post . \r\nВ статията се твърди, че през последния четвърт век 58-годишният престолонаследник Мохамед бин-Зайед (известен в медиите като МБЗ) е превърнал малкото си феодално владение в доминираща сила в Близкия изток, но също така и като източник на нестабилност в региона. \r\nОсновата за сътрудничеството между Израел и Абу Даби произтича от две групи общи интереси: едната е враждебността към Иран, а втората е омразата и страха от движението „Мюсюлмански братя“. \r\nЗа да постигне целите си, МБЗ през годините е купувал оръжия и друго военно оборудване на стойност стотици милиарди долари, главно от САЩ, но и от Израел. \r\nНеговият баща, неграмотният шейх Халифа, е в лошо здравословно състояние, но официално все още е владетел на страната, носещ титлата президент на ОАЕ. Той бе назначил на сина си наставник - радикален ислямистки проповедник, който се опитал да му промие мозъка с войнствени представи. \r\nМладият МБЗ отхвърля проповедите на учителя, които го травматизират. Вместо това той придобива западно образование и развива нескончаема омраза към „Мюсюлмански братя“. Тези чувства оправдават неговата дипломатическа и военна политика и участието му в създаването на регионални съюзи. \r\nТой е твърд съперник на Катар и Турция, чиито лидери подкрепят клоновете на „Мююсилмански братя“ в целия арабски свят. Но той е приятел на Бахрейн, Египет, Йордания и в по-малка степен Саудитска Арабия, а всички те се противопоставят на „Мюсюлмански братя“. \r\nЕгипетският президент Абдел Фатах ал-Сиси, който е силен противник на „Хамас“, което представлява палестинско крило на египетския клон на „Мюсюлмански братя“, смята МБЗ за силен съюзник. В този смисъл същото се отнася и за Израел, въпреки че израелската политика, както е разработена от премиера Бенямин Нетаняху по отношение на Хамас, не е твърдо съперничество, а нещо по-сложно. \r\nЗа Нетаняху \"Хамас\" е нещо като „вриятел“ - комбинация от враг, но и приятел. Това е така, защото „Хамас“, които контролират Газа и предизвикват палестинската власт и Организацията за освобождение на Палестина (ООП), несъзнателно изпълняват крайната цел на Нетаняху: да подкопае палестинските национални стремежи и по този начин „да убие“ идеята за две държави, Израел и Палестина в Газа и Западния бряг.  Юлиян Марков", "date": "2019.06.15", "title": "The Jerusalem Post: Какви са връзките между Израел и Абу Дабу"}
{"url": "http://www.focus-news.net/news/2019/06/15/2670366/api-vremenno-dvizhenieto-po-pat-i-5-prez-prohoda-shipka-pri-km-180-v-posoka-gabrovo-e-v-edna-lenta.html", "text": "Временно движението по път I-5 през прохода Шипка при км 180, в посока Габрово се осъществява в една лента двупосочно поради свличане на скална маса. Това съобщиха от пресцентъра на  Агенция \"Пътна инфраструктура\" . Трафикът се регулира с пътни знаци.", "date": "2019.06.15", "title": "АПИ: Временно движението по път I-5 през прохода Шипка при км 180, в посока Габрово е в една лента"}
{"url": "http://www.focus-news.net/news/2019/06/15/2670348/afp-nastoyashtiyat-kmet-na-barselona-e-preizbrana.html", "text": "Действащият кмет на Барселона Ада Колау бе преизбрана в събота, побеждавайки каталунски сепаратист, който водеше в общинските избори, след като постигна споразумение със социалистите и получи неочаквана подкрепа от бившия френски премиер Мануел Валс, предава  AFP .  \r\nСтотици поддръжници на независимостта запълниха площада пред кметството, тъй като гласуването се проведе на учредителна сесия, на която присъства и Жоаким Форн, бивш регионален вътрешен министър на Каталуния, който е в затвора и е съден за неуспешния опит за отцепване през 2017 година. \r\nФорн, който бе избран за съветник на общинските избори на 26 май, бе допуснат временно да напусне затвора, за да присъства на заседанието. \r\nКолау загуби последните местни избори от Ернест Марагал, ветеран политик, чиято партия иска Каталуния - североизточният район, управляван от сепаратистите - да бъде независима от останалата част на Испания. \r\nТой спечели 10 места от 41 в градския съвет, както и Колау. Марагал я победи с по-малко от 5000 гласа. \r\nАко бе получил необходимата подкрепа, за да получи абсолютно мнозинство от 21 места в градския съвет, той би станал първият сепаратистки кмет на Барселона в съвременната испанска история. \r\nГласуването бе анонимно, но Колау беше постигнала споразумение със Социалистическата партия, за да я подкрепи. \r\nМануел Валс, който е израснал в Париж с баща от Каталуня и майка от швейцарско-италиански кантон, също е дал  подкрепата на своите съветници за Колау, въпреки че я критикува по време на кампанията, за да не попадне Барселона в ръцете на каталунските сепаратисти.  Юлиян Марков", "date": "2019.06.15", "title": "AFP: Настоящият кмет на Барселона е преизбрана"}
{"url": "http://www.focus-news.net/news/2019/06/15/2670365/the-new-york-times-sasht-sa-zachestili-kiberatakite-sreshtu-ruskata-elektroprenosna-sistema.html", "text": "През изминалата година американските разузнавателни агенции са станали много по-активни, отколкото преди, опитвайки се да вкарат злонамерен софтуер в руската електропреносна мрежа, пише авторитетният американски вестник  The New York Times . \r\nСпоред източници - бивши и настоящи служители, става дума за програми, чрез които САЩ могат да събират информация за руската електроенергийна система, а също и, вероятно, да изключват някои от нейните елементи. \"Тези действия са предприeмат много по-агресивно през изминалата година,\" цитират в публикацията думите на един от източниците. \"Ние правим това в мащаб, за който не сме мислили преди няколко години.\" Според вестника Вашингтон цели да изпрати предупреждения на Владимир Путин за това как настоящата администрация на Тръмп използва новите възможности в киберпространството. \r\nКакто е посочено в материала, Съединените щати от 2012 г. се опитват да съберат информация за руската енергийна система, но сега \"стратегията се е променила в посока на нападателни действия\". \"Целта е да се отправи предупреждение, както и при сериозен конфликт САЩ да бъдат в състояние да извършват кибератаки \", отбелязва вестникът. \r\nСпоред изданието защитниците на подобна агресивна стратегия, заявяват, че тя е закъсняла след като в продължение на години е имало предупреждения, че Русия може да саботира американски централи, газопроводи и петролопроводи, както и водоснабдителни мрежи при евентуален бъдещ конфликт. \r\n\"Ключовият въпрос, на който не може да се отговори без достъп до класифицирана информация за операцията, е колко дълбоко са успели САЩ да проникнат в руската система. Само тогава става ясно дали ще бъде възможно да се потопи Русия в тъмнина или да ограничи възможностите на нейните въоръжени сили. На този въпрос не може да се отговори, докато кодът не бъде активиран ”, се посочва в публикацията. Изданието отбелязва, че тези действия на американската страна \"също са изпълнени със сериозна опасност от предизвикване на ескалация в ескалиращата студена война между Вашингтон и Москва\" в киберпространството. \r\nКакто става ясно от публикацията, тези атаки се извършват по-специално от американското кибер-командване. Преди това то е получило разрешение от Конгреса и президентската администрация на Доналд Тръмп да бъде по-активен в киберпространството. \r\nВ същото време източниците на публикацията в президентската администрацията отбелязват, че според тях на Тръмп не е предоставена подробна информация за опитите за въвеждане на злонамерен софтуер в руската електрическа мрежа. Както е посочено в материала, американските военни и разузнавачи се опасяват, че американският президент може да нареди да се прекратят тези стъпки или да ги обсъди с представители на други държави. \r\nСпоред публикацията, Съединените щати все още не са се опитвали да изключват някакви елементи на електрическата мрежа. Според вестника Кибер-командването вече е работило по план за създаване на проблеми с електрозахранването в Иран в случай на конфликт между Техеран и Вашингтон.  Юлиян Марков", "date": "2019.06.15", "title": "The New York Times: САЩ са зачестили кибератаките срещу руската електропреносна система"}
{"url": "http://www.focus-news.net/news/2019/06/15/2670369/sport-balgariya-zagubi-ot-yaponiya-s-23-geyma-vav-varna.html", "text": "Волейбол: България загуби от Япония с 2:3 гейма във Варна във втори двубой от третия уикенд в Лигата на нациите.  \r\nОчаквайте подробности.", "date": "2019.06.15", "title": "Спорт: България загуби от Япония с 2:3 гейма във Варна"}
{"url": "http://www.focus-news.net/news/2019/06/15/2670367/sport-ukrayna-stana-svetoven-shampion-po-futbol-pri-mladezhite-do-20-godini.html", "text": "Футбол: Украйна победи Южна Корея с резултат 3: 1 в финалния мач на Световната купа за младежи до 20 години в Полша. Владислав Супряга в 24-ата и 53-ата минута и Георги Цитаишвили  в 89-ата  вкараха за победителите, а Ли Кан-ин от гостите откри резултата в 5-ата минута . В петък, в мача за третото място, националният отбор на Еквадор победи Италия в с резултат 1: 0. Националният отбор на Украйна не претърпя нито едно поражение на Световното първенство и за първи път стана победител в турнира", "date": "2019.06.15", "title": "Спорт: Украйна стана световен шампион по футбол при младежите до 20 години"}
{"url": "http://www.focus-news.net/news/2019/06/15/2670371/sport-balgariya-zagubi-ot-yaponiya-s-23-geyma-vav-varna.html", "text": "Волейбол: Българският национален отбор по волейбол допусна поражение от Япония с 2:3 гейма във втория си мач от Лигата на нациите във Варна. В отделните части двубоят в зала „Конгресна“ завърши при 25:22, 19:25, 25:16, 19:25 и 19:21. \r\nТака тимът ни, който в петък подчини Австралия,  претърпя пето поражение в надпреварата. С актив от 8 точки момчетата на Силвано Пранди са на 12-ото място. Позиция пред тях е Япония със същия актив, но с по-добри показатели. \r\nВ неделя нашите национали ще изиграят третия си мач от състезателния уикенд в надпреварата. Отборът ни се изправя срещу Италия.", "date": "2019.06.15", "title": "Спорт: България загуби от Япония с 2:3 гейма във Варна"}
{"url": "http://www.focus-news.net/news/2019/06/15/2670368/nikola-gruevski-ne-sam-izbyagal-v-bagazhnik.html", "text": "Бившият македонски премиер Никола Груевски отговори на изявлението на Зоран Заев, че той е напуснал Македония в багажник на автомобил. Агенция „Фокус“ публикува целия текст на отговора без редакторски промени, като уточнява, че изразените ппозиции и направените твърдения са на Никола Груевски и Агенцията не носи отговорност за тях. \r\n„Днес нашият премиер е съвсем  ХАЙ .  \r\nНашият човек само преди година, след като стартира семеен бизнес със засаждане на марихуана за медицински цели, ни обясняваше, че трябва да легализираме марихуана, така че да сме ХАЙ, както според него били в Амстердам ... \r\nПреди няколко дни, когато беше по-малко ХАЙ, по „ТВ 24“ каза: \"Мисля, че може би Груевски е влязъл в багажник на кола в мазето. \"В духа на това, което той каза миналия ноември, \"може би\" съм бил отвлечен. Няколко дни по-късно, за интервюто във FAZ  (Frankfurte Allgemaine Zeitung –бел. прев.) в Берлин, му се е видяло  ХАЙ, ако махне първите две думи, \"мисля\" и \"може би\". \r\nЗнам, че в живота ми не съм влизал в багажник с каквато и да е цел. Заев знае истината. Тръгнах, защото в Македония имаше политически мотивирани процеси срещу мен, в които постановените от него решения са известни предварително, въпреки че нямаше никакви правни аргументи, никакви престъпления и следователно доказателства. Тръгнах, защото в затвора ми подготвяха линч. Истината е, че заминах много лесно и просто, а той прекара една четвърт от емисията преди няколко дни в лъжа и фантазиране, в която говореше за мен и как съм заминал. Тогава той започна да лъже света чрез международните медии. \r\nВиждате ли, той си представи, че съм напуснал, както наскоро чух, че когато е бил в опозиция, те са били пренесени и тайно вкарани в съседна държава, \"на консултации\". Всеки започва от себе си. Така че вероятно си казал: \"Ако можех да вляза в багажника, за да сменя името, историята и идентичността, защо не той, защото не ги е смени ...\". \r\nНо \"ХАЙ\" трябва да знае, че идва време за „Гудбай“. Защото хората не са точно ХАЙ и разбират, че нашият \"ХАЙ\" веднага щом си отвори устата и лъже. Лъже по-лесно, отколкото диша.. Всъщност, не лъже само, когато мълчи.  И най-вероятно тези, които го разбират и най-дълго го знаят - хората от Струмица, които казват, че „много му мели устата“.  Юлиян Марков", "date": "2019.06.15", "title": "Никола Груевски: Не съм избягал в багажник"}
{"url": "http://www.focus-news.net/news/2019/06/15/2670330/tass-premierat-na-moldova-poiska-ostavkite-na-chlenovete-na-konstitutsionniya-sad.html", "text": "Молдовският министър-председател Майя Санду поиска оставките на членовете на Конституционния съд (КС), който от 7 до 9 юни взе редица решения, които предизвикаха политическа криза в страната. Тя каза това след като съдиите в събота отмениха всички тези решения само за пет минути, предава  TACC . \r\n\"Конституционният съд трябва да взема решения в съответствие с разпоредбите на конституцията, a не въз основа на решенията и поведението на политическите играчи в страната. Настоявам съдиите от Конституционния съд незабавно да подадат оставка, ако имат поне една капка чест и уважение към конституцията и гражданите на тази страна\", написа Санду на своята страница в социалната мрежа „Фейсбук“. \r\nСъдиите отмениха решенията си по искане на президента Игор Додон. Сред тях е постановление за нелегитимността на парламента, незаконосъобразността на одобрението му на правителството на Санду и избирането на председателя на законодателния орган Зинаида Гречани. Съдиите също отстраниха временно Додон от президентския пост, така че изпълняващият длъжността премиер и член на Демократическата партия на Молдова (ДПМ) Павел Филип да подпише указ за разпускане на парламента на негово място. Додон определи тези стъпки, като опит да се узурпира властта и отмени указите на Филип, а парламентът поиска от Венецианската комисия на Съвета на Европа да оцени действията на Конституционния съд.  Юлиян Марков", "date": "2019.06.15", "title": "ТАСС: Премиерът на Молдова поиска оставките на членовете на Конституционния съд"}
{"url": "http://www.focus-news.net/news/2019/06/15/2670342/alsat-m-makedoniya-naprezhenie-mezhdu-sofiya-i-skopie-okolo-gotse-delchev.html", "text": "Продължава напрежението между София и Скопие около Гоце Делчев, обобщава македонският телевизионен канал  “Алсат М“ . Агенция „Фокус“ представя материала без редакторска намеса \r\nБългария няма да прави компромис, когато става дума за Гоце Делчев. Българският министър на външните работи Екатерина Захариева след провала на съвместната комисия по исторически и образователни въпроси  за хармонизиране на текстовете за Гоце Делчев в няколко публични изявления показа, че като страна те са засегнати от предложението от македонска страна за съвместно честване на Гоце Делчев на 7 октомври, когато през 1946 г. България предаде тленните му останки на Македония. Според Захариева предложената дата е една от най-големите предателства, извършени от Българската комунистическа партия. \r\n„Много пъти съм казвала в пленарните разговори на Комисията и на пресконференциите не искаме нищо повече от истината. Няма начин да се постигне компромис с истината. Няма начин да се постигне компромис с истината. Самият Гоце Делчев си е казал какъв е - българин. Той го е написал десетки пъти“,  казва Захариева. \r\nЗахариева се надява да ускори динамиката на работата на съвместната комисия по отношение на съдържанието на учебниците за личности, дати и тържества. \r\n„Защото, ако продължават да лъжат децата си, няма защо да ги образоваме във фалшив национализъм, не е добре за тях, за бъдещето им. Да, България няма претенции към историята на Северна Македония от 1944 г. насам. Нямаме такива. Всъщност всеки тръгна по своя път. Ние сме държавата, която първа ги е признала ”, добави Захариева. \r\nНапрежението в отношенията между София и Скопие се засили около Гоце Делчев и дали той  е българин или македонец. Освен Захариева и професор Иван Илчев, член на българо-македонската комисия за разрешаване на спорни исторически проблеми, в интервю за българския „Дневник“, определи датата 7 октомври за честване на Гоце Делчев. В интервю Илчев обясни, че комисията след проведени шест заседания се е съгласила, че Самуил е български цар, че Гоце Делчев е българин и че не е имало българска фашистка окупация.  Юлиян Марков", "date": "2019.06.15", "title": "„Алсат М“ (Македония): Напрежение между София и Скопие около Гоце Делчев"}
{"url": "http://www.focus-news.net/news/2019/06/15/2670370/the-times-spetsialni-sili-na-kralskiya-flot-se-otpraviha-kam-persiyskiya-zaliv.html", "text": "Специални сили на Кралския флот се отправиха към Персийския залив, пише британският вестник  The Times . \r\nВ топлите сини води на Ормузския проток няма място за грешки. Водните пътища, които са широки само две мили, са пълни с танкери, пренасящи суров петрол от Персийския залив покрай непримирими врагове: Иран от една страна и Обединените арабски емирства от друга. \r\nСмъртоносен удар от всяка от страните може да бъде катастрофален. Оказва се, че това е оценката на Кралския флот, който ще изпрати 100 кралски морски пехотинци, за да защитават британските кораби, тъй като атаките срещу петролни танкери се увеличават, което води до опасения от война с Иран. \r\nТази седмица САЩ обвиниха Техеран за нападения срещу два танкера в Оманския залив, при подхода към Ормузкия проток. Анализаторите и дипломатите се страхуват от цикъл на насилието, което трудно ще бъде спряно. \r\nМорските пехотинци, базирани близо до Плимут, ще формират сили за бързо реагиране, наречени \"Специална целева група\". Тя ще оперира от военноморските кораби, патрулиращи региона от британската военноморска база в Бахрейн, която заработи миналата година. Специалната група ще защитава корабите на Кралския флот и британските търговски кораби от малки плавателни съдове, мини и противокорабни ракети. \r\nВсеки конфликт в това тясно водно пространство, колкото и да е ограничен, може да има висока цена. Една трета от световните доставки на суров петрол минават през пролива. \r\nКлючов момент в настоящата криза се оказа публикуването на видеозапис, който изглежда показва, че иранците премахват мина от един от повредените танкери. Но остават много въпроси. Операторът на един от танкерите заяви, че е бил ударен с „летящ обект“, а не с мина. \r\nЗад конфронтацията се крие оттеглянето на Америка от ядрената сделка с Иран през 2015 г. и подновяването на санкциите, които удрят иранската икономика, предизвиквайки призиви в Техеран за отмъщение. \r\nДипломатите, които работят за спасяването на ядрената сделка, заявиха, че Техеран се опитва да покаже на Америка и на нейните съюзници, че няма да бъде поставен в ъгъла - и може да започне самостоятелна кампания за \"максимален натиск\". ОАЕ и Саудитска Арабия, два от най-ожесточените врагове на Иран, се опитват да намалят ескалацията. \r\nВ петък Джереми Хънт, министърът на външните работи на Великобритания, заяви, че според него оценката на американското разузнаване, че Иран е в основата на атаките на танкерите в залива в четвъртък, е \"правилна\", но Великобритания прави собствено разследване.  Юлиян Марков", "date": "2019.06.15", "title": "The Times: Специални сили на Кралския флот се отправиха към Персийския залив"}
