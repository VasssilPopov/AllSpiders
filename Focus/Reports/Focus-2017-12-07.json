{"url": "http://www.focus-news.net/news/2017/12/07/2465130/sport-istanbul-bashakshehir-otpadna-ot-liga-evropa-braga-oglavi-klasiraneto-v-grupa-s.html", "text": "Истанбул Башакшехир победи с 2:1 Брага в двубой от последния, шести кръг на груповата фаза на Лига Европа. Резултатът обаче не класира турския отбор за 1/16-финалите на турнира.  \r\nПобедител в Група \"С\" е Брага с актив от 11 точки. Втори с девет точки е отборът на Лудогорец, който също продължава в следващата фаза на турнира.\r\nИстанбул Башакшехир и Хофенхайм са на трето и четвърто място, съответно с осем и пет точки.\r\nЖребият за елиминационната фаза на Лига Европа ще бъде определен в понеделник от 14:00 часа. Лудогорец няма да бъде поставен.", "date": "2017.12.07", "title": "Спорт: Истанбул Башакшехир отпадна от Лига Европа, Брага оглави класирането в Група \"С\""}
{"url": "http://www.focus-news.net/news/2017/12/07/2465095/bsp-nastoyava-za-moratorium-za-litsenzirane-na-novi-chastni-bolnitsi-i-nakazatelna-otgovornost-za-reeksport-na-lekarstva-obzor.html", "text": "ПГ на БСП внесе в деловодството на парламента искането си за мораториум за лицензиране на нови частни болници. Лидерът на партията Корнелия Нинова заяви, че смяната на модела в здравеопазването е задължителна, а това няма как да стане без политическо и обществено съгласие. Опозицията настоява държавните и общинските болници да бъдат пререгистрирани от търговски дружества в лечебни заведения. Предлага се и ново и обективно ценообразуване на клиничните пътеки в новия рамков договор. Корнелия Нинова призова за национален разговор за нов модел на здравеопазването, без оглед на политическото его или на пристрастия. „Това няма да е моделът на БСП или на ГЕРБ, на лекарите или на пациентските организации. Това ще бъде българският модел, който служи на една цел- всеки българин да има достъп до качествено здравеопазване“, посочи лидерът на БСП. От партията си поставиха за цел до края на март да се постигне разговор за модела, който да бъде включен в Бюджет 2019. \r\nВ началото на следващата седмица опозицията ще внесе предложения за промени в Наказателния кодекс за търсене на наказателна отговорност за реескспорта на лекарства. От БСП са съгласни с предложенията на главния прокурор Сотир Цацаров за реекспорта на лекарства, направени при изслушването му в комисия. Корнелия Нинова уточни, че все още не са водени разговори с другите политически сили за предлаганите законови изменения. „В годините на прехода са направени грешките в здравеопазването, но е крайно време да осъзнаем, че само промяна в моделите ще реши проблема, а не допълнително наливане на пари в едни и същи системи, откъдето тези пари изтичат“, поясни тя.\r\nВсички парламентарни групи изразиха становището си за предложенията на левицата. Даниела Дариткова от ГЕРБ заяви, че предложението на БСП за мораториум върху частните болници е противоконституционно. Тя коментира, че нямаме нужда от поредния опит за политическа употреба на проблемите в здравеопазването, които така или иначе са безспорни. „Важно е да видим елементите на тези предложения на БСП. Винаги съм се въздържала от квалификации, но преди няколко дни Корнелия Нинова смело излъга, че в Закона за бюджета на НЗОК и на държавата те били предложили вече да отпадне функционирането на лечебните заведения за болнична помощ като търговски дружества. Такова предложения нямаше и това може да бъде проверено“, обясни д-р Дариткова. Калин Поповски от „Обединени патриоти“ посочи, че леко загадъчно е предложението на БСП да прелицензираме всички болници, но да не съкращаваме нито една. Той беше категоричен, че реекспортът на лекарства трябва да бъде класифициран като престъпление. „Търговците на лекарства бъркат в големия бюджет на касата и правят тежки злоупотреби“, уточни д-р Поповски. Д-р Хасан Адемов заяви, че от ДПС са съгласни, че трябва да има надпартиен консенсус за това по какъв модел да се развива здравеопазването. Той обясни, че болниците сега са регистрирани по Търговския закон и за да се регистрират по друг, трябва да минат през фалит. По повод предложението за забрана за лицензиране на нови лечебни заведения, Хасан Адемов посочи, че според конституционен текст всеки стопански субект в България има право на стопанска инициатива. Той определи идеята за криминализирането на реекспорта на лекарства като изключително чувствителна тема. По думите му въпросът е как държавата с контролни механизми да защитава собствения си пазар и гражданите си, за да получават те лекарствени продукти в достатъчен обем и в достатъчно количество. От ПГ на „Воля“ настояха за премахване на монопола на Здравната каса. Пламен Христов обясни, че е доказано, че частният предприемач упражнява по-добър контрол от държавата. Приоритет на групата е създаването на регистър на заболяванията в България, за да може на базата на статистика да се вземат адекватни управленски решения.\r\nВ интервю за Агенция „Фокус“ директорът на УМБАЛ „Св. Екатерина“ проф. Генчо Начев заяви, че търговията с пациенти е злокачествен процес в здравеопазването. Той изрази надежда наистина да има последствия от обявените от управляващите проверки. „Има много различни механизми за усвояване на пари от НЗОК, без да е извършвана съответна дейност или пък да е извършена дейност, която не е трябвало да бъде извършена“, коментира проф. Начев и допълни, че без съдействие на специалисти кога са извършвани дейности, без да има нужда от тях.„Фокус“ припомня: На 5 декември министерствата на вътрешните работи и на здравеопазването заедно с Прокуратурата обявиха, че започват проверки във всички общински и държавни болница в страната, които получават средства от НЗОК. Здравният министър Кирил Ананиев обясни, че ще се анализира дали ефективно се изразходват публичните средства за лечение с цел да се намери източването на пари. Ще се проверяват всички договори на държавните болници с частни болници, както и с представители на извънболничната помощ. Според главния прокурор Сотир Цацаров проблемът е налице в случаите, в които на територията на общинско или държавно лечебни заведение функционира частна болница, която осъществява идентични, а не различни дейности. Вътрешният министър Валентин Радев коментира, че се дават все повече средства за здравеопазване, но резултатите са на същото ниво. „Ще успеем да ограничим онези практики, при които се взимат средства от българските граждани, които след това не се използват за здравеопазване. Битката ще бъде жестока, тези неща ги има от години, но ние ще се справим с тях“, заяви той.", "date": "2017.12.07", "title": "БСП настоява за мораториум за лицензиране на нови частни болници и наказателна отговорност за реекспорт на лекарства (ОБЗОР)"}
{"url": "http://www.focus-news.net/news/2017/12/07/2465096/faz-gsdp-podkrepi-s-golyamo-mnozinstvo-startiraneto-na-pregovori-za-sastavyane-na-golyama-koalitsiya.html", "text": "След часове дебати в рамките на провелия се в Берлин конгрес, Германската социалдемократическа партия (ГСДП) подкрепи с голямо мнозинство стартирането на преговори със Съюза (ХДС/ХСС) за съставяне на нова голяма коалиция, съобщава националният ежедневник Die Frankfurter Allgemeine Zeitung.\r\nСлед като делегатите на конгреса дадоха \"зелена светлина\" на преговорите, следващата седмица ще бъде организирана среща между председателя на ГСДП Мартин Шулц, лидерите на Християндемократическия съюз (ХДС) и  Християнсоциалния съюз (ХСС) - Ангела Меркел и Хорст Зеехофер. На нея ще бъде поканена и Андреа Налес, фракционен лидер на ГСДП. И накрая – на 15 декември ще бъде свикана нова среща на ръководството на ГСДП, на която ще бъде взето окончателно решение по въпроса дали да бъдат продължени преговорите със Съюза (ХДС/ХСС) за формиране на новото германско правителство.  Тереза Герова", "date": "2017.12.07", "title": "FAZ: ГСДП подкрепи с голямо мнозинство стартирането на преговори за съставяне на голяма коалиция"}
{"url": "http://www.focus-news.net/news/2017/12/07/2465097/d-r-emil-kabaivanov-sds-novata-misiya-na-sds-e-da-se-ubedyat-horata-da-saberat-usiliya-i-da-se-nameri-formulata-za-ideala-za-savremenna-i-silna-balgariya.html", "text": "Новата мисия на СДС е да се убедят хората, които искат България да се промени и не са удовлетворени от сегашното състояние на икономиката, реда и функционирането на държавата, че трябва да съберат усилия, за да се намери формулата за постигане на идеала за съвременна и силна България. Това каза пред Радио „Фокус“ д-р Емил Кабаиванов, заместник председател на Съюза на демократичните сили (СДС), по повод 28 години от създаването на политическата формация. Според него българската десница, част от която е и СДС, трябва да намери своето достойно място в политическия живот, за да бъде гарант, че надеждите и очакванията отпреди 28 години, ще бъдат постигнати. \r\n„Трябва да се промени начинът на правене на политика, отношението и контакта с българските граждани. Трябва да се застане пред тях с няколко приоритета, да се потърси тяхното мнение по тези приоритети, както и по въпроса за формулирането на националната кауза на България. Тя трябва да движи страната през следващите десетилетия. Това няма да стане за 1, 2 или 3 месеца, но процесът не може да бъде и много бавен, защото ние изоставаме от съседните европейски държави“, коментира д-р Кабаиванов. \r\nТой допълни, че липсва на страната ни национална доктрина, като има актуализирана Национална стратегия, която е част от Националната доктрина. По думи на д-р Кабаиванов СДС и другите автентични десни партии трябва много активно да формулират тази доктрина, която липсва вече 28-30 години, защото са постигнати няколко цели – членство в ЕС и в Северноатлантическия алианс, които са важни, но не са крайна цел, а средство за постигане на стабилна, силна и развиваща се, с бъдеще, България.", "date": "2017.12.07", "title": "Д-р Емил Кабаиванов, СДС: Новата мисия на СДС е да се убедят хората да съберат усилия и да се намери формулата за идеала за съвременна и силна България"}
{"url": "http://www.focus-news.net/news/2017/12/07/2465098/ria-novosti-prezidentite-na-rusiya-i-na-turtsiya-obsadiha-reshenieto-na-donald-tramp-otnosno-erusalim.html", "text": "Прес-службата на Кремъл съобщи, че президентът на Русия Владимир Путин е обсъдил със своя турски колега Реджеп Тайип Ердоган ситуацията в Близкия изток, след като президентът на САЩ Доналд Тръмп обяви, че посолството на САЩ в Израел ще бъде преместено от Тел Авив в Ерусалим, предава  РИА Новости.\r\n„И от двете страни бе изразена сериозно притеснение във връзка с решението на САЩ да признае Ерусалим като столица на Израел и обявените планове за преместването там от Тел Авив на американското посолство. Такива действия могат да зачеркнат перспективите на мирния процес в Близкия изток“, пише в официално заявление на прес-службата на Кремъл. \r\n„Ердоган информира, че на 13 декември в Истанбул ще се свика извънредна среща на Организацията за ислямско сътрудничество, посветена на ситуацията“,  се съобщава в документа.Агенция „Фокус“  припомня:  По-рано президентът на САЩ Доналд Тръмп обяви, че признава Ерусалим за столица на Израел. Това предизвика остра реакция сред мюсюлманските държави по света.  Виктор Турмаков", "date": "2017.12.07", "title": "РИА Новости: Президентите на Русия и на Турция обсъдиха решението на Доналд Тръмп относно Ерусалим"}
{"url": "http://www.focus-news.net/news/2017/12/07/2465099/sliven-rakovodstvoto-na-obshtinata-provede-priemen-den.html", "text": "Проведе се приемен ден на кмета, заместник-кметовете и секретаря на Община Сливен. Граждани поставиха въпроси от обществен и личен характер. Кметът Стефан Радев беше запознат с проблем с външната канализация на жилищен блок. Жена сигнализира за дупки и дълбоки следи от камиони по улица в Сливен. Това съобщиха от пресцентъра на Община Сливен. Граждани потърсиха съдействие от заместник-кмета по хуманитарните дейности Пепа Чиликова, предимно за лични проблеми. Сред тях са две майки, които потърсиха помощ децата им да бъдат настанени в детски градини.\r\nГражданин се обърна към Стефан Кондузов, заместник-кмет по устройство на територията и строителството по повод междусъседски отношения, свързани с изтичаща от улуците вода от единия имот в другия. На срещата със заместник-кмета по строителството гражданин настоя за изграждане на навес на спирката по линия №14, срещу Новите гробища.\r\nСреща по въпрос от личен характер проведе гражданин със заместник- кмета по финанси и общинска икономика Румен Иванов.\r\nКъм секретаря на Община Сливен Валя Радева бяха поставени въпроси, свързани с общински жилища.\r\nПриемният ден на кмета и неговите заместници, както и на секретаря на общината, е всеки първи четвъртък от месеца. Записването става предварително - два дни преди това – във вторник от 8.30 ч. в Центъра за административно обслужване на гражданите – източен вход на общината. Жалби и сигнали се приемат и по електронна поща.", "date": "2017.12.07", "title": "Сливен: Ръководството на Общината проведе приемен ден"}
{"url": "http://www.focus-news.net/news/2017/12/07/2465100/pernik-4000-lampichki-osvetiha-novata-10-metrova-koledna-elha-tsentara-na-grada.html", "text": "4000 лампички осветиха новата 10-метрова коледна елха в центъра на Перник. Това съобщиха от Общината. Целият площад \"Кракра\" се окъпа в настроение и блясък от пищната заря, която озари небето. По традиция светлините на празничното дърво запали кметът на Общината Вяра Церовска, придружена от красивата Снежанка и палави джудженца. \r\n\"Нека вашите мечти и най-съкровени желания да се сбъднат през новата година. Нека 2018-та да влезе в домовете ви с много късмет, лично и семейно щастие, мир и любов. Да отворим сърцата си за искрица доброта и разбирателство, благосклонност и човещина, обич и оптимизъм\", пожела на перничани кметът Вяра Церовска. \r\nКакто всяка година и този път в празничната вечер бяха раздадени 1000 парчета от огромната баница с късмети, които зарадваха и малки и големи. \r\nПарчето с късметче за града го изтегли кметът и в него пишеше: ”Да бъде Коледата ни незабравима , а 2018-та година неповторима! Да сме здрави, весели, засмени и от Бог благословени! Нека да се сбъднат нашите мечти, бликащи сега и в сърцата ни да няма място за тъга! Щастливи да растат децата и късмет да ги следва навред , догодина - до амина”.\r\nНа празничната церемония присъстваха десетки граждани и малчугани, които се забавляваха, сред тях бяха и зам-кметовете Севделина Ковачева , Владислав Караилиев, Денислав Захариев, Йордан Павлов, секретарят на Общината Радослава Манова, народният представител д-р Александър Александров, общински съветници и кметове на населени места.", "date": "2017.12.07", "title": "Перник: 4000 лампички осветиха новата 10-метрова коледна елха центъра на града"}
{"url": "http://www.focus-news.net/news/2017/12/07/2465101/afp-donald-tusk-shte-iznese-doklad-otnosno-situatsiyata-okolo-brekzit.html", "text": "Председателят на Съвета на ЕС Доналд Туск ще изнесе на 8 декември, петък, „ситуационен отчет“ за Брекзит, предава  AFP.\r\n„Председателят ще направи заявление относно Брекзит на следващата сутрин. По-нататъшни детайли ще последват“, съобщава Съветът на ЕС на своя официален профил в социалната мрежа „Туитър“.  Туск ще изнесе доклада само седмица преди решителна среща на високо равнище на ЕС в Брюксел, по време на която Великобритания се надява да отключи следващата фаза на преговорите за излизането ѝ от Съюза, фокусирайки се върху бъдещите търговски отношения. \r\n„Туск ще направи отчетна ситуацията около Брекзит в този контекст“, потвърждава източник от европейските структури.  Виктор Турмаков", "date": "2017.12.07", "title": "AFP: Доналд Туск ще изнесе доклад относно ситуацията около Брекзит"}
{"url": "http://www.focus-news.net/news/2017/12/07/2465102/silistra-chastichni-izbori-za-kmet-na-kmetstvo-sredishte-obsht-kaynardzha-sa-nasrocheni-za-18-fevruari-2018-godina.html", "text": "Частични избори за кмет на кметство Средище, общ. Кайнадржа, са насрочени за 18 февруари  2018 година, с указ №201 на президента на Република България. Иван Антонов, председател на Общинска избирателна комисия- Кайнарджа съобщи за Радио „Фокус“-Шумен, че с решение на Общинската избирателна комисия са прекратени правомощията на Бейзат Исмаилов Мустафов като кмет на кметство Средище, след подадено от самия него заявление с това искане.\r\nИвелина ИВАНОВА", "date": "2017.12.07", "title": "Силистра: Частични избори за кмет на кметство Средище, общ. Кайнарджа, са насрочени за 18 февруари 2018 година"}
{"url": "http://www.focus-news.net/news/2017/12/07/2465103/ria-novosti-sergey-lavrov-razkritikuva-novata-strategiya-na-sasht-v-afganistan.html", "text": "Руският външен министър Сергей Лавров заяви, че по време на срещата си с държавния секретар на САЩ Рекс Тилърсън двамата са обсъдили новата стратегия на САЩ в Афганистан. Русия я смята за нереалистична, предава РИА Новости.\r\n„Донякъде ни разтревожи обявената от Вашингтон нова стратегия, която в същността си означава залагане на силовото решаване на афганистанската криза. Това е нереалистичен подход“, заяви Лавров.  Той допълни, че по време на срещата, провела се във Виена двамата са потвърдили да продължат руско-американските контакти по темата“. \r\n„Ние още веднъж потвърдихме полезността на контактите по Афганистан между нашите специални представители Замир Кабулов и  Елис Уелс.  Разбрахме се, че нашите представители ще продължат с контактите, ще съпоставят своите подходи и ще сътрудничат с трети страни, участващи в разрешаването на кризата в Афганистан“, отбеляза руският министър.  Виктор Турмаков", "date": "2017.12.07", "title": "РИА Новости: Сергей Лавров разкритикува новата стратегия на САЩ в Афганистан"}
{"url": "http://www.focus-news.net/news/2017/12/07/2465104/miroslav-stoyanov-odmvr-pazardzhik-predprieti-sa-merki-za-normalnoto-protichane-na-studentskiya-praznik.html", "text": "Предприети са мерки за нормалното протичане на студентския празник, съобщи за Радио „Фокус“-Пазарджик Мирослав Стоянов, говорител на ОДМВР-Пазарджик. За студентския празник 8-ми декември служителите от Областната дирекция на МВР и Регионалната дирекция „Пожарна безопасност и защита на населението” в Пазарджик са предприели мерки за нормалното протичане на студентския празник. Още през месец ноември инспекторите от звената „Държавен противопожарен контрол” са извършили проверки на хижи, хотели, ресторанти и други питейни и увеселителни заведения, в които ще празнуват студентите. \r\nПо време на инспекциите на територията на курортните комплекси във Велинград, „Свети Константин”, „Цигов Чарк” и Юндола, в градовете Пазарджик, Панагюрище, Стрелча, Белово в селата Равногор, Варвара и Семчиново не са открити сериозни нарушения на изискванията за пожарна безопасност. Обърнато е внимание на представителите на охранителните фирми и звената за самоохрана в районите на провеждане на тържествата за засилен контрол и прецизен пропускателен режим. По време на празника, както и непосредствено след него по основните пътни артерии ще има засилено присъствие на екипи от „Пътна полиция” и „Охранителна полиция”.", "date": "2017.12.07", "title": "Мирослав Стоянов, ОДМВР-Пазарджик: Предприети са мерки за нормалното протичане на студентския празник"}
{"url": "http://www.focus-news.net/news/2017/12/07/2465105/zapadnite-balkani-zasilvat-evropeyskata-si-integratsiya-obzor.html", "text": "Министър-председателят Бойко Борисов и главният изпълнителен директор на Световната банка Кристалина Георгиева откриха в София форум, който поставя началото на инициатива в подкрепа на регионалната интеграция на Западните Балкани. На конференция в Националния дворец на културата, по покана на българския премиер, бяха президентът на Косово Хашим Тачи, президентът на Черна Гора Филип Вуканович, министър-председателите на Албания Еди Рама, на Република Македония Зоран Заев, и на Сърбия Ана Бърнабич, както и заместник министър-председателят и министър на външната търговия и икономически отношения на Босна и Херцеговина Мирко Шарович. Във форума участва и комисарят за европейската политика за съседство и преговори за разширяване Йоханес Хан. \r\nВъв фокуса на дебатите между лидерите на Западните Балкани бяха възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз. \r\nИзпълнителният директор на Световната банка Кристалина Георгиева заяви, че са готови да финансират проект за търговия и транспорт в региона на Западните Балкани в размер на до 200 млн. долара. Според нея така ще се стимулират по-добри икономически връзки, повече работни места и по-високо качество на живота на хората в региона. \r\nМинистър-председателят на Албания Еди Рама заяви, че германският  канцлер Ангела Меркел и българският премиер Бойко Борисов са хора, към когото Албания гледа с голяма надежда, особено през 6-те месеца, когато България поема европейското председателство. По думите му не преди 300 или 30, а едва преди 3 години е започнал процесът на регионална интеграция. Според него преди 3 години дори този процес е изглеждал невъзможен. Еди Рама добави, че подкрепят факта, че Сърбия и Черна гора водят преговори за членство  ЕС, но и за Албания и Македония е време да започнат своите преговори. \r\nСпоред българския премиер Бойко Борисов тайната на успеха е страните на Балканите да бъдат като пръстите на ръцете, защото всеки пръст е важен, без значение кой колко е голям. Той подчерта, че дори терминът Западни Балкани на него не му харесва, защото има едни Балкани. Премиерът отчете и необходимостта от изграждането на дигитална инфраструктура. Според него е абсурдно България и Македония да имат роуминг 20-30 лева за минута разговор. Борисов заяви, че трябва да убедят Европа и Брюксел, че Балканите не носят проблеми, а просперитет. Според българския министър-председател най-красивият регион са именно Балканите. \r\nПрезидентът на Косово Хашим Тачи посочи, че Западните Балкани никога не са били в по-удобна позиция да засилят общия си процес за интеграция в ЕС. По думите му Косово ще направи всичко възможно за по-бърза интеграция към ЕС. \r\nМинистър-председателят на Сърбия Ана Бърнабич заяви, че са на прав път да докажат, че Балканите могат да изглеждат и работят по много по-различен начин. По думите на сръбския премиер днешната среща допринася за различните връзки на Балканите, за различния и по-добрия имидж на Балканите пред ЕС. Бърнабич препотвърди ангажиментите на сръбското правителство, че ще работят много усилено за поддържането на темпото на диалога на Западните Балкани, както и комуникациите и съвместните проекти. \r\nМакедонският министър-председател Зоран Заев посочи, че страните от региона трябва да направят съвместими икономиките си и да бъдат обединени. Според него председателството на България ще помогне на страните от Западните Балкани, като Македония няма да пропусне възможността да засили тези възможности с цел да се изпълнят очакванията на ЕС и присъединяването на страната към него. Той подчерта, че е убеден, че преминаването на стоки и хора ще бъде улеснено за гражданите и компаниите, но и улеснение за електронно плащане на пътните такси, което представлява модернизация на този регион. \r\nПрезидентът на Черна гора Филип Вуянович заяви, че изцяло, без каквито и да е резерви, подкрепят идеята за по-доброто развитие на Балканите. Той подчерта, че са успели да преодолеят в региона две големи заблуди, които са били и пречка за по-доброто регионално свързване. „Първата заблуда беше, че този проект служи за отлагане на присъединяването към ЕС и на тази така прословута умора от разширяването“, заяви той и добави, че втората заблуда е, че с този проект се застрашава индивидуалното третиране на всяка държава. \r\nКомисарят по въпросите на европейската политика за съседство и преговори за разширяване Йоханес Хан заяви, че подкрепата за Западните Балкани ще продължи и по време на председателството на Австрия. По думите му през последните 10 години търговията на 6-те държави в региона с ЕС се е удвоила и е станала 46 млн. евро. Според него обаче търговията вътре в региона е един неизползван потенциал.\r\nЛюба АЛЕКСИЕВА", "date": "2017.12.07", "title": "Западните Балкани засилват европейската си интеграция (ОБЗОР)"}
{"url": "http://www.focus-news.net/news/2017/12/07/2465106/tass-reks-tilarsan-i-sergey-lavrov-obsadiha-situatsiyata-v-siriya.html", "text": "Руският външен министър Сергей Лавров, коментирайки срещата си във Виена с държавния секретар на САЩ Рекс Тилърсън, заяви, че двамата са разгледали взаимодействието на военните на двете държави, които се намират в Сирия, предава ТАСС.\r\n„Срещата бе продължителна. Особено внимание отделихме на реализацията на тези договорености, които са закрепени в заявлението на президентите на Русия и на САЩ Владимир Путин и Доналд Тръмп, което бе прието по-рано във Виетнам“, заяви Лавров. „Обсъдихме как преминават контактите по линията на нашите външнополитически ведомства, военните на място, поставихме някои въпроси, изискващи изясняване от гледна точка на случващото се там“, допълни той. \r\n„Говорихме и за мирното решаване на конфликта под егидата на ООН, чийто процес се поднови след началото на процеса в Астана и който в момента е активизиран в резултат на постигнатите в Сочи инициативи по време на срещата между президентите на Русия, Турция и Иран“, отбеляза министърът. „Ние приветствахме възобновяването на женевските договорености, но изразихме убеденост, че и правителството на Сирия, и сирийската опозиция трябва да участват на преговорите без каквито и да е предварителни условия“, допълни той.  Виктор Турмаков", "date": "2017.12.07", "title": "ТАСС: Рекс Тилърсън и Сергей Лавров обсъдиха ситуацията в Сирия"}
{"url": "http://www.focus-news.net/news/2017/12/07/2465107/vidin-kmetat-ognyan-tsenkov-podkrepya-kauza-na-rotari-klub-v-pomosht-na-talantlivi-detsa.html", "text": "Кметът на Видин Огнян Ценков проведе среща с президента на Ротари клуб Видин Стоян Иванов, по време на която му връчи лично дарение на стойност 500 лв. То е във връзка с проведения благотворителен бал на клуба на 1 декември, който преминава под мотото „Подкрепи таланта“. Тогава Огнян Ценков заявява намерението си да подпомогне каузата. Това съобщиха от Община Видин. „Членувам в този клуб от 2005 г. Тази година той навърши 20 години от своето чартиране. Заедно сме осъществили много проекти. Един от предстоящите е с много сериозна обществена значимост. Целта е да се помогне на наши талантливи деца, за да могат да доразвият своите дарования и да получат качествено образование“, заяви той.\r\nПрезидентът на клуба Стоян Иванов подчерта, че за него винаги е удоволствие да работи с Община Видин, защото от нейна страна получава безрезервна подкрепа за реализирането на всички проекти. „Г-н Ценков е член на Ротари клуб 12 години и в негово лице срещаме много сериозно съдействие – не само при изпълнението на проектите, но също за идеите и проучването каква ще е ползата за обществото“ – каза той. Стоян Иванов сподели, че Ротари клуб работи по проекта „Здрави зъби, здрави деца“, който се класира на първо място сред ротари клубовете в България заради високата си обществена значимост и обхващането на голям брой деца: „Опитваме се да обхванем всички деца на територията на Община Видин от предучилищна възраст в детските градини, като направим информационна кампания и профилактични прегледи. В този период те се нуждаят от по-специализирана стоматологична грижа. Този проект ще бъде осъществен съвместно с Общината“. Тази година Ротари интернешънъл работи под мотото „Да направим разликата“. Затова бордът на видинския клуб има намерение да осъществи две по-различни инициативи. „Ще направим стипендията за дете, която миналата година отпуснахме, ежегодна. С помощта на даренията, които събираме на традиционното коледно благотворително тържество. Става въпрос за деца, които са в затруднено социално положение, без родители и имат желание да продължат висшето си образование в рядка, уникална специалност“ – разказа Стоян Иванов. Със средствата, събрани миналата година ротарианците помагат на Иван Борисов от град Брегово, който завършва Тревненската гимназия с отличие и е приет да продължи образованието си в град Клуж, Румъния. А с парите, събрани тази година, ще бъде отворена процедура за кандидатстване на други такива деца. Всеки желаещ, който отговаря на целевата група, може да подаде документи до борда на Ротари клуб Видин. „Другото, което Ротари интернешънъл очаква от нас, е да направим нашия град по-зелен, по-хубав, по-чист. В тази връзка се присъединяваме към инициативата всеки ротарианец да засади по едно дърво. В чест на нашата 20-годишнина 20 членове на клуба засадихме 20 дървета пред Епиграфския център“ – допълни още Стоян Иванов. Той благодари за осъществяването на тези проекти на Община Видин и лично на нейния кмет, като изрази радостта си от подкрепата с думите: „Надявам се до края на моя мандат и докато съществува Ротари клуб Видин да имаме добри отношения, тъй като нашите цели са еднакви – искаме да живеем в един по-хубав, по-чист и по-зелен град, пълен с хора и който да върви напред“. В знак на признателност Стоян Иванов връчи на кмета на Общината почетен плакет на Ротари клуб.\r\nОт своя страна кметът Огнян Ценков поздрави президента на Ротари клуб Видин, както и всички ротарианци, съмишленици и приятели, дамите от Инер Уил клуб, младежите от Интеракт, с които заедно служат в полза на обществото. „Всички благотворителни каузи, които подкрепяме, водят до реализирането на общите цели, които Стоян Иванов спомена. Стараем се да превърнем местата, където живеем, в по-зелени, по-чисти, по- уютни, стараем се да помогнем на нашите талантливи деца, отделяме средства, за да осъществим необходимите медицински прегледи и да подпомогнем лечение, когато се налага. Тази година в ротарианския календар месец декември е посветен на ротарианското семейство. В тази връзка и по повод предстоящите християнски празници отправям пожелание за много здраве, за разбирателство и просперитет във всяко семейство и нека всички заедно да посрещнем щастливи коледните празници и Новата година с вяра и надежда в хубавите инициативи, които предстоят“, пожела видинският кмет.", "date": "2017.12.07", "title": "Видин: Кметът Огнян Ценков подкрепя кауза на Ротари клуб в помощ на талантливи деца"}
{"url": "http://www.focus-news.net/news/2017/12/07/2465108/veliko-tarnovo-nyama-bomba-v-rayona-na-obshtina-gorna-oryahovitsa-podatelyat-na-signala-e-zadarzhan.html", "text": "Проверката в центъра на Горна Оряховица приключи. Взривно устройство не е намерено. Това съобщи за Радио \"Фокус\" - Велико Търново говорителят на Областната дирекция на МВР Марияна Христова. Установен и задържан е подателя на злонамереното телефонно обаждане - 25-годишен мъж, роден в Хасково. Работата по изясняване на случая продължава.", "date": "2017.12.07", "title": "Велико Търново: Няма бомба в района на Община Горна Оряховица, подателят на сигнала е задържан"}
{"url": "http://www.focus-news.net/news/2017/12/07/2465109/smolyan-narodno-chitalishte-rodopska-iskra-1880-v-chepelare-shte-zakupi-nova-tehnika-i-oborudvane-po-proekt-za-nad-370-000-lv.html", "text": "лв.Народно читалище „Родопска искра 1880“ в Чепеларе ще закупи нова техника и оборудване по проект за над 370 000 лв., съобщиха от пресцентъра на Община Чепеларе. В края на ноември, културната институция е подписала договор за отпускане на безвъзмездна финансова помощ по подмярка 7.2. „Инвестиции в създаването, подобряването или разширяването на всички видове малка по мащаби инфраструктура“ от мярка 7 „Основни услуги и обновяване на селата в селските райони“ от Програмата за развитие на селските райони за периода 2014 – 2020 г., с Държавен фонд „Земеделие“ за проект „Закупуване на оборудване и обзавеждане на Народно читалище „Родопска искра 1880“, гр. Чепеларе“. По подмярката се предоставя финансова помощ за изграждане, реконструкция, ремонт, реставрация, закупуване на оборудване и/или обзавеждане на обекти, свързани с културния живот, включително мобилни такива, включително и дейности по вертикалната планировка и подобряване на прилежащите пространства.\r\nПроектът на читалището е с бюджет 370 433,78 лв. и включва закупуване на модулна сцена-подиум за открито, мебели за вътрешно и външно обзавеждане, озвучителна и осветителна техника за сцената на читалището, техника и библиотечен софтуер за библиотеката. Предвидени са и дейности по подмяна на настилки в читалището, но те трябва да се извършат със собствени средства, като стойността им е 15 124,21 лв. Проектът е разработен с помощта на експерти от Община Чепеларе. Срокът за реализация на проекта е 36 месеца от датата на подписване на договора за БФП.", "date": "2017.12.07", "title": "Смолян: Народно читалище „Родопска искра 1880“ в Чепеларе ще закупи нова техника и оборудване по проект за над 370 000 лв."}
{"url": "http://www.focus-news.net/news/2017/12/07/2464735/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американският президент Доналд Тръмп формално призна Ерусалим за столица на Израел, незачитайки множеството предупреждения от съюзници на САЩ и държави в Близкия изток, пише Washington Post, като определя действията на държавния глава като рискови. По-рано Тръмп подчерта, че тази му стъпка няма да бъде пречка за мирния процес между Израел и Палестинската автономия. \r\nПо време на обръщението си в сряда, Тръмп подчерта, че решението за признаване на Ерусалим за израелска столица се е забавило твърде много, след като в продължение на повече от две десетилетия мирното споразумение с оставало недостижимо за засегнатите страни.\r\nКоментирайки бездействието на неговите предшественици по въпроса, президента коментира, че „на някои от тях (бившите президент – б.р.) им е липсвал куража“ за такова действие. „Но както и да е, повече от две десетилетия няма напредък за продължаващите мирни преговори“, подчерта той. \r\n„Глупаво е да се смята, че повтарянето на същата формула отново и отново ще доведе до различен или по-добър резултат\", завърши Тръмп.  \r\n*** Американският президент Доналд Тръмп ще извърши „мицва“, което е ивритска дума за добро дело, ако признае Ерусалим за столица на Израел, коментира американското издание The Hill. По този начин държавният глава ще въведе в сила нещо, което е прието от САЩ още от 1995 г., когато Конгресът приема да премести американското посолство в Израел от Тел Авив в Ерусалим, припомня вестникът. Когато законът бе приет, тогавашният президент Бил Клинтън не се обяви против него но и не го подписа, а изчака да премине десетдневния период, след който проектът официално влиза в сила, като по този начин Клинтън показа своето неодобрение. Впоследствие президентите на САЩ след това подписваха укази, с които да забавят формалното преместване на посолството. Но тази вечер (сряда, шести декември, б.р.) всичко свършва, пишат още от вестника, след като Тръмп ще предприе реални действия по въпроса.  \r\n***\r\nb> Премиерът на Израел Бенямин Нетанхяху заяви в сряда, че нашата историческа и национална идентичност бива призната днес. Такова е водещото заглавие в едно от израелските издания, Haaretz. По думите на министър-председателя, направени по време на предаване на живо, излъчено в една от социалните мрежи в сряда, „историческата и национална идентичност“ на Израел „получава важни изрази всеки ден, но най-вече днес“. По-рано в сряда, в първото си изявление след като станаха ясни плановете на американския президент Доналд Тръмп да премести американското посолство в Израел от Тел Авив в Ерусалим, Нетаняху се въздържа от коментари по темата, като се фокусира върху „иранската заплаха“ в региона, като по данни на изданието, това е направено по молба на Белия дом, според която израелските власти не бива да повдигат въпроса за признаването на столицата, не и преди за завърши речта на американския президент по въпроса.\r\n*** Турският президент Реджеп Тайип Ердоган заяви в сряда, че признаването на Ерусалим за столица на Израел от страна на САЩ е в полза само на терористите, пише вестник Daily Sabah. \r\nМалко преди да стана ясно дали американският държавен глава смята да премести посолството на страната в Израел от Тел Авив в Ерусалим, Ердоган подчерта, че „грешната стъпка относно статута на града ще предизвика възмущение в мюсюлманския свят. Тя ще подкопае основите на мирния процес „ в региона, заяви още турският президент. \r\nЕрдоган отправи и призив към световните лидери – „всички стъпки за промяна на статута на Ерусалим трябва да бъдат избягвани. Те биха били от полза само за терористичните организации“. Евентуалното признаване на града за израелска столица от страна на САЩ противоречи не само на няколко резолюции на ООН, но и на вековния многостранен характер на града, подчерта още турският президент, цитиран от изданието.", "date": "2017.12.07", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/07/2464736/berlin-se-distantsira-ot-reshenieto-na-donald-tramp-za-erusalim-obzor.html", "text": "Държавният глава на САЩ Доналд Тръмп изпълни предизборните си обещания и в рамките на ключова реч обяви официалното решение на Вашингтон да признае Ерусалим за столица на Израел - решение, което предизвика бурни реакции на международната общност, включително в Германия.\r\n\"Федералното правителство на Германия не подкрепя подобна позиция, тъй като статутът на Ерусалим трябва да бъде уреден в рамките на двудържавното решение\", са думите на канцлера Ангела Меркел, които правителственият говорител Щефан Зайберт цитира на официалния профил на кабинета в Берлин в социалната мрежа \"Туитър\".\r\nМинистърът на външните работи на ФРГ Зигмар Габриел също се дистанцира от стъпката, предприета от лидера в Белия дом, която мнозина анализатори определиха като поставяне на точка на близо 70-годишната политическа линия на Вашингтон за израелско-палестинския конфликт. \"Решението на проблема с Ерусалим е възможно само чрез директни преговори между двете страни\", категоричен бе първият дипломат на Берлин, като допълни, че всичко, което би допринесло за изостряне на ситуацията в региона, е \"контрапродуктивно\". \r\nПо-рано държавният глава на ФРГ Франк-Валтер Щайнмайер, бивш външен министър на страната, предупреди, че подобни \"фатални сигнали\" са сериозно препятствие по пътя на двудържавното решение на израелско-палестинския конфликт. \"Ако възникне ситуация, която може да доведе до палестинска реакция, тогава сме изложени на риск от нова ескалация на насилието\".  \r\nСъпредседателят на партията \"Зелени\" Джем Йоздемир също бе сред първите германски политици, които отправиха остра критика към американския президент. \"Решението на Тръмп да признае Ерусалим за столица на Израел даде урок на всички, които вярваха, че този побъркан президент може да води умерена външна политика\", бяха емоционалните думи, с които Йоздемир реагира на съобщенията за признаването на Ерусалим за израелска столица. \r\n\"Който взима подобно решение, приема съзнателно нова ескалация на конфликта\", категоричен бе \"зеленият\" германски политик.", "date": "2017.12.07", "title": "Берлин се дистанцира от решението на Доналд Тръмп за Ерусалим (ОБЗОР)"}
{"url": "http://www.focus-news.net/news/2017/12/07/2464737/predstoyashti-sabitiya-v-stranata-za-7-dekemvri-agentsiya-fokus.html", "text": "***\r\nМинистър-председателят Бойко Борисов и главният изпълнителен директор на Световната банка ще открият форум в Националния дворец на културата, който поставя началото на инициатива в подкрепа на регионалната интеграция на Западните Балкани. Изявления за медиите са предвидени в 10.30 часа.\r\n***\r\nОт 09.00 часа ще се проведе заседание на Народното събрание.\r\n***\r\nОт 09.00 часа IV състав на Специализирания наказателен съд ще гледа делото срещу Васил В., Велизар В., Иван А. и др. за организиране и ръководене на организирана престъпна група. \r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа ХVI състав на Специализирания наказателен съд ще се гледа делото срещу Добромир М., Георги А. и др. за организиране и ръководене на организирана престъпна група. \r\n***\r\nВ 10.00 часа в хотел „Маринела” ще бъде ще отбелязан Международният ден на гражданската авиация. В 19.30 часа ще бъдат връчени годишните награди на най-добрите авиокомпании, представени на българския авиационен пазар.\r\n***\r\nОт 10.00 часа V състав на Специализирания наказателен съд ще гледа делото срещу Илчо И., Станко Ж., Евгений И. и др. за организиране и ръководене на организирана престъпна група. \r\n***\r\nОт 10.00 часа IХ състав на Специализирания наказателен съд ще гледа делото срещу Радослав Б.,  Денис Б., Мариян К. и др. за организиране и ръководене на организиране на престъпна група.   \r\n***\r\nОт 10.00 часа III състав на Специализирания наказателен съд ще гледа делото срещу Димитър М., Ивайло М., Александър Д. и др. за организиране и ръководене на организирана престъпна група. \r\n***\r\nОт 10.00 часа ХV състав на Специализирания наказателен съд ще гледа делото срещу Персин П. за организиране и ръководене на организирана престъпна група. \r\n***\r\nВ 10.30 часа в подстанция „Хиподрума” на бул. „П. Ю. Тодоров” №24 ЧЕЗ Разпределение България официално ще пусне в експлоатация нов кабел за подобряване сигурността на електрозахранването на клиенти в 9 столични района.\r\n*** \r\nОт 11.00 часа в зала „Родина“ на стадион „Васил Левски“ ще се проведе пресконференция за старта на новия зимен сезон в Банско. Ще присъстват кметът на Банско Георги Икономов, Иван Обрейков, маркетинг директор на „ЮЛЕН“ АД и Наталия Каширская, главен мениджър на „Кемпински хотел Гранд Арена Банско“.\r\n***\r\nВ 11.00 часа в Национален пресклуб БТА ще бъде представена книгата „Наръчник на изобретателя“.\r\n*** \r\nОт 11.15 часа „Дондуков” №2, президентът Румен Радев ще проведе среща със заместник-председателя на Китайската народна политическа консултативна конференция Чен Юан\r\nОт 12.15 часа държавният глава ще се срещне с президента на Косово Хашим Тачи. \r\nОт 14.00 часа президентът Радев ще разговаря с държавния глава на Черна гора Филип Вуянович.\r\n***\r\nВ 12.00 часа в зала „Музейна” на БЧК на бул. „Джеймс Баучер” №76 Планинската спасителна служба ще представят подробна статистика за броя и видовете инциденти в планините, за проведените спасителните акции през отминаващата година.\r\n***\r\nOт 12.00 часа в зала „София Гранд“ в хотел „Маринелa”, „Buta Airways” организира презентация c цел да се представи директната въздушна връзка Баку-София и туристическия потенциал на Азербайджан в България, да се запознае с местни туристически агенции и туристически оператори и да им представи възможностите, които предоставя откриващия се директен полет. \r\n***\r\nВ 13.00 часа в голямата конферентна зала на УНСС ще бъде представена Европейска група за териториално сътрудничество HELICAS, учредена с цел подпомагане на трансграничното, транснационалното и междурегионалното сътрудничество в Европа. \r\n*** \r\nОт 13.30 часа в сградата на КЕВР на бул. „Княз Дондуков“ 8-10, ет.4 ще се проведе открито заседание за обсъждане на доклад относно изменение на одобрените цени на ВиК услуги за 2018 г. на „Софийска вода“ АД; „Водоснабдяване и канализация“ ЕООД, гр. Смолян; „Водоснабдяване и канализация - Варна“ ООД; „Водоснабдяване и канализация“ ЕООД, гр. Пловдив; „Водоснабдяване и канализация“ ООД, гр. Силистра; „Водоснабдяване и канализация“ ООД, гр. Кърджали; „Водоснабдяване и канализация“ ООД, гр. Русе, „Напоителни системи“ ЕАД; „ВиК-Златни Пясъци“ ООД и др.\r\n*** \r\nОт 13.30 часа, в зала „Парк-хотел Москва“, ул. Незабравка N: 25, конферентна зала» ще се проведе конференция на тема: „Ключови фактори за генериране и внедряване на иновации от МСП“.\r\n*** \r\nОт 13.30 часа лекари и сестри от УМБАЛСМ \"Н.И. Пирогов\" ще протестират за трети ден.\r\n***\r\nОт 13.30 часа ХI състав на Специализирания наказателен съд ще се гледа делото срещу Симеон Т., Добрин Д., Веселин Р. и др. за организиране и ръководене на организирана престъпна група. \r\n***\r\nОт 14.00 часа ХVII състав на Специализирания наказателен съд ще се гледа делото срещу Даниел И. и Иван П. за образуване и ръководене на организирана престъпна група. \r\n***\r\nВ 14.00 часа в сградата на МВР ще се състои церемония за връчване на годишните награди на Спортната асоциация на МВР за 2017 г.\r\n***\r\nВ 14.30 часа в залата на Сити Марк Арт Център на бул. „Янко Сакъзов“ № 30 ще бъдат връчени наградите в конкурса Доброволческа инициатива 2017.\r\n*** \r\nОт 18.00 часа в галерия „София“ на Столична библиотека ще бъде открита изложбата „70 години от рождението на Георги Трифонов“ с творби от колекциите на Васко Жеков и д-р Колю Бянов.\r\n***\r\nОт 19.00 часа в Литературен клуб „Перото“  официално ще бъде представена книгата „Уроците на Сатурн“. \r\n***\r\nОт 17.00 часа в къща музей „Никола Й. Вапцаров“ ще се състои вечер под надслов „За него-живота…“. \r\n***\r\nВ 18.00 часа в зала 19 на галерия „Квадрат 500” ще бъде представена каменна скулптура Шона. Тя включва тридесет и една пластики, които дават възможност да се проследи развитието на съвременното изкуство в Зимбабве.\r\n***\r\nВ 18.00 часа в големия салон на БАН поетите Боян Ангелов, Димитър Христов и Иван Гранитски ще представят новите си стихосбирки на съвместен музикално-поетичен рецитал.\r\n***\r\nВ 19.00 часа в хотел „Хилтън” Сдружение „Асоциацията на Кеймбридж училищата в България” тържествено ще отбележи 10-годишнина от създаването си. На събитието ще присъстват британският посланик в България, представители на МОН и Кеймбридж Юнивърсити Прес, както и десетки директори на училища и гости от цялата страна.   \r\n***\r\nВ 19.30 часа в „Къщата на София” на ул. ул. „Миджур” №12 Доротея Доротеева и Александър Мутафчийски ще представят арии и дуети от известни оперети и мюзикъли.\r\n***\r\nОт 13.00 часа в Градската библиотека ще се проведе Еко арт работилница за празнично настроение с участието на деца от ОУ„Ангел Кънчев”. \r\n***\r\nОт 14.00 часа в ресторант „Tasty“ ще се състои Коледен бал на децата в неравностойно положение. \r\n***\r\nВ 17.30 часа на пл. „Акад. Николай Хайтов“  ще бъдат запалени светлините на коледната елха в града. \r\n***\r\nОт 18.30 часа в Градската библиотека ще се състои прожекция на филма на Ангел Бончев „Светият град –  Асеновград“.\r\n***\r\nВ 10.30 часа в зала „22 септември” министърът на младежта и спорта Красен Кралев, кметът на Благоевград д-р Атанас Камбитов и областният управител Бисер Михайлов ще открият обучение на тема „Бъдеще в Европа – какво предстои”. \r\n***\r\nВ 11.30 часа в Зала №5 на Общината ще се проведе пресконференция по проекта „Актуализация на програмата за качеството на атмосферния въздух на територията на Община Благоевград”.\r\n***\r\nОт 16.00 часа в конферентната зала на хотел \"Монте Кристо\" председателят на \"Движение България на гражданите\"  Димитър Делчев ще даде пресконференция.\r\n***\r\nОт 16.30 до 18.00 часа председателят на Общински съвет Костантин Луков организира приемен ден с граждани в централата на ГЕРБ на ул. „Конт Андрованти” 5.\r\n***\r\nОт 17.00 часа в зала „Петя Дубарова“ на Културен център „Морско казино“ английският писател Кристофор Бъкстон  ще се срещне с читатели и ще разкаже за своите паметни бургаски срещи и впечатления, както и за прототипите на някои герои в неговите романи.\r\n***\r\nВ 18.30 часа в Галерия „13-то стъпало” ще бъде открита изложба живопис. Участват със свои творби авторите Ненчо Русев, Фоти Фотев, Йордан Петров и Добрин Вътев.\r\n***\r\nОт 10.30 часа в зала „Варна“ на Община Варна ще се състои пресконференция, на която ще бъде представен проект BG05M2OP001-3.002-0209-C01, Общуване без граници“, финансиран по ОП „НОИР“.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Веселин Ангелков ще има приемен ден. \r\n***\r\nВ 19.00 часа на бул. „Цар Освободител” 27 ще бъде открито първото по рода си споделено креативно пространство за изобретатели и ентусиасти.\r\n***\r\nВ 13.00 часа в залата на Общински съвет ще се проведе встъпителна пресконференция по проект „Превенция и ограничаване на последиците от трансгранични бедствия, причинени от човека в региона Видин – Зайчар”, финансиран по Програмата за трансгранично сътрудничество между България и Сърбия. В началото на събитието кметът на Община Видин Огнян Ценков ще поднесе приветствие.\r\n***\r\nВ 17.30 часа на площад „Бдинци” ще бъде дадено началото на програмата за Коледните и Новогодишни празници на общината със запалване на светлините на коледната елха.\r\n*** \r\nОт 11.00 часа в Аулата на ВТУ “Св. св. Кирил и Методий“  ще се проведе Тържествено събрание по случай Студентския празник – 8 декември, връчване на Академичната награда на Община В. Търново. \r\n*** \r\nОт 12.30 часа в Големия салон на  МОБАЛ „Д-р Стефан Черкезов“ ще се проведе Празник по случай 150-годишнината от създаването на Многопрофилната областна болница за активно лечение „Д-р Стефан Черкезов“ – В. Търново. Поднасяне на венци на паметника на д-р Стефан Черкезов. Първа копка за изграждане на нов болничен корпус. \r\n*** \r\nОт 19.00 часа в МДТ„К. Кисимов“ ще се проведе „50 години Биг бенд Велико Търново“ - юбилеен коледен концерт със специалното участие на Орлин Горанов и Весела Бонева. \r\n***\r\nОт 11.00 часа в Конферентната зала на Община Враца, Общински съвет – Враца ще проведе пресконференция относно правомощията, работата и дейността на Общински съвет – Враца. \r\n***\r\n16.30 часа в парк „Дъбника” ще бъдат открити коледно-новогодишните празници със запалване на светлините на коледната елха.\r\n***\r\nВ 14.30 часа в СУ „Георги Измирлиев“ ще се проведе съвместно учение на доброволно формирование „Раховец“, РС ПБЗН – Горна Оряховица, Сектор „Оперативни дейности“ към РД ПБЗН – Велико Търново, РУ – Горна Оряховица, Спешна помощ. Ще бъде проиграна ситуация „земетресение с евакуация на учениците“.\r\n***  \r\nОт 17.30 часа в ХГ „Недялко Каранешев“ ще бъде открита Коледна изложба на горнооряховски художници. \r\n***\r\nОт 17.00 часа на площад „Гоце Делчев“ ще се състои тържествено запалване на светлините на коледната елха и ще бъде посрещнат Дядо Коледа.\r\n***\r\nОт 09.30 часа в Детска градина № 20 ще се играе куклен спектакъл „Забързаната приказка“ на Държавен куклен театър  „Дора Габе“. \r\n***\r\nОт 17.30 часа в Младежки център – Добрич ще бъде представена книгата „Вие сте тук“ на Петър Пунчев. \r\n***\r\nОт 17.30 часа на площад „Велбъжд“ ще бъдат запалени светлините на коледната елха.  - \r\n***\r\nОт 17.30 часа в Художествена галерия „Владимир Димитров – Майстора“ ще бъде представена изложба „Прозорец към душите“. \r\n***\r\nВ 17.30 часа на площад „Кракра” ще бъдат запалени светлините на Коледната елха.\r\n***\r\nВ Гранд хотел Пловдив ще се проведе Националната конференция Медик РОН, в която ще вземе участие „УСБАЛ по онкология” ЕАД.\r\n***\r\nОбщинските съветници от ПП ГЕРБ в град Пловдив ще проведат приемни с гражданите. Петър Попов и Ясен Михайлов ще се срещат с граждани от  17:30 до 19:00 часа в офиса на ПП ГЕРБ в район „Западен” на ул. „Царевец” № 9.  Гошо Къчков, от 17:30 до 19:00 часа в офиса на ПП ГЕРБ в район „Северен” на бул. „Марица” №91.  Пенчо Малинов, от 17:00 до 18:30 часа в офиса на ПП ГЕРБ в район „Източен” на ул. „Коста Паница” №5. Веселин Маневски, от 16:00 до 18:00 часа в офиса на ПП ГЕРБ в район „Южен” на ул.  „Академик Петър Динеков” № 1А.\r\n***\r\nВ 10.00 часа в Дома на културата „Борис Христов” EVN Топлофикация ще представи презентация на тема „Централно топлоснабдяване за по-чист въздух в Пловдив”.\r\n***\r\nВ 10.30 часа в сградата на Общински съвет председателят Савина Петкова ще бъде домакин на работна среща, в която участие ще вземат представители на Асоциацията на жените в бизнеса и занаятите на Албания и членове на Сдружението на средното съсловие в България.\r\n***\r\nОт 17.30 часа на площада пред „Форума“ кметът на район „Тракия“ Костадин Димитров ще запали светлините на коледната елха. \r\n***  \r\nВ 18.00 часа в ресторант „Одеон” СДС организира среща с политици по случай 28 години от създаването на съюза.\r\n***\r\nВ 10.00 часа управителят на „Общински пазари” Кунчо Кунчев ще подари 13 от своите фотографии на Комплексния онкологичен център в града. Произведенията му ще бъдат окачени във фоайето и по етажите на онкодиспансера, където ще останат за постоянно.\r\n*** \r\nОт 19.00 часа в Зала № 1 на Родопски драматичен театър “Николай Хайтов“ ще бъде представен спектакълът „Вестникар ли?“ на театър Кърджали.\r\n***\r\nОт 18.00 часа в къща-музей „Гео Милев“ ще се играе постановката „Ескориал“ на Мишел дьо Гелдерод. \r\n***\r\nОт 18.30 часа в РБ „Захарий Княжески“ ще бъде представен музикално-поетичния спектакъл „Променяме света! А себе си ?!...“, по текстове на Стефан Цанев.\r\n***\r\nОт 17.00 часа на сцената на площад „Свобода“ ще се състои концерт на група ВОКАЛИ. \r\n*** \r\nОт 09.15 часа в зала 309 на Ректората на Шуменския университет ще се проведе пресконференция запредставяне на новата университетска медия –„Унимедия”.\r\n*** \r\nОт 10.00 часа, в зала 202 на Ректората на Шуменския университет ще започне церемонията по промоция на абсолвентите на Факултета по хуманитарни науки.\r\n*** \r\nОт 18.30 часа в Парк Студентски ще бъде открита ледена пързалка.", "date": "2017.12.07", "title": "Предстоящи събития в страната за 7 декември (Агенция „Фокус“)"}
{"url": "http://www.focus-news.net/news/2017/12/07/2464738/pravitelstvoto-odobri-dopalnitelni-razhodi-v-razmer-na-940-000-lv-za-vazstanovyavane-na-manastira-sv-vmchk-georgi-zograf-v-aton-obzor.html", "text": "Правителството одобри допълнителни разходи в размер на 940 000 лв. по бюджета на Министерския съвет. Средствата се отпускат за довършителни строително-ремонтни дейности и изграждане на комуникациите в южното крило на манастира „Св. Вмчк. Георги Зограф“ в Атон. Парите се осигуряват чрез преструктуриране на разходите и трансферите по централния бюджет. \r\nВ началото на правителственото заседание в сряда присъства игуменът на Зографския манастир Архимандрит Амвросий. Премиерът се обърна към него с думите: „Поискахте 230 хил. лв., а ние сме отпуснали 940 хил. лв. за цялото крило, за да направите ремонта така, както трябва. Надявам се с тези пари Светата обител да стане максимално хубава и добра“. Борисов уточни, че искът първоначално е за частичен ремонт, за който са били нужни 230 хил. лева. „Както за Троянския манастир отпуснахме, така и сега отпускаме толкова, колкото струва цялостният ремонт, за да бъде изцяло завършен Зографския манастир”, допълни Борисов.\r\nИгуменът на Зографския манастир подари на министър-председателя копие на чудотворната икона „Св. Георги“.\r\nСлед правителственото заседание министър-председателят Бойко Борисов се срещна с Негово Светейшество Българският патриарх Неофит в Патриаршеския дом, за да обсъдят въпроса с ремонта на патриаршеската катедрала „Св. Александър Невски”. Двустранната среща се състоя по покана на Българския патриарх. След като обсъдиха предприетите до този момент стъпки, премиерът разпореди на министри да му представят варианти за ремонта на катедралата. Агенция „Фокус“ припомня: При приемането на Бюджет 2018 народните представители първоначално приеха предложението от алтернативния бюджет на БСП да отпуснат 1,130 млн. лв. за ремонт на патриаршеската катедрала „Св. Александър Невски“ и Зографския манастир в Света гора, но впоследствие се върнаха на текста и го отхвърлиха. Веднага след това министърът на финансите Владислав Горанов взе думата по време на заседанието и увери, че въпреки резултатът от гласуването, инвестицията в тези обекти ще бъде реализирана.", "date": "2017.12.07", "title": "Правителството одобри допълнителни разходи в размер на 940 000 лв. за възстановяване на манастира „Св. Вмчк. Георги Зограф“ в Атон (ОБЗОР)"}
{"url": "http://www.focus-news.net/news/2017/12/07/2464739/fox-news-demokraticheskata-partiya-na-sasht-napadna-donald-tramp-za-reshenieto-mu-otnosno-erusalim-vapreki-che-go-podkrepyashe-v-minaloto.html", "text": "Редица водещи дейци на Демократическата партия на САЩ нападнаха американския президент Доналд Тръмп за решението му да признае официално Ерусалим за столица на Израел и да премести там посолството на страната, но американската про-републиканска телевизия Fox News припомня, че те доскоро са подкрепяли подобно действие.\r\nСенатор Диан Файнщайн (Демократ, избран от щата Калифорния), написа писмо до Тръмп, с призив да не мести посолството. Според сенатора, този ход ще „разпали насилие, ще настрои страните против САЩ и ще усложни допълнително евентуалното разрешаване на арабо-израелския конфликт чрез принципа за две държави“.\r\nНо Файнщайн, пишат от Fox, е сред тези, които са гласували в полза на закон през 1995, предвиждащ „преместването на американското посолство в Израел в Ерусалим. В законопроекта е предвидено също, че Вашингтон ще признае Свещения град за столица на израелската държава. Той е приет в Сената (горната камара на американския парламент) с 93 на 5 гласа, но никога не се стига до обнародването му.\r\nСред критиците на Тръмп е и Сенатор Бърни Сандърс (Демократ, избран от Вирждиния), участвал във вътрешнопартийните избори за президентската номинация на Демократите през 2016 година, които загуби от Хилари Клинтън. Той публикува съобщение в „Туитър“, в което отбелязва, че е имало причина предишните американски администрации да не са го направили и че това ще намали критично възможностите за мирно разрешение на израело-палестинския конфликт.\r\nФокс обаче припомня, че през юни Сандърс е подкрепил резолюция, озаглавена „Резолюция, отбелязваща 50-ата годишнина от обединяването на Ерусалим“, в която се отбелязва, че Свещения град е „неделима столица на Израел“.\r\nВсе пак не всички демократи критикуват президента.\r\nЛидерът на сенаторите от Демократическата партия Чък Шъмър (избран от Ню Йорк), един от най-ожесточените критици на Тръмп, критикува държавния глава за нерешителността му по този въпрос, но подкрепя действията му, които „показват на света, че САЩ окончателно признава Ерусалим за столица на Израел“.\r\nПревод и редакция:", "date": "2017.12.07", "title": "Fox News: Демократическата партия на САЩ нападна Доналд Тръмп за решението му относно Ерусалим, въпреки че го подкрепяше в миналото"}
{"url": "http://www.focus-news.net/news/2017/12/07/2464740/ria-novosti-savetat-za-sigurnost-na-oon-shte-provede-izvanredna-sreshta-za-erusalim.html", "text": "Съветът за сигурност на ООН ще обсъди въпроса за разрешаването на кризата в Близкия Изток в близките дни, след като президентът на САЩ Доналд Тръмп обяви, че Вашингтон признава официално Ерусалим за столица на Израел, предава РИА Новости.\r\n„В контекста на заявлението на президента на САЩ за статута на Ерусалим, делегациите на Боливия, Великобритания, Египет, Италия, Сенегал, Уругвай и Франция поискаха да се проведе спешна среща на Съвета... до края на тази седмица“, пише в съвместно съобщение на осемте страни.\r\nПревод и редакция:", "date": "2017.12.07", "title": "РИА Новости: Съветът за сигурност на ООН ще проведе извънредна среща за Ерусалим"}
{"url": "http://www.focus-news.net/news/2017/12/07/2464741/sasht-priznaha-erusalim-za-stolitsa-na-izrael-obzor.html", "text": "Президентът на САЩ Доналд Тръмп обяви, че Вашингтон признава официално Ерусалим за столица на Израел и анонсира пренасянето на американското посолство за тази страни в Свещения град. \r\n„Реших, че настъпи моментът Ерусалим да бъде признат официално за столица на Израел“, заяви Тръмп, като по този начин изпълни предизборното си обещание. Според думите му, САЩ са се въздържали от този ход в продължение на 20 години, предполагайки, че той ще навреди на мирния процес в близкоизточния регион, но въпреки това, Израел и Палестина не са се приближили към постигането на сделка.\r\nИзраелската страна смята, че Ерусалим е негова „единна и неделима“ столица, основавайки се на особената съдба на източната част на града и историческия му център, които страната е спечелила и анексирала преди половин век, отвоювайки ги от Йордания.\r\nВъпреки фактическото положение в Свещения град, повечето страни по света не признават анексията и смятат, че проблемът около статута на града е един от най-важните проблеми в рамките на близкоизточните конфликти и той трябва да се разреши на основата на договорка с палестинците, претендиращи за източната част на Ерусалим. В тази връзка, всички чуждестранни посолства, включително американското, са разположени в Тел Авив.Реакциите на Израел и Палестина\r\nПремиерът на Израел Бенямин Нетаняху благодари на Тръмп за „смелото и справедливо“ решение. Той определи признаването на Ерусалим за столица на страната като „важен ход по пътя към мира“ и обеща да съхрани статуквото около светите места в града.\r\nВ същото време президентът на Палестинската автономия Махмуд Аббас, още преди официалното изявление на Тръмп, предупреди за сериозните последствия от този ход – в частност за мирния процес и сигурността и стабилността в региона и света. Палестинския лидер добави, че „решението на Тръмп няма да промени реалността в Ерусалим – този арабски, мюсюлмански и християнски град е вечна столица на Палестина“.\r\nОсвен това, палестинците определиха действията на Вашингтон като „налудничав ход“ и се отказаха от бъдещо посредничество на Белия Дом в мирните преговори за разрешаване на конфликтите в Близкия Изток.Реакция на световната общност\r\nПосланикът на Палестинската автономия в Саудитска Арабия Басем ал Ага съобщи, че Аббас иска да организира среща по въпроса, първоначално с лидерите на арабските страни, а след това и с останалите мюсюлмански държави.\r\nПрезидентът на Турция Реджеп Таийп Ердоган заяви, че след решението на Вашингтон, републиката може да прекрати дипломатическите си отношения с Израел. Министърът на външните работи Мевлют Чавушоглу отбеляза, че решението на Тръмп „противоречи на международното право и съответстващите резолюции на ООН“.\r\nТази позиция съвпада с мнението на френския президент Еманюел Макрон, осъдил решението на Тръмп. Той отбеляза, че то нарушава резолюциите на ООН и международното право.\r\nПодобна е позицията и на премиера на Великобритания Тереза Мей, заявила, че не е съгласна с решението на американския държавен глава. Според мнението й, то не подпомага усилията за мирно разрешаване на конфликтите в региона.\r\nОт външното ведомство на Иран също разкритикуваха решението на американския лидер да признае Ерусалим за столица на Израел. Иранските дипломати също констатираха, че то нарушава резолюциите на ООН.\r\nПрезидентът на Египет Абдел Фатах ас Сиси е провел телефонен разговор с палестинския лидер Махмуд Аббас, по време на който е заявил, че „отхвърля решението и всичките му последствия“.\r\nПоддръжка за статуквото в Свещения град показа и ръководителят на дипломацията на ЕС Федерика Могерини.\r\n„ЕС изразява сериозната си безпокойство от днешното обявление на президента на САЩ Доналд Тръмп относно Ерусалим и последствията, до които то може да доведе, особено по отношение на перспективите за мир“, заяви тя и подчерта, че „позицията на ЕС остава неизменна“.\r\nГенералният секретар на ООН Антонио Гутериш също изкоментира решението на Тръмп. Той подчерта, че не съществува алтернатива за разрешаването на  израело-палестинския конфликт, освен принципа за две държави и изрази готовността си да подкрепи преговори между лидерите на Израел и Палестина. По искане на осем държави ще се проведе спешно заседание на Съвета за сигурност на ООН до края на седмицата.\r\nВъпреки всичко това, Държавният секретар на САЩ Рекс Тилърсън поясни, че решението на Вашингтон е взето след консултации със своите „приятели и съюзници“. Освен това той напомни, че съответстващото решение за признаване на Ерусалим за столица на Израел е прието от Конгреса (долната камара) на САЩ още през 1995 година. Последствия\r\nЗаявлението на Тръмп най-вероятно ще предизвика вълна от протести в близкоизточния регион. В Турция вече започна демонстрация пред генералното консулство на САЩ в Истанбул. Според информация на различни медии, подобни акции се планират в цяла Турция.\r\nПротести се очакват и в Йордания: посолството на САЩ в Аман преустанови своята работа и помоли американските граждани да ограничат пътуванията си в тази страна.\r\nНа свой ред, емирът на Катар Тамим бен Хамад ал Тани предупреди американския президент, че решението му може да се отрази негативно на стабилността и сигурността в Близкия Изток, по време на телефонен разговор.\r\nДруги възможни последствия от политиката на Тръмп може да възникнат вътре в САЩ, където опозиционната Демократическа партия вече отправи яростни критики към решението на държавния глава.\r\nРедакция:", "date": "2017.12.07", "title": "САЩ признаха Ерусалим за столица на Израел (ОБЗОР)"}
{"url": "http://www.focus-news.net/news/2017/12/07/2464742/tass-iran-smyata-che-reshenieto-na-tramp-za-erusalim-shte-dovede-do-nova-intifada.html", "text": "Министерството на външните работи на Иран излезе със съобщение, че решението на американския президент Доналд Тръмп да признае официално Ерусалим за столица на Израел ще стане причина за нова палестинска интифада, предава ТАСС.\r\n„Решението на Тръмп ще разпали пламъците на нова интифада“, подчертават от иранското външно ведомство.\r\nПревод и редакция:", "date": "2017.12.07", "title": "ТАСС: Иран смята, че решението на Тръмп за Ерусалим ще доведе до нова интифада"}
{"url": "http://www.focus-news.net/news/2017/12/07/2464743/afp-savetat-za-sigurnost-na-oon-shte-provede-izvanredno-zasedanie-za-erusalim-v-petak.html", "text": "Съветът за сигурност на ООН ще проведе извънредно заседание в петък, за да обсъди решението на американския президент Доналд Тръмп да признае официално Ерусалим за столица на Израел, предава AFP.\r\nПренията – поискани от осем нации – ще започнат в 17:00 българско време (10:00 местно), но в дневния ред са включени и други теми, така че обсъждането на проблема може да се забави значително.\r\nПревод и редакция:", "date": "2017.12.07", "title": "AFP: Съветът за сигурност на ООН ще проведе извънредно заседание за Ерусалим в петък"}
{"url": "http://www.focus-news.net/news/2017/12/07/2464744/al-jazeera-palestintsite-prizovaha-za-dni-na-gneva-zaradi-priznavaneto-na-erusalim-za-stolitsa-na-izrael.html", "text": "Спонтанни протести обхванаха Ивицата Газа, след като се разбра за решението на президента на САЩ Доналд Тръмп да признае Ерусалим за столица на Израел. Лидерите на палестинците призоваха за три „дни на гнева“ срещу решението, предава катарската телевизия Al Jazeera.\r\nСтотици палестинци излязоха по улиците на град Газа в сряда, носейки знамена и табелки с критични надписи за Тръмп, като това се случи още преди декларацията на американския държавен глава, от която се разбра, че и американското посолство в Израел ще бъде преместено от Тел Авив в Ерусалим.\r\nВ изявление пред Ал Джазира, лидерът на групировката „Хамас“  Исмаил Хания описа решението на Тръмп като „очевидна агресия“. „То е необмислен риск, който ще се срещне с най-крайната реакция на палестинците, арабите и мюсюлманите“, предупреди той. \r\nПревод и редакция:", "date": "2017.12.07", "title": "Al Jazeera: Палестинците призоваха за „дни на гнева“ заради признаването на Ерусалим за столица на Израел"}
{"url": "http://www.focus-news.net/news/2017/12/07/2464745/al-jazeera-zashto-donald-tramp-prizna-ofitsialno-erusalim-za-stolitsa-na-izrael.html", "text": "Катарската телевизия Al Jazeera, идейно свързана с „Хамас“ по линия на мюсюлманското ислямистко движение „Мюсюлмански братя“ (и идеята за политически ислям – т.е. разделяне на религията и светската държава, доколкото това е възможно в мюсюлманския свят ), посвети материал на причините, довели до решението на Доналд Тръмп да признае Ерусалим за столица на Израел.\r\nПреместването на американското посолство от Тел Авив в Ерусалим, пишат от редакцията, както и признаването на Свещения град за столица на Израел, бяха част от обещанията на Тръмп по време на предизборната му кампания миналата година.\r\nРешението, прието в сряда, ще зарадва ключови финансови донори на американския държавен глава, които вече бяха започнали да изразяват недоволството си от забавянето на този ход.\r\nДруга цел на Тръмп е засилването на популярността му сред основния му електорат – десни и евангелисти. \r\nТова може да доведе и до увеличаване на подкрепата за новата администрация в Белия Дом сред законодателите. „Законът за посолството в Ерусалим“, приет от Конгреса (долната камара) на САЩ през 1995 година (по времето на президента демократ Бил Клинтън – бел. ред.), предвижда точно това. Предшествениците на Тръмп постоянно отказваха да подпишат закона, като се позоваваха на опасения в сферата на сигурността.\r\nПрез юни, американският държавен глава отложи решението по въпроса и нареди на зетя си Джаред Къшнър, също така негов главен съветник, да предприеме усилия за подновяването на замразените мирни преговори между израелтяните и палестинците, но това не даде резултат.\r\nПревод и редакция:", "date": "2017.12.07", "title": "Al Jazeera: Защо Доналд Тръмп призна официално Ерусалим за столица на Израел"}
{"url": "http://www.focus-news.net/news/2017/12/07/2464746/ria-novosti-sauditska-arabiya-nareche-reshenieto-na-donald-tramp-za-erusalim-bezotgovorno.html", "text": "Саудитска Арабия смята за безотговорно решението на американския президент Доналд Тръмп да признае Ерусалим за столица на Израел и да пренесе американското посолство в страната в този град. Рияд призовава Вашингтон да преосмисли своята позиция, предава РИА Новости.\r\nКралството смята, че решението на САЩ „няма обяснение и е безотговорно и неоправдано“, като освен това то демонстрира предубеждение към палестинците. „Саудитска Арабия призовава администрацията на САЩ да преосмисли позицията си“.\r\nПревод и редакция:", "date": "2017.12.07", "title": "РИА Новости: Саудитска Арабия нарече решението на Доналд Тръмп за Ерусалим „безотговорно“"}
{"url": "http://www.focus-news.net/news/2017/12/07/2464747/the-sun-nazryava-nov-zagovor-sreshtu-tereza-mey-iskat-da-ya-mahnat-do-koleda.html", "text": "Британското издание с най-голям тираж The Sun, известно с крайно евроскептичните си позиции, излезе с материал, относно заформящ се нов заговор за сваляне на министър-председателя Тереза Мей, този път от съюзниците на Министъра по въпросите на Брекзит Дейвид Дейвис, които се опитват се да организират около себе си по-младите членове на управляващата Консервативна партия и да свалят премиера заради провалите й в преговорите за излизане от Европейския съюз.\r\nПривържениците на Дейвис, пише таблоидът, се опитват да се възползват от неволите на Мей около Брекзит и организират нов заговор за свалянето й.\r\nЕдин от най-близките съюзници на министъра за Брекзит – бившият главен съветник Андрю Мичъл – организира дискретни вечерни събирания с депутати от новото поколение на Консервативната партия.\r\nТрима от новоизбраните народни представители, които са били поканени на едно соаре миналата седмица, са Том Тъгендхат и Джеймс Клевърли – и двамата са сочени за бъдещи партийни лидери – както и високоуважавания Джилиан Кийгън. Разговаряно е с още няколко други, като им е съобщено, че Дейвис е готов да стане лидер на „Торите“, опирайки се именно на тях. \r\nСпоред информацията на „Сън“, министърът за Брекзит ще заеме премиерския пост от обсадената Тереза Мей, но само за няколко години, като ще отстъпи лидерството на някой от новите генерации, избрани през 2015 или 2017 година, за да има време той да се приготви за парламентарните избори през 2022 година.\r\nСъюзник на Дейвис е обяснил на по-млад депутат на Консервативната партия, че: „Около Тереза се носи мирис на смърт“. „Тя ще бъде свалена до Коледа, време е да се обединим около Дейвид Дейвис“.\r\nВъпреки това, няколко от младите консерватори вече са отказали да се включат в пуча. Един от присъствалите на тайните вечеринки с Дейвис е заявил пред Сън, че „всичко е било много потайно“ и той не е останал впечатлен. „Чудехме се какво търсим там“, обяснил е той.\r\nРазкритията идват, след като премиерът беше публично линчуван от трима различни депутати на „Торите“, по време на деня за въпроси към министър-председателя. Обсаденият премиер получи сигнал за предстояща опасност, след като водещи поддръжници на Брекзит заявиха публично, че са загубили доверието си към нея, след като бяха разкрити плановете й за отстъпки към ЕС по въпроса за границата с Ирландия.\r\nВлиятелният консерватор Якуб Рийс-Могг зададе въпроса на Тереза Мей в сряда, дали преди следващото й пътуване до Брюксел ще промени отново позициите си за допустимите компромиси към ЕС.\r\n Друг висшестоящ депутат на „Торите“ – Бърнард Дженкин – обясни на премиера, че има „огромен ентусиазъм“ за подписване на търговски споразумения с Обединеното кралство сред редица държави. След това той добави, че „нито една от тези възможности няма да може да се реализира, ако страната остане обвързана с европейските регулации, след като напусне ЕС“.\r\nПревод и редакция:", "date": "2017.12.07", "title": "The Sun: Назрява нов заговор срещу Тереза Мей, искат да я махнат до Коледа"}
{"url": "http://www.focus-news.net/news/2017/12/07/2464748/the-jerusalem-post-vav-vitleem-zagasiha-oganya-na-kolednata-elha-zaradi-reshenieto-na-tramp-za-erusalim.html", "text": "В ранните часове на четвъртък, палестинци са загасили огъня на главната коледна елха в Храма на рождеството в град Витлеем, на Западния бряг на река Йордан, който се смята за родно място на Исус Христос, пише израелското издание The Jerusalem Post.\r\nТова е направено в знак на протест срещу решението на американския президент Доналд Тръмп да признае официално Ерусалим за столица на Израел. Според информацията на изданието, в ранните часове на четвъртък, палестинци са загасили огньовете на коледната елха, разположена близо до резиденцията на палестинския лидер Махмуд Аббас. Към момента не е известно, дали огньовете ще бъдат запалени отново за 24 декември, когато католиците празнуват Рождество Христово.\r\nПревод и редакция:", "date": "2017.12.07", "title": "The Jerusalem Post: Във Витлеем загасиха огъня на коледната елха заради решението на Тръмп за Ерусалим"}
{"url": "http://www.focus-news.net/news/2017/12/07/2464749/mishel-barnie-velikobritaniya-ima-48-chasa-da-se-saglasi-na-potentsialna-sdelka-ili-razgovorite-za-brekzit-nyama-da-progresirat.html", "text": "Британското левичарско издание The Guardian, поддържащо по-скоро про-европейска позиция, съобщава, че главният преговарящ на ЕС за Брекзит Мишел Барние чака от Лондон позитивен отговор за сключване на споразумение до 48 часа. Авторът разглежда какви са евентуалните варианти и възможности за сделка.\r\nМишел Барние, пише изданието, главният преговарящ на ЕС за Брекзит, е съобщил на страните-членки на Съюза, че правителството на Великобритания има 48 часа, за да се съгласи на потенциална сделка или ще получи отказ за продължаване на преговорите по „развода“ към бъдещите търговски отношения и транзитния период.\r\nБарние е информирал европейските лидери, че Лондон е дал сигнали, че евентуално може да реши проблемите си и да намери разрешение, задоволяващо едновременно северноирландската „Демократична юнионистка партия“(ДЮП) и Република Ирландия.\r\nПоредната среща на дипломати от 27-те страни-членки на ЕС е предвидена за петък вечерта, при условие, че Великобритания постигне споразумение с ДЮП за избягване на „твърдата граница“ на остров Ирландия.\r\nДори, според изданието, са се появили някои индикации, че е постигнат прогрес по въпроса. По време на пресконференция, министър-председателят на Ирландия Лео Варадкар заяви, че Тереза Мей му е съобщила, че ще излезе с ново предложение късно в сряда или в четвъртък. \r\nАко Обединеното кралство не успее да излезе с единна позиция пред Европейската комисия в петък, страните-членки няма да имат време да обсъдят предложенията в парламентите си преди ключовата среща на Европейския съвет следващата седмица.\r\nПри този сценарий, който засега изглежда най-вероятен, лидерите за пореден път ще констатират липсата на прогрес по въпросите за правата на европейските граждани във Великобритания след Брекзит, дължимите суми от Лондон към европейския бюджет и ирландския граничен въпрос, за да се премине към разговори за бъдещите търговски отношения и транзитния период.\r\nАко през декември не се стигне до съгласие, това ще означава, че условията на транзитния период потенциално ще бъдат обсъдени след следващата среща на Европейския съвет през март 2018 година, когато, според изданието, много ключови предприятия в Обединеното кралство вече ще са взели решение за това дали искат да продължат да оперират и инвестират в страната.\r\nПревод и редакция:", "date": "2017.12.07", "title": "Мишел Барние: Великобритания има 48 часа да се съгласи на потенциална сделка или разговорите за Брекзит няма да прогресират"}
{"url": "http://www.focus-news.net/news/2017/12/07/2464750/patna-politsiya-predstavi-nay-novite-si-tehnicheski-sredstva-obzor.html", "text": "На специална демонстрация в Ловеч бяха представени най-новите технически средства, с които разполага „Пътна полиция“. Инспектор Илия Георгиев – служител на отдел „Пътна полиция“ към ГД „Национална полиция“ обясни, че системата е създадена, за да може да се направи обща база данни, с която да разполагат службите, които имат интерес. В полицейските автомобили има оборудвани видеокамери, които заснемат действията на служителите и проверките, които извършват. Според инспектор Георгиев основното им предназначение не е само антикорупционно, а и доказателство за извършената проверка. До камерите има разположени микрофони, които записват и звук, а в задната част на колата има трета камера, която има за цел да заснеме какво се случва зад автомобила. „Камерите са достатъчно модерни и имат възможност да заснемат и в тъмната част на денонощието“, посочи инспектор Георгиев. По думите му целият автомобил и цялата система е оборудвана с хард диск, който след приключване на смяната се предоставя за източване на информацията. Автомобилите ще бъдат оборудвани и с камери, които да заснемат нарушение на скоростните режими. Те са оборудвани с няколко акумулаторни батерии и са способни да захранят всички устройства. Разпределят се специални лещи и лупи, които се монтират на самата камера и позволяват установяване на нарушение на скоростта и през нощта. Мобилни принтери пък ще позволяват след въвеждане на проверка и съставяне на документа за констатирано нарушение – акт или фиш, да бъде отпечатан и даден на водача. По същия начин ще се процедира и с електронните фишове, които трябва да бъдат връчени както на водачите, така и на пътниците. По думите на инспектор Георгиев се очаква в най-скоро време пътните полицаи да получат устройствата и да започнат работа с тях. „28 на първо време ще са новите радари и след това предстои да бъдат закупени и още. Прави се всичко възможно да не се получава така, че да има места, където да няма такива радари“, каза още Илия Георгиев. \r\nЛюба АЛЕКСИЕВА", "date": "2017.12.07", "title": "„Пътна полиция“ представи най-новите си технически средства (ОБЗОР)"}
{"url": "http://www.focus-news.net/news/2017/12/07/2464751/borislav-sarafov-zastava-nachelo-na-natsionalnata-sledstvena-sluzhba-obzor.html", "text": "С пълно единодушие Прокурорската колегия на Висшия съдебен съвет (ВСС) избра Борислав Сарафов за директор на Националната следствена служба (НСлС). Той получи подкрепа на всички 11 членове на колегията, а до процедурата се стигна след като бившия директор Евгени Диков оваканти мястото, защото бе избран и встъпи в длъжност в настоящия състав на ВСС. \r\nСарафов бе единственият кандидат за поста, а номинацията му дойде от членовете на Прокурорската колегия Евгени Диков, Пламена Цветанова, Пламен Найденов, Даниела Машева и главния прокурор Сотир Цацаров. Те се мотивираха с професионалните и нравствени качества на Борислав Сарафов, както и с неговия управленски опит като заместник на главния прокурор при ВКП, а преди това като административен ръководител на Апелативната специализирана прокуратура (АСпП). В предложението се обръща и голямо внимание, че АСпП е изградена и първоначално администрирана под негово ръководство. Акцентира се и на умението на кандидата да отстоява позиции и носи отговорност, и изградения от него авторитет.\r\nПреди да бъде гласувана кандидатурата му, съгласно процедурата, Борислав Сарафов защити концепцията си за работа като директор на НСлС и отговори на въпроси на членове на Прокурорската колегия, както и на такива, постъпили от неправителствени и професионални организации. \r\nОсновен \r\nТой заяви решимост натовареността с дела на НСлС да достигне оптимални нива, които да позволят както качествено и срочно разследване по възложените досъдебни производства, така и разумно уплътняване на работното време. \r\nСарафов изведе на преден план и необходимостта от срочно провеждане на конкурси за запълване на свободните щатни длъжности за следователи, както и оптимизиране работата на специализираните отдели. Концепцията му предлага и стриктно прилагане на принципите за специализация, екипност и взаимодействие на следователите с наблюдаващите прокурори, както и все по-активно използване на съвременната форма на разследване – т.нар. JIT (съвместни екипи за разследване). \r\nВ концепцията му са предвидени и мерки за активизиране на разследванията в дълбочина, като освен инкриминираното престъпление се установява и проследява генерирания престъпен капитал и неговата трансформация. Според него подобен подход ще създаде възможност за разкриване на допълнителна престъпна дейност с финансов характер. Обосновава се необходимостта от активна стратегия при разследването и за системно установяване на връзки между престъпленията и пряко или косвено свързаните с тях лица и имущество, на аспекти на организираната престъпност, на икономически, финансови и други престъпления, включително изпирането на пари. \r\nСлед като получи одобрението на магистратите да заеме поста, той даде първия си брифинг като директор на НСлС, на който още веднъж акцентира върху амбицията си да се постигнат обективни и сериозни нива на натовареност, така че да се уплътнява и професионалния капацитет, и работното време на следователите. По думите му важна задача пред него е и активизиране на работата на окръжните следствени отдели. „Предстои много работа, за да възвърне НСлС своя авторитет”, подчерта той. Във връзка с ниската натовареност през предходните 2 години Сарафов поясни: „Статистиката е абсурдна. Не е допустимо трима следователи да изработят за една година едно дело за съд. Не е допустимо и двама следователи, колкото и да са подобрени данните за миналата календарна година, да изработят едно дело за съд. Смятам след една година данните и цифрите да бъдат различни и да бъдат изстреляни нагоре, в положителна посока”. \r\nТой благодари на всички членове на прокурорската колегия за гласуването му доверие с единодушния му избор за директор и пое ангажимент да работи за утвърждаване на авторитета на институцията.\r\nБорислав Сарафов има над 22 години общ юридически стаж, от който 21 години в органите на съдебната власт като следовател и прокурор. Професионалната му кариера започва като стажант – съдия в Софийски градски съд. В периода ноември 1994 г. – януари 1996 г. е инспектор в Главна дирекция „Изпълнение на наказанията“ към Министерство на правосъдието, след което до 18 февруари 2001 г. е следовател в Окръжен следствен отдел – София. От 19 февруари 2001 г. до 31 март 2001 г. е заместник районен прокурор в Районна прокуратура – Сливница. Бил е прокурор в Окръжна прокуратура – София от 1 юни 2001 г. до 5 ноември 2016 г., като в периода 6ноември 2006 г. - 1 март 2007 г. е командирован във Върховна административна прокуратура, след което до 17 декември 2009 г. е командирован във Върховна касационна прокуратура. От 17 декември 2009 г. до 22 декември 2010 г. е заместник административен ръководител, заместник апелативен прокурор на Апелативна прокуратура – София, командирован във ВКП. От 30 юни 2011 г. до 17 януари 2013 г. е административен ръководител на Апелативна специализирана прокуратура. От 18 януари 2013 г. до избирането си за директор на НСлС Борислав Сарафов е заместник на главния прокурор при Върховна касационна прокуратура. \r\nНаграждаван е през 2002 г. от ВСС със служебна благодарност и грамота за високи професионални и нравствени качества и три пъти от главния прокурор на Република България съответно през 2009 г., 2012 г. и 2014 г. \r\nИван ЛАЗАРОВ", "date": "2017.12.07", "title": "Борислав Сарафов застава начело на Националната следствена служба (ОБЗОР)"}
{"url": "http://www.focus-news.net/news/2017/12/07/2464752/boris-dzhonsan-velikobritaniya-tryabva-da-se-varne-v-boynite-zoni-na-blizkiya-iztok-sled-brekzit.html", "text": "Британското консервативно издание The Telegraph публикува извадки от речта на външния министър на Обединеното кралство Борис Джонсън, която трябва да бъде произнесена в четвъртък. В нея той ще изложи визията си за външната политика на Великобритания след Брекзит.\r\nВеликобритания, пише изданието, трябва да събере смелост и да се върне в някои от конфликтните зони в региона на Близкия Изток, за да подпомогне предотвратяването на десетилетия терор и нестабилност. Според мнението на външния министър, провалите и раните от интервенциите на Запада в Афганистан, Ирак и Либия  не трябва да парализират желанието на Лондон да участва по активно в световната политика.\r\n„Външната политика на Великобритания не е проблема, тя е част от решението“, ще заяви той, на основание, че бедите в Сирия, Йемен и широкия Близък Изток „са се изострили не заради намесата на Запада, а заради дистанцираността му“.\r\nВ своята реч, която ще бъде изнесена в Лондон, Джонсън ще даде диагнози за причините за разпространяване на джихадизма и разпадането на Близкия Изток и ще представи пакет от мерки за подновяване на британската политика у дома и в чужбина.\r\nПревод и редакция:", "date": "2017.12.07", "title": "Борис Джонсън: Великобритания трябва да се върне в бойните зони на Близкия Изток след Брекзит"}
{"url": "http://www.focus-news.net/news/2017/12/07/2464753/peoples-dailykitay-pekin-prizova-za-predpazlivost-po-otnoshenie-na-vaprosite-za-statuta-na-erusalim.html", "text": "Китайското правителствено издание People’s Daily публикува позицията на правителството в Пекин по темата за официалното признаване на Ерусалим за столица на Израел от страна на Вашингтон. \r\nВ съобщение от говорителя на външното министерство на Китай Генг Шуанг се заявява, че статутът на Ерусалим е чувствителна и сложна тема и се призовава за повишена предпазливост от всички засегнати страни и за съблюдаване на мира и баланса на силите в Близкия Изток.  \r\nПревод и редакция:", "date": "2017.12.07", "title": "People’s Daily(Китай): Пекин призова за предпазливост по отношение на въпросите за статута на Ерусалим"}
{"url": "http://www.focus-news.net/news/2017/12/07/2464754/the-times-of-israel-cheshkata-republika-prizna-zapaden-erusalim-za-stolitsa-na-izrael.html", "text": "Министерството на външните работи на Чешката република излезе със съобщение, в което се заявява, че страната признава Западен Ерусалим за столица на Израел, но ще обмисли дали да премести посолството си там само, след като проведе консултации с регионалните партньори, пише израелското издание The Times of Israel.\r\nТова се случи няколко часа, след като американският президент Доналд Тръмп обяви, че признава официално Ерусалим за столица на Израел и инструктира съответните институции да подготвят преместването на американското посолство в страната от Тел Авив в Свещения град.\r\n„Чешката република признава Западен Ерусалим, в границите на демаркационната линия от 1967 година, за фактическа столица на Израел още сега, преди подписването на мирен договор между израелтяните и палестинците“.\r\nНезависимо от това, от ведомството отбелязват, че „Чешката република, заедно с другите страни-членки на ЕС... гледа на Ерусалим като на бъдеща столица на двете държави, т.е. на Израел и на бъдеща държава Палестина“.\r\nПревод и редакция:", "date": "2017.12.07", "title": "The Times of Israel: Чешката република призна Западен Ерусалим за столица на Израел"}
{"url": "http://www.focus-news.net/news/2017/12/07/2464755/the-daily-express-britantsite-gubyat-nadezhda-che-tereza-mey-mozhe-da-sklyuchi-izgodna-sdelka-s-es-spored-prouchvane.html", "text": "Британското евроскептично издание The Daily Express продължава да изследва вътрешния конфликт в управляващата Консервативна партия по въпроса за Брекзит и публикува изследване на общественото мнение на британците, показващо отслабващата подкрепа за министър-председателя Тереза Мей.\r\nБританските избиратели, пише изданието, са загубили надежда, че премиерът Мей е способна да сключи добра сделка с ЕС, но продължават да подкрепят Брекзит. Това сочат данните от анкета на социологическата агенция NatCen. Броят на гласоподавателите, мислещи, че Великобритания ще излезе от преговорите с ЕС с добра сделка се е стопил до една пета (19%) от запитаните, докато през февруари те са били една трета. \r\nДанните от анкетата сочат, че тези, които мислят, че правителството се справя зле с преговорите с Брюксел са достигнали до 61%, докато през февруари те са били едва 41%.\r\nПри един теоретичен нов референдум за Брекзит, според данните от изследването, 53% ще подкрепят оставането в ЕС.\r\nСоциологическото проучване е проведено между 28 септември и 29 октомври сред 2168 потенциални избиратели, но бе публикувано в сряда.\r\nПревод и редакция:", "date": "2017.12.07", "title": "The Daily Express: Британците губят надежда, че Тереза Мей може да сключи изгодна сделка с ЕС, според проучване"}
{"url": "http://www.focus-news.net/news/2017/12/07/2464756/pravitelstvoto-na-tereza-mey-e-pred-razpad-zaradi-brekzit-boris-dzhonsan-iska-zavrashtane-na-obedinoto-kralstvo-v-blizkoiztochnata-politika-pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британското издание с най-голям тираж The Sun, известно с крайно евроскептичните си позиции, излезе с материал, относно заформящ се нов заговор за сваляне на министър-председателя Тереза Мей, този път от съюзниците на Министъра по въпросите на Брекзит Дейвид Дейвис, които се опитват се да организират около себе си по-младите членове на управляващата Консервативна партия и да свалят премиера заради провалите й в преговорите за излизане от Европейския съюз.\r\nПривържениците на Дейвис, пише таблоидът, се опитват да се възползват от неволите на Мей около Брекзит и организират нов заговор за свалянето й.\r\nЕдин от най-близките съюзници на министъра за Брекзит – бившият главен съветник Андрю Мичъл – организира дискретни вечерни събирания с депутати от новото поколение на Консервативната партия.\r\nТрима от новоизбраните народни представители, които са били поканени на едно соаре миналата седмица, са Том Тъгендхат и Джеймс Клевърли – и двамата са сочени за бъдещи партийни лидери – както и високоуважавания Джилиан Кийгън. Разговаряно е с още няколко други, като им е съобщено, че Дейвис е готов да стане лидер на „Торите“, опирайки се именно на тях. \r\nСпоред информацията на „Сън“, министърът за Брекзит ще заеме премиерския пост от обсадената Тереза Мей, но само за няколко години, като ще отстъпи лидерството на някой от новите генерации, избрани през 2015 или 2017 година, за да има време той да се приготви за парламентарните избори през 2022 година.\r\nСъюзник на Дейвис е обяснил на по-млад депутат на Консервативната партия, че: „Около Тереза се носи мирис на смърт“. „Тя ще бъде свалена до Коледа, време е да се обединим около Дейвид Дейвис“.\r\nВъпреки това, няколко от младите консерватори вече са отказали да се включат в пуча. Един от присъствалите на тайните вечеринки с Дейвис е заявил пред Сън, че „всичко е било много потайно“ и той не е останал впечатлен. „Чудехме се какво търсим там“, обяснил е той.\r\nРазкритията идват, след като премиерът беше публично линчуван от трима различни депутати на „Торите“, по време на деня за въпроси към министър-председателя. Обсаденият премиер получи сигнал за предстояща опасност, след като водещи поддръжници на Брекзит заявиха публично, че са загубили доверието си към нея, след като бяха разкрити плановете й за отстъпки към ЕС по въпроса за границата с Ирландия.\r\nВлиятелният консерватор Якуб Рийс-Могг зададе въпроса на Тереза Мей в сряда, дали преди следващото й пътуване до Брюксел ще промени отново позициите си за допустимите компромиси към ЕС.\r\n Друг висшестоящ депутат на „Торите“ – Бърнард Дженкин – обясни на премиера, че има „огромен ентусиазъм“ за подписване на търговски споразумения с Обединеното кралство сред редица държави. След това той добави, че „нито една от тези възможности няма да може да се реализира, ако страната остане обвързана с европейските регулации, след като напусне ЕС“.\r\n*** Британското левичарско издание The Guardian, поддържащо по-скоро про-европейска позиция, съобщава, че главният преговарящ на ЕС за Брекзит Мишел Барние чака от Лондон позитивен отговор за сключване на споразумение до 48 часа. Авторът разглежда какви са евентуалните варианти и възможности за сделка.\r\nМишел Барние, пише изданието, главният преговарящ на ЕС за Брекзит, е съобщил на страните-членки на Съюза, че правителството на Великобритания има 48 часа, за да се съгласи на потенциална сделка или ще получи отказ за продължаване на преговорите по „развода“ към бъдещите търговски отношения и транзитния период.\r\nБарние е информирал европейските лидери, че Лондон е дал сигнали, че евентуално може да реши проблемите си и да намери разрешение, задоволяващо едновременно северноирландската „Демократична юнионистка партия“(ДЮП) и Република Ирландия.\r\nПоредната среща на дипломати от 27-те страни-членки на ЕС е предвидена за петък вечерта, при условие, че Великобритания постигне споразумение с ДЮП за избягване на „твърдата граница“ на остров Ирландия.\r\nДори, според изданието, са се появили някои индикации, че е постигнат прогрес по въпроса. По време на пресконференция, министър-председателят на Ирландия Лео Варадкар заяви, че Тереза Мей му е съобщила, че ще излезе с ново предложение късно в сряда или в четвъртък. \r\nАко Обединеното кралство не успее да излезе с единна позиция пред Европейската комисия в петък, страните-членки няма да имат време да обсъдят предложенията в парламентите си преди ключовата среща на Европейския съвет следващата седмица.\r\nПри този сценарий, който засега изглежда най-вероятен, лидерите за пореден път ще констатират липсата на прогрес по въпросите за правата на европейските граждани във Великобритания след Брекзит, дължимите суми от Лондон към европейския бюджет и ирландския граничен въпрос, за да се премине към разговори за бъдещите търговски отношения и транзитния период.\r\nАко през декември не се стигне до съгласие, това ще означава, че условията на транзитния период потенциално ще бъдат обсъдени след следващата среща на Европейския съвет през март 2018 година, когато, според изданието, много ключови предприятия в Обединеното кралство вече ще са взели решение за това дали искат да продължат да оперират и инвестират в страната.\r\n*** Британското консервативно издание The Telegraph публикува извадки от речта на външния министър на Обединеното кралство Борис Джонсън, която трябва да бъде произнесена в четвъртък. В нея той ще изложи визията си за външната политика на Великобритания след Брекзит.\r\nВеликобритания, пише изданието, трябва да събере смелост и да се върне в някои от конфликтните зони в региона на Близкия Изток, за да подпомогне предотвратяването на десетилетия терор и нестабилност. Според мнението на външния министър, провалите и раните от интервенциите на Запада в Афганистан, Ирак и Либия  не трябва да парализират желанието на Лондон да участва по активно в световната политика.\r\n„Външната политика на Великобритания не е проблема, тя е част от решението“, ще заяви той, на основание, че бедите в Сирия, Йемен и широкия Близък Изток „са се изострили не заради намесата на Запада, а заради дистанцираността му“.\r\nВ своята реч, която ще бъде изнесена в Лондон, Джонсън ще даде диагнози за причините за разпространяване на джихадизма и разпадането на Близкия Изток и ще представи пакет от мерки за подновяване на британската политика у дома и в чужбина.\r\n*** Британското евроскептично издание The Daily Express продължава да изследва вътрешния конфликт в управляващата Консервативна партия по въпроса за Брекзит и публикува изследване на общественото мнение на британците, показващо отслабващата подкрепа за министър-председателя Тереза Мей.\r\nБританските избиратели, пише изданието, са загубили надежда, че премиерът Мей е способна да сключи добра сделка с ЕС, но продължават да подкрепят Брекзит. Това сочат данните от анкета на социологическата агенция NatCen. Броят на гласоподавателите, мислещи, че Великобритания ще излезе от преговорите с ЕС с добра сделка се е стопил до една пета (19%) от запитаните, докато през февруари те са били една трета. \r\nДанните от анкетата сочат, че тези, които мислят, че правителството се справя зле с преговорите с Брюксел са достигнали до 61%, докато през февруари те са били едва 41%.\r\nПри един теоретичен нов референдум за Брекзит, според данните от изследването, 53% ще подкрепят оставането в ЕС.\r\nСоциологическото проучване е проведено между 28 септември и 29 октомври сред 2168 потенциални избиратели, но бе публикувано в сряда.", "date": "2017.12.07", "title": "Правителството на Тереза Мей е пред разпад заради Брекзит, Борис Джонсън иска завръщане на Обединото кралство в близкоизточната политика – преглед на някои от основните теми в британския печат  ( Агенция „Фокус“ )"}
{"url": "http://www.focus-news.net/news/2017/12/07/2464757/pregled-na-nyakoi-ot-zaglaviyata-v-ruskiya-pechat-po-temata-za-otstranyavaneto-na-stranata-ot-olimpiyskite-igri-v-pyonchan-agentsiya-fokus.html", "text": "“Взгляд“: Руските олимпийци са поставени пред крайно сложен избор\r\nМосква. Руското издание „Взгляд“ отбелязва започващата битка в руското общество и сред самите олимпийци – да отидат, или да не отидат на олимпиадата в Пьончан под неутрален флаг.\r\n„Правда“: Обратен ефект: за какво забрави МОК, наказвайки Русия\r\nМосква. Руското издание „Правда“ публикува мнението на известен руски спортен коментатор, смятащ, че решението на МОК да отстрани Русия от олимпийските игри в Пьончан се „пропуква по шевовете“. Треньорът на шведския отбор по Биатлон Волфганг Пихлер е бил наставник на допингираните руски биатлонисти и няма как да не е знаел за приема на забранени вещества.\r\n„Московский комсомолец“: На Русия не й трябва бойкот на Олимпийските игри\r\nМосква. Руското издание „Московский комсомолец“ призовава руските спортисти да не бойкотират Олимпийските игри в Пьончан и да участват под неутрален флаг, за да запишат имената си в историята.\r\n„Известия“: Русия ще търси отговорност от WADA\r\nМосква. Руското издание „Известия“ пише, че Москва търси възможност за налагане на санкции срещу ръководителите на Световната антидопингова агенция. Този въпрос ще бъде разгледан по време на заседание на в Съвета на Федерацията (горната камара на парламента, Сенат) на 12 декември.\r\n„Коммерсант“: Русия ще е силна в Пьончан, независимо от санкциите\r\nМосква. Руското издание „Коммерсант“ смята, че най-важният въпрос, възникващ след решението на МОК да извади Русия от зимната Олимпиада в Пьончан е дали руснаците ще се явят на състезанието. Отговорът на редакцията е – ДА, защото руският отбор ще е силен, независимо от санкциите.\r\n“Новая газета“: Олимпиадата е съревнование между спортистите, а не между държавите\r\nМосква. Руското издание „Новая газета“ пише, че в Русия много хора са на мнение, че страната е унижена – следователно Олимпиадата трябва да се бойкотира. Но от редакцията питат – Те ли са се готвили четири години за главното състезание в живота си?\r\n„Ведомости“: Избор между знамето и човека\r\nМосква. Руското издание „Ведомости“ публикува мнение, че наказанието за допинг е срещу руската държава – и държавата трябва да реши, могат ли руските спортисти да отидат на Олимпиадата без знаме и химн.\r\nПревод и редакция:", "date": "2017.12.07", "title": "Преглед на някои от заглавията в руския печат по темата за отстраняването на страната от Олимпийските игри в Пьончан ( Агенция „Фокус“ )"}
{"url": "http://www.focus-news.net/news/2017/12/07/2464758/fox-news-kongresat-na-sasht-othvarli-iskaneto-za-impiychmant-na-donald-tramp.html", "text": "Камарата на представителите (Конгресът, Долната камара) на САЩ отхвърли с голямо мнозинство предложението за импийчмънт на американския президент Доналд Тръмп, поискано от депутат от Демократическата партия, предава американския новинарски канал Fox News.\r\nКонгресмен Ал Грийн (Демократ, избран от Тексас), призовавал нееднократно за отстраняването на държавния глава, внесе две предложения за импийчмънт срещу Тръмп в сряда. Но депутатите моментално гласуваха срещу резолюцията. 364 представители отхвърлиха предложението, а 58, главно от Демократическата партия, го подкрепиха.\r\nВ драматична реч от трибуната на Конгреса преди гласуването, Грийн заяви, че Тръмп „не е готов“ за позицията си и го обвини в извършването на множество дребни престъпления. \r\nГоворителят на Белия Дом Сара Хъкаби Сандърс определи усилията на Демократите като „жалки“.\r\nВ своята бележка към депутатите, Грийн не обвини президента в „препятстване на правосъдието“, нито спомена продължаващото разследване за руска намеса в президентските избори през 2016 година. Вместо това, той извади на преден план предполагаемата връзка на държавния глава с „Белия национализъм, нео-нацизъм и омразата“, както и „разпалването на омраза и враждебност“ и ги определи като нарушения, достойни за импийчмънт.\r\nПревод и редакция:", "date": "2017.12.07", "title": "Fox News: Конгресът на САЩ отхвърли искането за импийчмънт на Доналд Тръмп"}
{"url": "http://www.focus-news.net/news/2017/12/07/2464759/cnn-i-pakistan-se-prisaedini-kam-hora-ot-kritiki-sreshtu-priznavaneto-na-erusalim-za-stolitsa-na-izrael.html", "text": "Пакистан изрази „категоричната си опозиция и осъди“ действията на американския президент Доналд Тръмп, признал Ерусалим за столица на Израел, предава американската новинарска телевизия CNN, като се позовава на съобщение от пакистанското външно ведомство.\r\n„Пакистан споделя яростта на международната общност и е дълбоко загрижен заради възможните последствия от решението за световния мир и сигурност, особено в региона на Близкия Изток. Пакистан призовава Съвета за сигурност на ООН да поеме юрисдикцията над тази ситуация и да предприеме стъпки, основани на хартата на ООН“, пише в съобщението.\r\nПревод и редакция:", "date": "2017.12.07", "title": "CNN: И Пакистан се присъедини към хора от критики срещу признаването на Ерусалим за столица на Израел"}
{"url": "http://www.focus-news.net/news/2017/12/07/2464760/prezidentat-na-livan-reshenieto-na-donald-tramp-za-erusalim-podkopava-rolyata-na-sasht-v-mirniya-protses.html", "text": "Официалното признаване на Ерусалим за столица на Израел „връща мирния процес в Близкия Изток с десетилетия назад“. Това мнение изрази президентът на Ливан Мишел Аоун в четвъртъл, предава ТАСС.\r\nСпоред неговите думи, „този ход създава непреодолимо препятствие по пътя на продължаването на палестино-израелските преговори и подкопава ролята на САЩ като посредник в мирния процес“. Освен това Аоун призов Лигата на арабските държави(ЛАД) „да заеме единна позиция, в защита на арабския характер на Ерусалим и да не допуска промяна на статута на града“.\r\nПо темата се изказа и премиера на Ливан Саад Харири. Той смята, че решението на Тръмп „поставя под заплаха стабилността на целия регион“. „Ливан отхвърля това решение и изразява солидарността си с палестинския народ, който има право да получи собствена държава със столица Ерусалим“, подчерта той.\r\nСпоред съобщение в ливанска медия, на 7 декември в лагера на палестинските бежанци в Ливан ще се проведе „ден на гнева“. На територията на страната има 12 лагера, населени с повече от 500 хиляди души. Освен това, в четвъртък, палестинците в района на Западния Бряг и на Ивицата Газа, както и в бежанските лагери в Йордания, ще проведат всеобща стачка.\r\nПревод и редакция:", "date": "2017.12.07", "title": "Президентът на Ливан: Решението на Доналд Тръмп за Ерусалим подкопава ролята на САЩ в мирния процес"}
{"url": "http://www.focus-news.net/news/2017/12/07/2464761/pravitelstvoto-odobri-dopalnitelni-razhodi-v-razmer-na-940-000-lv-za-vazstanovyavane-na-manastira-sv-vmchk-georgi-zograf-v-aton-obzor.html", "text": "Правителството одобри допълнителни разходи в размер на 940 000 лв. по бюджета на Министерския съвет. Средствата се отпускат за довършителни строително-ремонтни дейности и изграждане на комуникациите в южното крило на манастира „Св. Вмчк. Георги Зограф“ в Атон. Парите се осигуряват чрез преструктуриране на разходите и трансферите по централния бюджет. \r\nВ началото на правителственото заседание в сряда присъства игуменът на Зографския манастир Архимандрит Амвросий. Премиерът се обърна към него с думите: „Поискахте 230 хил. лв., а ние сме отпуснали 940 хил. лв. за цялото крило, за да направите ремонта така, както трябва. Надявам се с тези пари Светата обител да стане максимално хубава и добра“. Борисов уточни, че искът първоначално е за частичен ремонт, за който са били нужни 230 хил. лева. „Както за Троянския манастир отпуснахме, така и сега отпускаме толкова, колкото струва цялостният ремонт, за да бъде изцяло завършен Зографския манастир”, допълни Борисов.\r\nИгуменът на Зографския манастир подари на министър-председателя копие на чудотворната икона „Св. Георги“.\r\nСлед правителственото заседание министър-председателят Бойко Борисов се срещна с Негово Светейшество Българският патриарх Неофит в Патриаршеския дом, за да обсъдят въпроса с ремонта на патриаршеската катедрала „Св. Александър Невски”. Двустранната среща се състоя по покана на Българския патриарх. След като обсъдиха предприетите до този момент стъпки, премиерът разпореди на министри да му представят варианти за ремонта на катедралата. Агенция „Фокус“ припомня: При приемането на Бюджет 2018 народните представители първоначално приеха предложението от алтернативния бюджет на БСП да отпуснат 1,130 млн. лв. за ремонт на патриаршеската катедрала „Св. Александър Невски“ и Зографския манастир в Света гора, но впоследствие се върнаха на текста и го отхвърлиха. Веднага след това министърът на финансите Владислав Горанов взе думата по време на заседанието и увери, че въпреки резултатът от гласуването, инвестицията в тези обекти ще бъде реализирана.", "date": "2017.12.07", "title": "Правителството одобри допълнителни разходи в размер на 940 000 лв. за възстановяване на манастира „Св. Вмчк. Георги Зограф“ в Атон (ОБЗОР)"}
{"url": "http://www.focus-news.net/news/2017/12/07/2464762/sport-izigraha-se-machovete-ot-grupa-e-na-shampionskata-liga.html", "text": "Завършиха мачовете от последния 6-и кръг на груповата фаза на Шампионската лига в група “E“\r\nЛивърпул победи Спартак (Москва) със 7:0, а Марибор  и Севиля завършиха наравно 1:1. \r\nЛивърпул завършва на първо място в групата с актив от 12 точки, а Севиля останаха втори с 9 точки, като двата отбора се класираха за елиминациите.Спартак (Москва) е на третото място с 6 точки и продължава в елиминациите на Лига Европа.", "date": "2017.12.07", "title": "Спорт: Изиграха се мачовете от група „Е“ на Шампионската лига"}
{"url": "http://www.focus-news.net/news/2017/12/07/2464763/pregled-na-mezhdunarodnite-novini-do-6-chasa-agentsiya-fokus.html", "text": "Камарата на представителите (Конгресът, Долната камара) на САЩ отхвърли с голямо мнозинство предложението за импийчмънт на американския президент Доналд Тръмп, поискано от депутат от Демократическата партия.\r\nКонгресмен Ал Грийн (Демократ, избран от Тексас), призовавал нееднократно за отстраняването на държавния глава, внесе две предложения за импийчмънт срещу Тръмп в сряда. Но депутатите моментално гласуваха срещу резолюцията. 364 представители отхвърлиха предложението, а 58, главно от Демократическата партия, го подкрепиха.\r\nВ драматична реч от трибуната на Конгреса преди гласуването, Грийн заяви, че Тръмп „не е готов“ за позицията си и го обвини в извършването на множество дребни престъпления. \r\nГоворителят на Белия Дом Сара Хъкаби Сандърс определи усилията на Демократите като „жалки“.\r\nВ своята бележка към депутатите, Грийн не обвини президента в „препятстване на правосъдието“, нито спомена продължаващото разследване за руска намеса в президентските избори през 2016 година. Вместо това, той извади на преден план предполагаемата връзка на държавния глава с „Белия национализъм, нео-нацизъм и омразата“, както и „разпалването на омраза и враждебност“ и ги определи като нарушения, достойни за импийчмънт.\r\n*** Американският президент Доналд Тръмп призна Ерусалим за столица на Израел, по време на свое обръщение във вечерните часове на сряда (четвъртък на обяд местно време).\r\n„Реших, че е време най-после да призная официално Ерусалим като столица на Израел\", се казва в съобщението на американския държавен глава. \r\nНеговото изявление е направено след като международната общност предупреди Белия дом, че такава стъпка би разрушила основните на мирните процес за решаване на израело-палестинския конфликт. Голяма част от световните лидери и водещи дипломати по-рано в сряда и вторник изразиха несъгласието си с подобно действие, след като стана ясно, че Тръмп най-вероятно ще премести американското посолство в Израел от Тел Авив в Ерусалим. \r\nДържавният глава също така разкри, че планът за преместване на седалището на американския посланик в новопризнатата от САЩ столица също предстои да бъде задействам. Същевременно Тръмп призова за „спокойствие и толерантност“, като увери че остава обвързан с мирния процес между Израел и Палестинската автономия.\r\n*** Френският президент Еманюел Макрон изрази съжалението си относно признаването на Ерусалим за столица на Израел от страна на САЩ. Френският държавен глава е на посещение в Алжир, като малко след като в сряда американският президент Доналд Тръмп обяви решението си, Макрон подчерта, че действията на Белия дом „противоречат на международното право“. Агенция „Фокус“ припомня, че по-рано Вашингтон официално призна Ерусалим като столица на Израел, решение което предизвика остри реакции още по-рано през деня, преди Тръмп да обяви официално решението си. Скоро след края на изявлението на американския президент, предприетата от него стъпка бе осъдена скоропостижно от 14 държави, сред които Русия, Саудитска Арабия, Иран, Турция, Франция, Германия, Великобритания. Очаква се още страни да осъдят действията на Белия дом. От своя страна израелският премиер Бенямим Нетаняху приветства решението.   \r\n*** Държавният департамент на САЩ ще започне веднага действия по преместването на американското посолство в Израел от Тел Авив в Ерусалим. Това заяви в сряда държавният секретар Рекс Тилърсън. \r\n„Държавният департамент ще започне незабавно процеса по прилагането на това решение, като даде началото на подготовката за преместване на американското посолство от Тел Авив в Ерусалим“, разкри в сряда Тилърсън, по време на посещението си в Германия, малко след като американският президент Доналд Тръмп обяви Ерусалим за столица на Израел, прекъсвайки по този начин десетилетна политика на Вашингтон по въпроса. Агенция „Фокус“ припомня, че по-рано Вашингтон официално призна Ерусалим като столица на Израел, решение което предизвика остри реакции още по-рано през деня, преди Тръмп да обяви официално решението си. Скоро след края на изявлението на американския президент, предприетата от него стъпка бе осъдена скоропостижно от 14 държави, сред които Русия, Саудитска Арабия, Иран, Турция, Франция, Германия, Великобритания. Очаква се още страни да осъдят действията на Белия дом. От своя страна израелският премиер Бенямим Нетаняху приветства решението.   \r\n*** Министерството на външните работи на Иран излезе със съобщение по темата за официалното признаване на Ерусалим за столица на, както пише агенцията, ционисткия режим, анонсирано от американския президент Доналд Тръмп по-рано в сряда. Техеран осъжда категорично действията на Вашингтон и ги определя като нагло нарушение на международното право и резолюциите на ООН.\r\n„Всеизвестно е, че ционисткия режим предприе различни ходове, за да разшири доминацията си върху града, изгонвайки коренното му население, окупирайки земята, юдифицирайки града, с цел да промени демографската му картина, да разруши светите места на мюсюлманите и реликвите им.... Те сложиха ограничения за поклоничеството на мюсюлманите и иззеха правата на палестинското мирно население“, пише в съобщението.\r\n„Иран винаги е предупреждавал, че основната причина за разрушаването на сигурността и стабилността в Близкия Изток е за да продължи американската окупация. Подкрепата на САЩ за Израел цели отнемането на основните човешки права на палестинците и осуетяването на усилията им за основаване на собствена държава със Свещения град като столица“, допълват от иранското външно ведомство.\r\n*** Министерството на външните работи на Иран излезе със съобщение, че решението на американския президент Доналд Тръмп да признае официално Ерусалим за столица на Израел ще стане причина за нова палестинска интифада.\r\n„Решението на Тръмп ще разпали пламъците на нова интифада“, подчертават от иранското външно ведомство.\r\n*** Саудитска Арабия смята за безотговорно решението на американския президент Доналд Тръмп да признае Ерусалим за столица на Израел и да пренесе американското посолство в страната в този град. Рияд призовава Вашингтон да преосмисли своята позиция.\r\nКралството смята, че решението на САЩ „няма обяснение и е безотговорно и неоправдано“, като освен това то демонстрира предубеждение към палестинците. „Саудитска Арабия призовава администрацията на САЩ да преосмисли позицията си“.\r\n*** Министерството на външните работи на Чешката република излезе със съобщение, в което се заявява, че страната признава Западен Ерусалим за столица на Израел, но ще обмисли дали да премести посолството си там само, след като проведе консултации с регионалните партньори.\r\nТова се случи няколко часа, след като американският президент Доналд Тръмп обяви, че признава официално Ерусалим за столица на Израел и инструктира съответните институции да подготвят преместването на американското посолство в страната от Тел Авив в Свещения град.\r\n„Чешката република признава Западен Ерусалим, в границите на демаркационната линия от 1967 година, за фактическа столица на Израел още сега, преди подписването на мирен договор между израелтяните и палестинците“.\r\nНезависимо от това, от ведомството отбелязват, че „Чешката република, заедно с другите страни-членки на ЕС... гледа на Ерусалим като на бъдеща столица на двете държави, т.е. на Израел и на бъдеща държава Палестина“.", "date": "2017.12.07", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/12/07/2464764/sport-izigraha-se-machovete-ot-grupa-f-na-shampionskata-liga.html", "text": "Завършиха мачовете от последния 6-и кръг на група „F“ на Шампионската лига. Фейенорд победи Наполи с 2:1 в Ротердам, а Шахтьор (Донецк) нанесе първо поражение за тази година в турнира на Манчестър Сити, след като го победи с 2:1 в Харков. Сити завършиха на първо място в групата с 15 точки и се класираха за елиминациите на турнира заедно с Шахтьор, събрал 12 точки. За Лига Европа се класира третият Наполи, събрал 6 точки. Последен остана Фейенорд с 3 точки.", "date": "2017.12.07", "title": "Спорт: Изиграха се мачовете от група „F” на Шампионската лига"}
{"url": "http://www.focus-news.net/news/2017/12/07/2464765/kongresat-na-gsdp-shte-preizbira-lidera-martin-shults-i-shte-vzeme-reshenie-za-eventualni-pregovori-za-sastavyane-na-koalitsiya-s-bloka-na-angela-merkelobzor.html", "text": "Конгресът на Германската социалдемократическа партия (ГСДП) се открива в четвъртък в Берлин и ще продължи до събота, 9 декември. Очаква се делегатите да преизберат Мартин Шулц за председател на политическата сила. Това, което е най-важното и най-очаквано от всички е решението на ГСДП за евентуални коалиционни преговори със Съюза (ХДС/ХСС) на Ангела МеркелОт опозицията до „голяма коалиция“\r\nОбстоятелствата, при които ще се проведе конгресът на ГСДП са противоречиви. На 24 септември в Германия се проведоха парламентарни избори и на тях партията спечели 20,5% от гласовете – най-лошият й резултат в историята. Тогава Шулц отказа да подаде оставката си и съобщи, че партията излиза в опозиция. Но ситуацията се разви по такъв начин, че социалдемократите се превърнаха от опозиционери, в ключов играч по пътя към изхода от политическата криза, в която се оказа страната-локомотив на ЕС>\r\nСлед септемврийските избори, победилият Съюз (ХДС/ХСС) на Меркел започна преговори за формиране на управляваща коалиция със „Зелените“ и Свободната демократическа партия (СвДП), но в крайна сметка те се провалиха. Това фиаско означаваше, че единственият алтернативен вариант за сглобяване на стабилно правителство се оказа възобновяването на „голямата коалиция“ със социалдемократите. Ако и този вариант не проработи, в страната трябва да се появи правителство на малцинството на блока на Меркел, или да се назначи дата за предсрочни избори. Наблюдателите на процеса са на мнение, че всеки от тези два варианта ще доведе до непредсказуеми последствия за стабилността на германската политика.\r\nКакто поясни представител на ГСДП на 4 декември, по време на заседание на управата на партията, преговорите ще започнат само с одобрението на конгреса на социалдемократите. „Ние препоръчваме конгресът да приеме съответстващото заявление“, заяви той. „новото правителство трябва да бъде в състояние да отговори на съвременните предизвикателства, с която се срещаме на национално, европейско и глобално ниво“, подчерта тогава Шулц.Вътрешна опозиция\r\nПроблемът е в това, че далеч не всички членове на партията искат преговори със Съюза (ХДС/ХСС). Скептично се отнасят към подобна перспектива от консервативното ляво крило. Депутатът от Бундестага Марко Бюлов заяви в интервю пред франкфуртско издание, че още един мандат на „голямата коалиция“ „може да постави под въпрос самото съществуване на ГСДП“. Според неговите думи, такова развитие ще затормози сериозно процеса на обновление на партията, който е трябвало да започне отдавна и прекарването на четири години в опозиция биха били достатъчни за справянето с тази задача.\r\nРедица политолози са на мнение, че ръководството на ГСДП ще се опита да убеди редовите членове на партията за нуждата от започване на преговори, залагайки на три основни аргумента. На първо място, социалдемократите ще го направят не по собствена инициатива, а по молба на президента Франк-Валтер Щайнмайер. На второ място, партията просто не може да избяга от отговорността пред сънародниците си в днешната сложна ситуация. На трето – трябва да се отговори на очакванията на другите страни от Европейския съюз, искащи съставяне на стабилно правителство в Германия в най-кратки срокове.\r\nНаблюдателите очакват с интерес и резултата, с който ще бъде преизбран Шулц на длъжността председател. На предишния конгрес, състоял се през лятото, той получи 100% от гласовете. Това е рекорд за цялата история на партията, съществуваща от 150 години: предишното върхово постижение е на Курт Шумахер – 99,71% от гласовете – регистрирано през 1948 година.\r\nЗа половин година ситуацията за Шулц се измени радикално: той не можа да осигури приемлив резултат на изборите за Бундестаг, а сега е принуден да води партията към съюз с Меркел, след собствената му декларация, че ГСДП ще остане в опозиция. Този обрат, както и провала на партията в изборите, едва ли ще увеличи популярността му.\r\nПревод и редакция:", "date": "2017.12.07", "title": "Конгресът на ГСДП ще преизбира лидера Мартин Шулц и ще вземе решение за евентуални преговори за съставяне на коалиция с блока на Ангела Меркел(ОБЗОР)"}
{"url": "http://www.focus-news.net/news/2017/12/07/2464766/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки в страната са предимно сухи, по усойните места мокри, заледени и обработени.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: област Стара Загора: Временно се ограничава движението на МПС в лявото платно /посока София / по АМ Тракия от км 190+452 до км 195+950, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.\r\nАМ „Хемус“: област София: Движението по АМ \"Хемус\" от км 32+000 до км 34+000 в района на тунел \"Витиня\" посока Варна се осъществява в аварийната лента поради ревизия в част от инсталациите. Ревизиите са във връзка с изпълнение на гаранциите. Срок до 10.12.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Троянски” - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: Временно движението при п.в. Кочериново на км 355+564 се осъществява с повишено внимание, поради авария в електрическото захранване. Срок до 11.12.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.;\r\n\tПът III-602: Движението Мала Фуча-Бабино от км 18+850 до км 24+440  е ограничено \r\nОбходен маршрут:\r\n¬ - МПС, движещи се в посока с. Мала-Фуча-Бабино се насочват от път III-602, през общински път през селата Коркина-Шатрово-Паничарево- републикански път II-62-общински път с. Долистово-Бабинска река-с.Бабино\r\n - МПС, движещи се в посока Бабино-Мала Фуча се насочват от път III-602,\r\nобщински път през селата с. Бабинска река-Долистово-ТЕЦ „Бобов дол”-републикански път II-62-с.Паничарево-Шатрово-Коркина.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.07", "title": "Актуална пътна обстановка"}
{"url": "http://www.focus-news.net/news/2017/12/07/2464767/predstoyashti-sabitiya-v-stranata-za-7-dekemvri-agentsiya-fokus.html", "text": "***\r\nМинистър-председателят Бойко Борисов и главният изпълнителен директор на Световната банка ще открият форум в Националния дворец на културата, който поставя началото на инициатива в подкрепа на регионалната интеграция на Западните Балкани. Изявления за медиите са предвидени в 10.30 часа.\r\n***\r\nОт 09.00 часа ще се проведе заседание на Народното събрание.\r\n***\r\nОт 09.00 часа IV състав на Специализирания наказателен съд ще гледа делото срещу Васил В., Велизар В., Иван А. и др. за организиране и ръководене на организирана престъпна група. \r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа ХVI състав на Специализирания наказателен съд ще се гледа делото срещу Добромир М., Георги А. и др. за организиране и ръководене на организирана престъпна група. \r\n***\r\nВ 10.00 часа в хотел „Маринела” ще бъде ще отбелязан Международният ден на гражданската авиация. В 19.30 часа ще бъдат връчени годишните награди на най-добрите авиокомпании, представени на българския авиационен пазар.\r\n***\r\nОт 10.00 часа V състав на Специализирания наказателен съд ще гледа делото срещу Илчо И., Станко Ж., Евгений И. и др. за организиране и ръководене на организирана престъпна група. \r\n***\r\nОт 10.00 часа IХ състав на Специализирания наказателен съд ще гледа делото срещу Радослав Б.,  Денис Б., Мариян К. и др. за организиране и ръководене на организиране на престъпна група.   \r\n***\r\nОт 10.00 часа III състав на Специализирания наказателен съд ще гледа делото срещу Димитър М., Ивайло М., Александър Д. и др. за организиране и ръководене на организирана престъпна група. \r\n***\r\nОт 10.00 часа ХV състав на Специализирания наказателен съд ще гледа делото срещу Персин П. за организиране и ръководене на организирана престъпна група. \r\n***\r\nВ 10.30 часа в подстанция „Хиподрума” на бул. „П. Ю. Тодоров” №24 ЧЕЗ Разпределение България официално ще пусне в експлоатация нов кабел за подобряване сигурността на електрозахранването на клиенти в 9 столични района.\r\n*** \r\nОт 11.00 часа в зала „Родина“ на стадион „Васил Левски“ ще се проведе пресконференция за старта на новия зимен сезон в Банско. Ще присъстват кметът на Банско Георги Икономов, Иван Обрейков, маркетинг директор на „ЮЛЕН“ АД и Наталия Каширская, главен мениджър на „Кемпински хотел Гранд Арена Банско“.\r\n***\r\nВ 11.00 часа в Национален пресклуб БТА ще бъде представена книгата „Наръчник на изобретателя“.\r\n*** \r\nОт 11.15 часа „Дондуков” №2, президентът Румен Радев ще проведе среща със заместник-председателя на Китайската народна политическа консултативна конференция Чен Юан\r\nОт 12.15 часа държавният глава ще се срещне с президента на Косово Хашим Тачи. \r\nОт 14.00 часа президентът Радев ще разговаря с държавния глава на Черна гора Филип Вуянович.\r\n***\r\nВ 12.00 часа в зала „Музейна” на БЧК на бул. „Джеймс Баучер” №76 Планинската спасителна служба ще представят подробна статистика за броя и видовете инциденти в планините, за проведените спасителните акции през отминаващата година.\r\n***\r\nOт 12.00 часа в зала „София Гранд“ в хотел „Маринелa”, „Buta Airways” организира презентация c цел да се представи директната въздушна връзка Баку-София и туристическия потенциал на Азербайджан в България, да се запознае с местни туристически агенции и туристически оператори и да им представи възможностите, които предоставя откриващия се директен полет. \r\n***\r\nВ 13.00 часа в голямата конферентна зала на УНСС ще бъде представена Европейска група за териториално сътрудничество HELICAS, учредена с цел подпомагане на трансграничното, транснационалното и междурегионалното сътрудничество в Европа. \r\n*** \r\nОт 13.30 часа в сградата на КЕВР на бул. „Княз Дондуков“ 8-10, ет.4 ще се проведе открито заседание за обсъждане на доклад относно изменение на одобрените цени на ВиК услуги за 2018 г. на „Софийска вода“ АД; „Водоснабдяване и канализация“ ЕООД, гр. Смолян; „Водоснабдяване и канализация - Варна“ ООД; „Водоснабдяване и канализация“ ЕООД, гр. Пловдив; „Водоснабдяване и канализация“ ООД, гр. Силистра; „Водоснабдяване и канализация“ ООД, гр. Кърджали; „Водоснабдяване и канализация“ ООД, гр. Русе, „Напоителни системи“ ЕАД; „ВиК-Златни Пясъци“ ООД и др.\r\n*** \r\nОт 13.30 часа, в зала „Парк-хотел Москва“, ул. \"Незабравка\" 25, конферентна зала ще се проведе конференция на тема: „Ключови фактори за генериране и внедряване на иновации от МСП“.\r\n*** \r\nОт 13.30 часа лекари и сестри от УМБАЛСМ \"Н. И. Пирогов\" ще протестират за трети ден.\r\n***\r\nОт 13.30 часа ХI състав на Специализирания наказателен съд ще се гледа делото срещу Симеон Т., Добрин Д., Веселин Р. и др. за организиране и ръководене на организирана престъпна група. \r\n***\r\nОт 14.00 часа ХVII състав на Специализирания наказателен съд ще се гледа делото срещу Даниел И. и Иван П. за образуване и ръководене на организирана престъпна група. \r\n***\r\nВ 14.00 часа в сградата на МВР ще се състои церемония за връчване на годишните награди на Спортната асоциация на МВР за 2017 г.\r\n***\r\nВ 14.30 часа в залата на Сити Марк Арт Център на бул. „Янко Сакъзов“ №30 ще бъдат връчени наградите в конкурса Доброволческа инициатива 2017.\r\n*** \r\nОт 18.00 часа в галерия „София“ на Столична библиотека ще бъде открита изложбата „70 години от рождението на Георги Трифонов“ с творби от колекциите на Васко Жеков и д-р Колю Бянов.\r\n***\r\nОт 19.00 часа в Литературен клуб „Перото“ официално ще бъде представена книгата „Уроците на Сатурн“. \r\n***\r\nОт 17.00 часа в къща музей „Никола Й. Вапцаров“ ще се състои вечер под надслов „За него-живота…“. \r\n***\r\nВ 18.00 часа в зала 19 на галерия „Квадрат 500” ще бъде представена каменна скулптура Шона. Тя включва тридесет и една пластики, които дават възможност да се проследи развитието на съвременното изкуство в Зимбабве.\r\n***\r\nВ 18.00 часа в големия салон на БАН поетите Боян Ангелов, Димитър Христов и Иван Гранитски ще представят новите си стихосбирки на съвместен музикално-поетичен рецитал.\r\n***\r\nВ 19.00 часа в хотел „Хилтън” Сдружение „Асоциацията на Кеймбридж училищата в България” тържествено ще отбележи 10-годишнина от създаването си. На събитието ще присъстват британският посланик в България, представители на МОН и Кеймбридж Юнивърсити Прес, както и десетки директори на училища и гости от цялата страна.   \r\n***\r\nВ 19.30 часа в „Къщата на София” на ул. „Миджур” №12 Доротея Доротеева и Александър Мутафчийски ще представят арии и дуети от известни оперети и мюзикъли.\r\n***\r\nОт 13.00 часа в Градската библиотека ще се проведе Еко арт работилница за празнично настроение с участието на деца от ОУ „Ангел Кънчев”. \r\n***\r\nОт 14.00 часа в ресторант „Tasty“ ще се състои Коледен бал на децата в неравностойно положение. \r\n***\r\nВ 17.30 часа на пл. „Акад. Николай Хайтов“ ще бъдат запалени светлините на коледната елха в града. \r\n***\r\nОт 18.30 часа в Градската библиотека ще се състои прожекция на филма на Ангел Бончев „Светият град – Асеновград“.\r\n***\r\nВ 10.30 часа в зала „22 септември” министърът на младежта и спорта Красен Кралев, кметът на Благоевград д-р Атанас Камбитов и областният управител Бисер Михайлов ще открият обучение на тема „Бъдеще в Европа – какво предстои”. \r\n***\r\nВ 11.30 часа в Зала №5 на Общината ще се проведе пресконференция по проекта „Актуализация на програмата за качеството на атмосферния въздух на територията на Община Благоевград”.\r\n***\r\nОт 16.00 часа в конферентната зала на хотел \"Монте Кристо\" председателят на \"Движение България на гражданите\" Димитър Делчев ще даде пресконференция.\r\n***\r\nОт 16.30 до 18.00 часа председателят на Общински съвет Костантин Луков организира приемен ден с граждани в централата на ГЕРБ на ул. „Конт Андрованти” 5.\r\n***\r\nОт 17.00 часа в зала „Петя Дубарова“ на Културен център „Морско казино“ английският писател Кристофор Бъкстон ще се срещне с читатели и ще разкаже за своите паметни бургаски срещи и впечатления, както и за прототипите на някои герои в неговите романи.\r\n***\r\nВ 18.30 часа в Галерия „13-то стъпало” ще бъде открита изложба живопис. Участват със свои творби авторите Ненчо Русев, Фоти Фотев, Йордан Петров и Добрин Вътев.\r\n***\r\nОт 10.30 часа в зала „Варна“ на Община Варна ще се състои пресконференция, на която ще бъде представен проект BG05M2OP001-3.002-0209-C01, Общуване без граници“, финансиран по ОП „НОИР“.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Веселин Ангелков ще има приемен ден. \r\n***\r\nВ 19.00 часа на бул. „Цар Освободител” 27 ще бъде открито първото по рода си споделено креативно пространство за изобретатели и ентусиасти.\r\n***\r\nВ 13.00 часа в залата на Общински съвет ще се проведе встъпителна пресконференция по проект „Превенция и ограничаване на последиците от трансгранични бедствия, причинени от човека в региона Видин – Зайчар”, финансиран по Програмата за трансгранично сътрудничество между България и Сърбия. В началото на събитието кметът на Община Видин Огнян Ценков ще поднесе приветствие.\r\n***\r\nВ 17.30 часа на площад „Бдинци” ще бъде дадено началото на програмата за Коледните и Новогодишни празници на общината със запалване на светлините на коледната елха.\r\n*** \r\nОт 11.00 часа в Аулата на ВТУ “Св. св. Кирил и Методий“ ще се проведе Тържествено събрание по случай Студентския празник – 8 декември, връчване на Академичната награда на Община В. Търново. \r\n*** \r\nОт 12.30 часа в Големия салон на МОБАЛ „Д-р Стефан Черкезов“ ще се проведе празник по случай 150-годишнината от създаването на Многопрофилната областна болница за активно лечение „Д-р Стефан Черкезов“ – В. Търново. Поднасяне на венци на паметника на д-р Стефан Черкезов. Първа копка за изграждане на нов болничен корпус. \r\n*** \r\nОт 19.00 часа в МДТ„К. Кисимов“ ще се проведе „50 години Биг бенд Велико Търново“ - юбилеен коледен концерт със специалното участие на Орлин Горанов и Весела Бонева. \r\n***\r\nОт 11.00 часа в Конферентната зала на Община Враца, Общински съвет – Враца ще проведе пресконференция относно правомощията, работата и дейността на Общински съвет – Враца. \r\n***\r\n16.30 часа в парк „Дъбника” ще бъдат открити коледно-новогодишните празници със запалване на светлините на коледната елха.\r\n***\r\nВ 14.30 часа в СУ „Георги Измирлиев“ ще се проведе съвместно учение на доброволно формирование „Раховец“, РС ПБЗН – Горна Оряховица, Сектор „Оперативни дейности“ към РД ПБЗН – Велико Търново, РУ – Горна Оряховица, Спешна помощ. Ще бъде проиграна ситуация „земетресение с евакуация на учениците“.\r\n***  \r\nОт 17.30 часа в ХГ „Недялко Каранешев“ ще бъде открита Коледна изложба на горнооряховски художници. \r\n***\r\nОт 17.00 часа на площад „Гоце Делчев“ ще се състои тържествено запалване на светлините на коледната елха и ще бъде посрещнат Дядо Коледа.\r\n***\r\nОт 09.30 часа в Детска градина №20 ще се играе куклен спектакъл „Забързаната приказка“ на Държавен куклен театър „Дора Габе“. \r\n***\r\nОт 17.30 часа в Младежки център – Добрич ще бъде представена книгата „Вие сте тук“ на Петър Пунчев. \r\n***\r\nОт 17.30 часа на площад „Велбъжд“ ще бъдат запалени светлините на коледната елха. \r\n***\r\nОт 17.30 часа в Художествена галерия „Владимир Димитров – Майстора“ ще бъде представена изложба „Прозорец към душите“. \r\n***\r\nВ 17.30 часа на площад „Кракра” ще бъдат запалени светлините на Коледната елха.\r\n***\r\nВ Гранд хотел Пловдив ще се проведе Националната конференция Медик РОН, в която ще вземе участие „УСБАЛ по онкология” ЕАД.\r\n***\r\nОбщинските съветници от ПП ГЕРБ в град Пловдив ще проведат приемни с гражданите. Петър Попов и Ясен Михайлов ще се срещат с граждани от 17.30 до 19.00 часа в офиса на ПП ГЕРБ в район „Западен” на ул. „Царевец” №9. Гошо Къчков - от 17.30 до 19.00 часа в офиса на ПП ГЕРБ в район „Северен” на бул. „Марица” №91. Пенчо Малинов - от 17.00 до 18.30 часа в офиса на ПП ГЕРБ в район „Източен” на ул. „Коста Паница” №5. Веселин Маневски - от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” №1А.\r\n***\r\nВ 10.00 часа в Дома на културата „Борис Христов” EVN Топлофикация ще представи презентация на тема „Централно топлоснабдяване за по-чист въздух в Пловдив”.\r\n***\r\nВ 10.30 часа в сградата на Общински съвет председателят Савина Петкова ще бъде домакин на работна среща, в която участие ще вземат представители на Асоциацията на жените в бизнеса и занаятите на Албания и членове на Сдружението на средното съсловие в България.\r\n***\r\nОт 17.30 часа на площада пред „Форума“ кметът на район „Тракия“ Костадин Димитров ще запали светлините на коледната елха. \r\n***  \r\nВ 18.00 часа в ресторант „Одеон” СДС организира среща с политици по случай 28 години от създаването на съюза.\r\n***\r\nВ 10.00 часа управителят на „Общински пазари” Кунчо Кунчев ще подари 13 от своите фотографии на Комплексния онкологичен център в града. Произведенията му ще бъдат окачени във фоайето и по етажите на онкодиспансера, където ще останат за постоянно.\r\n*** \r\nОт 19.00 часа в Зала №1 на Родопски драматичен театър “Николай Хайтов“ ще бъде представен спектакълът „Вестникар ли?“ на театър Кърджали.\r\n***\r\nОт 18.00 часа в къща музей „Гео Милев“ ще се играе постановката „Ескориал“ на Мишел дьо Гелдерод. \r\n***\r\nОт 18.30 часа в РБ „Захарий Княжески“ ще бъде представен музикално-поетичния спектакъл „Променяме света! А себе си ?!...“, по текстове на Стефан Цанев.\r\n***\r\nОт 17.00 часа на сцената на площад „Свобода“ ще се състои концерт на група ВОКАЛИ. \r\n*** \r\nОт 09.15 часа в зала 309 на Ректората на Шуменския университет ще се проведе пресконференция запредставяне на новата университетска медия – „Унимедия”.\r\n*** \r\nОт 10.00 часа в зала 202 на Ректората на Шуменския университет ще започне церемонията по промоция на абсолвентите на Факултета по хуманитарни науки.\r\n*** \r\nОт 18.30 часа в Парк Студентски ще бъде открита ледена пързалка.", "date": "2017.12.07", "title": "Предстоящи събития в страната за 7 декември (Агенция „Фокус“)"}
{"url": "http://www.focus-news.net/news/2017/12/07/2464768/nimh-vremeto-shte-bade-predimno-slanchevo-maksimalnite-temperaturi-shte-sa-mezhdu-8-i-13.html", "text": "Днес ще бъде предимно слънчево. Ще духа умерен вятър от запад-северозапад, който привечер ще отслабне. Максималните температури ще са между 8° и 13°, за София - около 9°. Това съобщи за Агенция \"Фокус\" дежурният синоптик от Националния институт по метеорология и хидрология (НИМХ) към Българската академия на науките (БАН).Атмосферното налягане е значително по-високо от средното за декември и през деня слабо ще се понижи. По Черноморието ще преобладава слънчево време. Ще духа до умерен вятър от запад-северозапад, който привечер ще отслабва. Максималните температури ще са 10°-12°. Температурата на морската вода е 11°-13°. Вълнението на морето ще е около 2 бала. Над планините ще е предимно слънчево. Ще духа умерен и силен северозападен вятър. Максималната температура на височина 1200 метра ще е около 6°, на 2000 метра - около  минус 1°.", "date": "2017.12.07", "title": "НИМХ: Времето ще бъде предимно слънчево - максималните температури ще са между 8° и 13°"}
{"url": "http://www.focus-news.net/news/2017/12/07/2464769/reuters-sasht-prizovaha-izrael-da-bade-sdarzhan-v-reaktsiyata-si-kam-reshenieto-za-erusalim.html", "text": "Държавният департамент на САЩ е изпратил нота до Израел, с препоръка към израелското ръководство да бъде сдържано в реакцията си относно решението на САЩ да признае Ерусалим за столица на страната, защото Вашингтон очаква ответна реакция от мюсюлманското население в региона и се преценява потенциалната опасност за американските мисии и персонал в Близкия Изток, предава Reuters, чийто служител е прочел лично документа.\r\n„Наясно съм, че вие публично ще приветствате тези новини, но ви моля да бъдете сдържани в официалния си отговор“, пише в документ, датиран 6 декември, изпратен до персонала на американското посолство в Тел Авив. Той трябва да бъде препратен на израелското ръководство.\r\n„Очакваме, че в Близкия Изток ще има съпротива срещу тези новини, а вероятно и по целия свят. Все още оценяваме какво въздействие ще има решението върху американските съоръжения и персонал в чужбина“, пише още в документа.\r\nВ друг документ от същата дата, също видян от Reuters, пише, че в САЩ е формиран специален екип, който „да следи реакциите по света“ относно решението на САЩ да признае Ерусалим за столица на Израел.\r\nСпоред служител от Държавния департамент, създаването на специален екип е стандарта процедура „за всеки случай, когато има заплаха за сигурността и безопасността на държавните служители и цивилните граждани на САЩ“. \r\nОт американското външно ведомство засега не са направили официален коментар по въпроса.\r\nПревод и редакция:", "date": "2017.12.07", "title": "Reuters: САЩ призоваха Израел да бъде сдържан в реакцията си към решението за Ерусалим"}
{"url": "http://www.focus-news.net/news/2017/12/07/2464770/prezidentat-rumen-radev-shte-provede-sreshta-sas-zam-predsedatelya-na-kitayskata-narodna-politicheska-konsultativna-konferentsiya-chen-yuan.html", "text": "Президентът Румен Радев ще проведе среща със заместник-председателя на Китайската народна политическа консултативна конференция Чен Юан, съобщиха от прессекретариата на държавния глава. Срещата ще се проведе от 11.15 часа днес на „Дондуков”, №2.", "date": "2017.12.07", "title": "Президентът Румен Радев ще проведе среща със зам.-председателя на Китайската народна политическа консултативна конференция Чен Юан"}
{"url": "http://www.focus-news.net/news/2017/12/07/2464771/premierat-boyko-borisov-shte-otkrie-forum-na-balgarskoto-pravitelstvo-i-na-svetovnata-banka-za-regionalnata-integratsiya-na-balkanite.html", "text": "Министър-председателят Бойко Борисов и главният изпълнителен директор на Световната банка ще открият днес форум, който поставя началото на инициатива в подкрепа на регионалната интеграция на Западните Балкани. Това съобщиха от правителствената информационна служба. На конференция в Националния дворец на културата по покана на българския премиер ще бъдат президентът на Косово Хашим Тачи, президентът на Черна Гора Филип Вуканович, министър-председателите на Албания Еди Рама, на Република Македония Зоран Заев, и на Сърбия Ана Бърнабич, както и заместник министър-председателят и министър на външната търговия и икономически отношения на Босна и Херцеговина Мирко Шарович. Във форума ще участва и комисарят за европейската политика за съседство и преговори за разширяване Йоханес Хан.\r\nВъв фокуса на дебатите между лидерите на Западните Балкани ще бъдат възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз.", "date": "2017.12.07", "title": "Премиерът Бойко Борисов ще открие форум на българското правителство и на Световната банка за регионалната интеграция на Балканите"}
{"url": "http://www.focus-news.net/news/2017/12/07/2464772/parlamentat-shte-glasuva-na-parvo-chetene-promeni-za-namalyavane-na-administrativnata-tezhest-v-3-zakona.html", "text": "Парламентът ще гласува на първо четене промени за намаляване на административната тежест върху гражданите и бизнеса в 3 закона. Това се посочва в програмата за работа на Народното събрание. В Закона за оръжията, боеприпасите, взривните вещества и пиротехническите изделия се предлага отпадане на изискването за получаване на разрешение да се представят документи, които могат да се набавят по служебен път.\r\nВ Закона за измерванията се предвижда отмяна на уведомителния режим за дейността на лицата, които произвеждат или внасят предварително опаковани продукти. Тъй като те могат лесно да бъдат установени заради задължителното обозначаване върху продукта.\r\nВ Закона за техническите изисквания към продуктите се дава възможност на бизнеса да не представя съдебно удостоверение за актуално състояние и удостоверение за вписване в търговския регистър. Предвидено е и отпадане на изискването за представяне на трудови договори на персонала.\r\nМинистър Николай Нанков ще отговаря на депутатски въпроси в регионалната парламентарна комисия.", "date": "2017.12.07", "title": "Парламентът ще гласува на първо четене промени за намаляване на административната тежест в 3 закона"}
{"url": "http://www.focus-news.net/news/2017/12/07/2464773/predstoyashti-mezhdunarodni-sabitiya-za-7-dekemvri-agentsiya-fokus.html", "text": "***Външните министри на САЩ и Русия Рекс Тилърсън и Сергей Лавров ще участват на ежегодната конференция на Организацията за сигурност и сътрудничество на Европа (ОССЕ) заедно с още 55 техни колеги. Очаква се основна тема на разговорите да е ситуацията в Украйна\r\n***Германската социалдемократическа партия (ГСДП)ще проведе партиен конгрес, на който трябва да реши дали ще започне преговори за съставяне на управляваща коалиция в Германия със Съюза (ХДС/ХСС) на Ангела Меркел, както и да гласува за преизбиране на председателя си Мартин Шулц\r\n***Вътрешните и правосъдните министри от 28-те страни-членки на ЕС ще се съберат за да обсъдят належащи въпроси, като например миграционната политика\r\n***Президентът на Турция Реджеп Таийп Ердоган пристига на двудневна визита в Гърция\r\n***Ще се проведе среща на високопоставени служебни лица от България, Западните Балкани (Албания, Босна и Херцеговина, Сърбия, Македония, Черна гора и Косово) и Световната банка\r\n***", "date": "2017.12.07", "title": "Предстоящи международни събития за 7 декември ( Агенция „Фокус“ )"}
{"url": "http://www.focus-news.net/news/2017/12/07/2464774/darzhavniyat-glava-rumen-radev-shte-se-sreshtne-s-prezidenta-na-kosovo-hashim-tachi.html", "text": "Държавният глава Румен Радев ще се срещне с президента на Косово Хашим Тачи, съобщиха от прессекретариата на държавния глава. Срещата ще се проведе от 12.15 часа на „Дондуков” №2.", "date": "2017.12.07", "title": "Държавният глава Румен Радев ще се срещне с президента на Косово Хашим Тачи"}
{"url": "http://www.focus-news.net/news/2017/12/07/2464775/sport-izigraha-se-sreshtite-ot-grupa-g-na-shampionskata-liga.html", "text": "Завършиха мачовете от последния 6-и кръг на група „G“ на Шампионската лига. Порто победи Монако с 5:2, а Ред Бул Лайпциг загуби от Бешикташ с 1:2 и гостите завършиха на първото място в групата с актив от 14 точки. Те се класираха за следващата фаза на турнира заедно със завършилите на второ място Порто, които събраха 10 точки. В Лига Европа ще играе третият Ред Бул (Лайпциг), завършил със 7 точки, а Монако останаха последни с 2 точки.", "date": "2017.12.07", "title": "Спорт: Изиграха се срещите от група “G” на Шампионската лига"}
{"url": "http://www.focus-news.net/news/2017/12/07/2464776/gd-granichna-politsiya-trafikat-za-tovarni-avtomobili-e-silno-intenziven-na-gkpp-kapitan-andreevo-i-lesovo.html", "text": "На българо-турската граница на ГКПП \"Капитан Андреево\" и на ГКПП \"Лесово\" на изход трафикът е силно интензивен за товарни автомобили. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 06.00 ч. На българо-румънската граница на ГКПП \"Дунав мост Русе\" на изход трафикът е интензивен за товарни автомобили. На останалите гранични пунктове трафикът е нормален.", "date": "2017.12.07", "title": "ГД \"Гранична полиция\": Трафикът за товарни автомобили е силно интензивен на ГКПП \"Капитан Андреево\" и \"Лесово\""}
{"url": "http://www.focus-news.net/news/2017/12/07/2464777/sport-izigraha-se-sreshtite-ot-grupa-h-na-shampionskata-liga.html", "text": "Завършиха мачовете от последния 6-и кръг на група „H“ на Шампионската лига. Реал (Мадрид) победи Борусия (Дортмунд) с 3:2, а Тотнъм надделя над АПОЕЛ (Никозия) с 3:0 и завърши на първо място с актив от 16 точки, класирайки се за елиминациите на турнира заедно с Реал (Мадрид), събрал 13 точки. Борусия и АПОЕЛ събраха еднакъв точков актив – по 2, но германците ще играят в Лига Европа заради по-добрата си голова разлика.", "date": "2017.12.07", "title": "Спорт: Изиграха се срещите от група “H” на Шампионската лига"}
{"url": "http://www.focus-news.net/news/2017/12/07/2464778/prezidentat-rumen-radev-shte-razgovarya-s-darzhavniya-glava-na-cherna-gora-filip-vuyanovich.html", "text": "Президентът Румен Радев ще разговаря с държавния глава на Черна гора Филип Вуянович, съобщиха от прессекретариата на държавния глава. Срещата ще се проведе от 14.00 часа на 7 декември на „Дондуков”, №2.", "date": "2017.12.07", "title": "Президентът Румен Радев ще разговаря с държавния глава на Черна гора Филип Вуянович"}
{"url": "http://www.focus-news.net/news/2017/12/07/2464779/sofiya-v-grada-shte-se-provede-prezentatsiya-za-predstavyane-na-direktnata-vazdushna-vrazka-baku-sofiya-i-turisticheskiya-potentsial-na-azerbaydzhan-v-balgariya.html", "text": "В града ще се проведе презентация за представяне на директната въздушна връзка Баку - София и туристическия потенциал на Азербайджан в България. Това съобщиха от пресцентъра на Посолството на Азербайджан. В рамките на официалното посещение на президента Румен Радев в Азербайджан в периода 12 - 14 октомври 2017 г. по време на срещата между президента на Азербайджан Н. Пр. Илхам Алиев и президента на България Н. Пр. Румен Радев е постигнато споразумение относно откриването на директна въздушна връзка между Баку и София. В рамките на днешния ден, когато отбелязваме Международния ден на гражданската авиация, от 12.00 часа в зала „София Гранд“ в хотел „Маринелa” (бул. „Джеймс Баучер“ №100) ще се проведе презентация за представяне на директната въздушна връзка Баку - София и туристическия потенциал на Азербайджан в България, да се запознае с местни туристически агенции и туристически оператори и да им представи възможностите, които предоставя откриващия се директен полет. На събитието ще бъде представена презентация относно директната въздушна връзка Баку - София и презентация относно туристическия потенциал на Азербайджан, последвана от възможността да се създадат контакти с азербайджанските колеги.\r\nДиректните самолетни полети Баку - София - Баку ще се осъществяват от 16 януари 2018 г. от азербайджанската ниcкотарифна авиокомпания “Buta Airways”, дъщерна компания на националния превозвач Азербайджански авиолинии (AZAL). Върху логото на компанията е митичната свещена птица симург, изобразена във формата на традиционния азербайджански орнамент бута, който символизира огъня.\r\nКато намалява разстоянието между Баку и София, този полет ще изиграе важна роля за свързването на хора, идеи, стоки и услуги между нашите държави и по този начин ще допринесе за развитието на бизнес и икономическите връзки. Директните полети ще служат за цел да популяризират туризма и да увеличат броя на азербайджанските туристи, които избират България като нова туристическа дестинация и обратно. Фактически България е първата дестинация в Европейския съюз, където “Buta Airways” ще осъществи първия си директен полет. Също така е символично, че “Buta Airways” е първия ниcкотарифна авиокомпания извън Европейския съюз, пътуващ до София.", "date": "2017.12.07", "title": "София: В града ще се проведе презентация за представяне на директната въздушна връзка Баку - София и туристическия потенциал на Азербайджан в България"}
{"url": "http://www.focus-news.net/news/2017/12/07/2464780/blagoevgrad-parva-preskonferentsiya-za-aktualizatsiya-na-programata-za-kachestvoto-na-atmosferniya-vazduh-shte-se-provede-v-grada.html", "text": "Първа пресконференция по проект „Актуализация на програмата за качеството на атмосферния въздух на територията на Община Благоевград“ ще се проведе в 11.30 часа в зала №5 в сградата на Община Благоевград. Това съобщиха от пресцентъра на Общината.\r\nНастоящата програма за качеството на атмосферния въздух е с период на действие 2015 - 2018 г. Тя е съобразена и с директивите на Европейския съюз. На пресконференцията ще станат ясни и основните цели на проекта, както и действията, които ще бъдат предприети за неговото изпълнение.", "date": "2017.12.07", "title": "Благоевград: Първа пресконференция за актуализация на програмата за качеството на атмосферния въздух ще се проведе в града"}
{"url": "http://www.focus-news.net/news/2017/12/07/2464781/denyat-7-dekemvri-v-balgarskata-istoriya.html", "text": "Един от най-ценните документи за средновековната българска история - типикът на Бачковския манастир, датира от 7 декември 1083 година. Ръкописът съдържа ценни данни за административното устройство на средновековните български земи, тогава - в рамките на Византийската империя, и реда на църковните служби в най-големия за времето си духовен център за населението от Западна Тракия и Родопите. \r\nЗеметресение в Стражица и Попово през 1986 г. Трусът с магнитуд 7 - 8 степен по скалата на Медведев Шпонхоер - Карник разтърси градовете в 16,17 ч следобед. Загинаха трима души, ранени бяха над 80, а 80 % от сградите в района станаха негодни за използване. Две години по-късно, през 1988 година, при катастрофално земетресение в Армения загинаха повече от 20 000 души.\r\nНа 7 декември е роден писателят главният редактор на в. “Труд” Тошо Тошев. На тази дата умира писателят Антон Страшимиров.\r\n2015 г.\r\nПрокопис Павлопулос, президент на Република Гърция е удостоен с лента „Стара планина“ „за неговите изключително големи заслуги за задълбочаването и развитието на българо-гръцките отношения“\r\n2006 г.\r\nНа 7 декември 2006 година при тежка катастрофа между камион и автобус на моста близо до град Бяла загиват 18 души, а ранени са още 11. Правителството обявява 10 декември за ден на национален траур в памет на загиналите при катастрофата.\r\n2001 г.\r\nПожар унищожава сцената и декорите на Студентския дом, където се помещава Младежкият театър.\r\n2000 г.\r\nВ периода 7 - 11 декември в Ница се открива най-дългата и важна за бъдещето на Европейския съюз среща, която трябва да обсъди реформата в Европейския съюз и възможностите за разширяването му. Споразумението за разпределяне на гласовете на членовете на Европейския съюз в ръководните органи е постигнато много трудно. Според него след присъединяването си България ще получи 10 гласа в Съвета на министрите и 17 - в Европейския парламент.\r\n1989 г.\r\nВ София е учреден Съюз на демократичните сили (СДС) като коалиция от следните политически партии и организации: Независимо дружество за защита правата на човека в България, Национално движение \"Еко-гласност\", Независима федерация на труда \"Подкрепа\", Комитет за защита религиозните права, свободата на съвестта и духовните ценности, Комитет на репресираните след 1945 г., Федерация на независимите студентски дружества, Движение \"Гражданска инициатива\", Българска работническа социалдемократическа партия (обединена) (от 5 януари 1990 г. - Българска социалдемократическа партия) и БЗНС \"Никола Петков\". Скоро след това за членове на Съюза на демократичните сили (СДС) са приети и Радикалдемократическата партия, Зелената партия в България и Демократическата партия. За председател на Координационния съвет е избран Желю Желев, за секретар - Петър Берон, а за говорители - Румен Воденичаров и Георги Спасов.\r\n1986 г.\r\nВ 16 ч. и 17 мин. е регистрирано земетресение в Стражица със сила VІ – VІІ степен по скалата на Медведев-Шпонхоер-Карник. Загиват 3-ма и са ранени 80 души, а 80 % от жилищния фонд в община Стражица стават негодни за използване. Силно засегната е и община Попово.\r\n1949 г.\r\nЗапочва съдебен процес срещу Трайчо Костов и още 10 задържани, повечето от които видни стопански дейци. Те са обвинени в организиране на заговор срещу \"демократичния държавен строй\", в издаване на държавна тайна на чужди разузнавания и във връзки с \"титовистите\". Пред съда Трайчо Костов се отрича от изтръгнатите с насилие \"самопризнания\" при следствието, а когато му е дадена последната дума, заявява, че никога не е бил в служба на английското разузнаване, не е участвал в \"престъпните заговорнически планове на Тито и неговата клика\" и винаги се е отнасял \"с уважение и почит към Съветския съюз\". Осъден е на смърт и е обесен на 17 декември 1949 г. Реабилитиран е след Априлския пленум на ЦК на БКП през 1956 г.\r\n1926 г.\r\nПатентована е първата газова охладителна система.\r\n1919 г.\r\nПровеждат се първите следвоенни общински избори. Спечелени са от БЗНС.\r\n1894 г.\r\nИзвършена е реконструкция на правителството на Константин Стоилов. Отстранени са либералите на Васил Радославов.\r\n1882 г.\r\nСъстои се мисия на капитан Едуард Винсент в Пловдив с идея за обединение на Източна Румелия с Македония.\r\nЕдуард Винсент е английски военен и държавен деец, капитан. Участва като втори делегат на Великобритания в Европейската комисия, натоварена с прилагането на чл. 23-ти на Берлинския договор (1878 г.) – провеждане на реформи, които да изравнят правата на християните и мохамеданите. След това работи в Отоманската банка, на която от 1889 г. е директор. Като представител на банката през 1882 г. посещава Източна Румелия, за да се запознае с настроенията в Областта относно съединението й с Княжество България. Води разговори с княз Александър Богориди, д-р Ст. Чомаков, К. Величков, Ив. Евстр. Гешов и др. За да отклони вниманието им от този въпрос, чието разрешаване по онова време не е желателно за Лондон, той подхвърля на своите събеседници идеята за евентуално обединение на Източна Румелия с Македония, без обаче да даде каквито и да е обещания за подпомагане на тази акция от английска страна.\r\n1874 г.\r\nСтоян Заимов избягва от заточение в Диарбекир.\r\n1861 г.\r\nОт името на българското население в София на турския управител е връчен протест, в който се настоява Доротей да освободи заемания от него митрополитски пост.\r\n1858 г.\r\nВасил Левски се замонашва в Сопотския манастир \"Свети Спас\" под името Игнатий.\r\n1237 г.\r\nМонголски войски, водени от Бату и Суботай нападат Източна Европа, като разбиват воложките българи, а после унищожават руските княжества.\r\nБату хан (Батий) (1208-1255 г.) е татарски (монголски) владетел, внук на Чингис хан; създател и пръв хан на Златната орда. Води голямото татарско нашествие в Източна и Централна Европа (1236-1243 г.), при което са завладяни южноруските степи (дотогава под властта на куманите), а редица държави в региона, включително II-рото Българско царство, понасят тежки загуби и попадат в зависимост към татарите. Установява татарска власт над руските земи и завоюва (1237 г.) град Болгар, столицата на волжките българи.\r\n1083 г.\r\nСъставен е типикът (книга, която съдържа реда на църковните служби) на Бачковския манастир “Св. Богородица”, изграден със средства, дарени от Григорий Бакуриани. Той е грузинец по произход и командир на византийската армия в Европа - най-високата длъжност в императорската армия. Манастирът е построен в подстъпите към Родопите в долината на река Чая и получава името си от близкото българско село Петрич - “Св. Богородица Петричка”. Ктиторът дарява на манастира значителен брой имоти в околните селища и в по-далечни региони. В типика основното условие на дарителя е в него да служат само грузински монаси, а достъпът на ромеи да бъде забранен. С времето Бачковският манастир се утвърждава като най-големия религиозен и духовен център за населението от Западна Тракия и Родопите.На тази дата са родени:\r\n1942 г.\r\nРоден е Тошо Тошев – български журналист и издател. Завършва специалност “Българска филогоия” в Софийски университет “Св. Климент Охридски” през 1967 г. Работи във вестник “Средношколско знаме”; литературен сътрудник е във вестник “Вечерни новини” (1970 г.); завеждащ отдел е във вестник “Народна младеж” (1970-1972 г.); главен редактор е в “Програмна редакция” на Българската национална телевизия (1978-1982 г.), главен редактор е на вестник “Труд”. Изпълнителен директор е на “Медия холдинг” АД. На 7 декември 2002 г. получава орден “Стара планина” I-ва степен. Автор е на книги, пътеписи и статии.\r\n1928 г.\r\nРоден е Никола Атанасов Корабов - български сценарист и актьор. Завършва ВГИК в Москва. Преподавател във Варненския свободен университет. Съвременните му творби носят патоса и илюзиите на новия живот - “Димитровградци” (1956 г., с Д. Мундров), “Гневно пътуване” (1971 г.). Един от първите, разработили в критичен план проблема за еснафството в “Малката” (1959 г.). Най-големите му постижения са в екранизациите - “Тютюн” (1962 г.), “Иван Кондарев” (1974 г.), “Юлия Вревска” (1978 г.), “Орисия” (1983 г.), отличаващи се с вярност и адекватност на образното мислене спрямо литературни първообрази, с желанието му да претвори драматичната съдба на народа и противоречивите и сложни човешки характери. Филмография: “Вула” (1965 г.), “Свобода или смърт” (1969 г.), “Копнежи по белия път” (1986 г.), “Поверие за белия вятър” (1990 г.), “Орисия” (2000 г., тв).\r\n1909 г. \r\nРоден е Никола Вапцаров, български поет.  Неговото творчество е предимно със социална тематика. Превеждан е на редица езици. Единствената цялостна стихосбирка на Вапцаров („Моторни песни“) излиза през 1940 г. Сътрудничил на нелегалната тогава Българска комунистическа партия и активен антифашист. През 1942 г. той е арестуван и осъден на смърт по силата на Закона за защита на държавата , за организиране на подривна дейност срещу немските войски в качеството си на технически помощник на Цвятко Радойнов, ръководител на Централната военна комисия при ЦК на БКП .На 23 юли е осъден на смърт и още същата вечер бива разстрелян, заедно с Антон Иванов, Антон Попов, Петър Богданов, Георги Минчев, Атанас Романов на Гарнизонното стрелбище в София.\r\n1894 \r\nУмира Фердинанд Мари дьо Лесепс (Lesseps) - френски дипломат. Роден е на 19 ноември 1805 г. във Версай. Юрист по образование. Заедно с египетския вицекрал Мохамед Саид паша организира прокопаването на Суецкия канал (открит на 17 ноември 1869 г.).\r\n1889 г.\r\nРоден е Константин Сагаев, (псевд. на К. Димитров Стаматов) - български театрален деец и писател. Учи право в СУ и Белград, завършва във Виена. Основател на първата българска драматична школа, съществувала до 1931 г. Автор на няколко книги в областта на театралната теория: “Елементи на драматическото изкуство” (1927 г.), “Театър за селото” (1930 г.), “Българската драматическа школа …” (1931 г.), “Българският Народен театър. 1931-1933” (I и II ч., 1934 г.). През 1931-1935 г. е директор на Народния театър и Народната опера. Редактира сп. “Обществена обнова”. Автор на: “Театър за деца и юноши”, приказни пиеси (1928-1929 г.), “Детският театър като дидактическо средство”, есе (1931 г.), “Прорези, драматически скици” (1934 г.), “Ронливи брегове, драски” (1934 г.). Умира на 27 август 1963 г.\r\n1882 г. \r\nРоден е Георги Михайлов Райчев - български писател белетрист. Писар в Стара Загора (1906-1907 г.), в III-та мъжка гимназия в София (1908-1910 г.), деловодител в IV-та мъжка гимназия (1910-1919 г.). Библиотекар в Министерството на финансите (1919 г.) и в Народното събрание. През 1923-1924 г. е командирован в Мюнхен. Работи като коректор, журналист и инспектор по читалищата при Министерството на просветата. Член на СБП. Като ученик започва да пише стихове на любовни и социални теми, сътрудничи на в-к \"Справедливост\", сп. \"Труд\", \"Развитие\". Първия си разказ \"Спътници\" обнародва през 1907 г. в сп. \"Наш живот\" с псевдоним Г. М. Орлин. Сближава се с Д. Подвързачов, Н. Лилиев, Д. Дебелянов, К. Константинов, А. Страшимиров, Й. Йовков и др. Влиза в културния живот на столицата и трайно се свързва с тогавашната литературна бохема. Съчинения: \"Любов в полето\" (1918 г.), \"Мъничък свят. Бележник на един разлюбен\" (1919 г.), \"Царица Неранза\" (1920 г.), \"Греховна повест\" (1923 г.), \"Разкази\" (кн. I., 1923 г.), \"Песен за гората\" (1928 г.), \"Еленово царство\" (1929), \"Божи дарове\" (1930), \"Легенда за парите\" (1931 г.), \"Ягодова майка\" (приказки, 1933 г.), \"Златният ключ\" (1942 г.) и др. Умира на 18 февруари 1947 г. в София.\r\n1869 г.\r\nРоден е Стефан Стефанов Славчев - български офицер, ген.-майор. Завършва Военното училище в София (1889 г.) и Артилерийска инженерна апликационна школа в Торино, Италия (1896 г.). Служи в артилерията и в Софийски артилерийски арсенал (1897 г.). Командва батарея в 6-ти артилерийски полк (1900 г.) и служи в Артилерийската инспекция (1903 г.); служи като помощник-началник по техническата част в Артилерийската инспекция (1909 г.) и помощник-командир на Софийски крепостен батальон (1910-1911 г.). По време на Балканската война (1912-1913 г.) е командир на тежката крепостна артилерия и началник на артилерията в III-та армия, която се проявява при атаката на Одринската крепост (1913 г.). След войните е началник на Технически отдел в Артилерийската инспекция (1914 г.). През I-та Световна война (1915-1918 г.) командва тежка артилерийска бригада в I-ва армия (1915 г.), след което е началник на артилерията в Щаба на действащата армия (1916-1918 г.). Уволнен е от армията (1919 г.); преподава артилерия във Военното училище, професор по артилерия в Генералщабната академия. Автор на книги и учебници. Умира на 29 юни 1965 г. в София.На тази дата умират: \r\n2006 г. \r\nУмира Любен Беров, български политик и икономист, работил в областта на стопанската история. В периода от 1992 до 1994 г. е министър-председател на 80-то правителство на България. рез 1990 г. Любен Беров става съветник на президента Желю Желев, а на 30 декември 1992 г. оглавява експертно правителство, подкрепено от Движението за права и свободи и Българската социалистическа партия. От 1995 до 1997 г. е член, а от 1997 г. е председател на Съвета на директорите на \"Селскостопанска кредитна централа\" АД. От 1996 е председател на Пленарния съвет на Българо-руската инвестиционна банка (днес СИБАНК). От 1998 г. е председател на Съвета на директорите на \"Агропродукт Б\" АД, София.\r\n1992 г.\r\nУмира Петър Борисов Чернев – български певец, композитор. Роден е на 4 февруари 1943 г. в Мъглиж. Завършва Естрадния отдел при Българската държавна консерватория през 1969 г. Особено популярен е в средата на 70-те години с авторската си песен “Заклинание”, която печели III-та награда на фестивала “Златен Орфей” (1975 г.). Същата година се представя в международния конкурс за изпълнители на фестивала и е отличен с наградата на ОНС - Бургас, а изпълнената от него песен - “Балада за българката” (музика Й. Колев) – със специалната награда. Специална награда получава и песента “Посвещение” (1974 г., музика Д. Вълчев). През 80-те години на ХХ в. работи с група “Черен Петър”. Занимава се с продуциране на музика.\r\n1988 г.\r\nУмира Мирон Василев Иванов - български писател. Роден е на 1 юли 1931 г. в София. Завършва гимназия и фармация (1956 г.). Работи като редактор във в. \"Вечерни новини\" (1955-1960 г.), в-к \"Труд\" (1960-1970 г.), член на редакционната колегия на в-к \"Стършел\" (1971-1988 г.), редактор в сп. \"Септември\" (1971-1975 г.). Първите му публикации са фейлетони във в-к \"Стършел\" от 1950 г.. Пише фейлетони, разкази, комедии, като критикува и осмива пороците в тоталитарното общество, опитвайки се да ги постави в един по-широк обществено-политически контекст. Създава около 30 книги, 30 радиопиеси, около 15 театрални сценарии за телевизията и естрадни програми. Съчиния: \"Разсеяни убийци\" (1958 г.), \"Какви времена доживяхме\" (1960 г.), \"Просто да не повярваш\" (1962 г.), \"Железни хора\" (в съавт. с П. Незнакомов, 1964 г.), \"Делфините\" (1969 г.), \"По суша и море\" (1971 г.), \"Полуфабрикати\" (1971 г.), \"Пуяк с брилянти\" (1973 г.), \"Живей като другите и бъди благословен\" (1975 г.), \"Новогодишни разкази\" (1975 г.), \"Балканска епопея\" (1982 г.), \"Един нищожен свръхчовек\" (1983 г.), \"Наполеон под Вакарел\" (1985 г.), \"Аероодисея\" (1987 г.), \"Как да бесим вълци\" (1988 г.), \"Византийски победи\" (1989 г.), \"Как я пеем тази песен\" (1990 г.), \"Ония сънни, радостни години\" (1990 г.), \"Илирийски замък\" (1991 г.) и др.\r\n1979 г.\r\nУмира Алипи Николов Матеев - български учен математик. Роден е на 17 май 1914 г. в с. Челопеч, Пирдопско. Завършва физика (1936 г.) и математика (1937 г.) в СУ. Специализира математика в Парижкия университет (1940 г.). Професор (1962 г.) в Катедрата по геометрия на СУ. Декан на Математическия факултет (1963-1967 г.), ръководител на Катедрата по обща и приложна математика (1958-1971 г.). Един от инициаторите за издаване на сп. “Математика” и пръв негов главен редактор (1962 г.). Работи по проблеми на диференциалната геометрия и обучението по математика. Трудове: “Върху някои въпроси на диференциалната геометрия на кривите и линейните повърхнини в елиптичното пространство” (1950 г.), “Върху някои основни теореми от теорията на конгруентните прави в елиптичното пространство” (1958 г.), “Специални конгруенции от прави в хиперболичното пространство” (1960 г., на фр. ез.) и др.\r\n1973 г.\r\nУмира Петко Хр. Стоянов - български финансист, общественик, професор. Роден е на 30 ноември 1879 г. в Оряхово. Завършва право в Петербург, специализира финансови и стопански науки в Мюнхен. Професор по финанси в СУ и в Свободния университет. Виден деец на Радикалдемократическата партия. В началото на 1942 г. се присъединява към ОФ като “независим интелектуалец”. Министър на финансите в правителството на К. Георгиев. След 1945 г. преминава в опозиция. Народен представител в VI-то ВНС. На 1 юни 1947 г. депутатският му мандат е отнет. По-важни трудове: “Основни начала по финансовата наука” (1926 г.), “Митническа политика” (1932 г.), “Бюджетът на съвременната държава” (1938 г.), “Данъчно право” (1943 г.).\r\n1956 г.\r\nУмира Петър Велев Генов - български поет и преводач. Роден е на 20 март 1882 г. в Котел. Следва в Рисувалното училище в София, посещава Франция, Италия, Швейцария. Един от основателите на СБП. Сътрудник на литературния печат. Съчинения: \"В шума на горските извори\" (1922 г.), \"Поеми\" (1934 г.), \"Кервансарай\" (1935 г.), \"Хемус”.\r\n1937 г.\r\nУмира Антон Тодоров Страшимиров – български писател, белетрист, драматург, публицист. Роден е на 15 юни 1872 г. във Варна. Учи до V (IХ) клас в Разград, след това в Земеделско училище в Садово. През 1895 г. заминава за Берн, Швейцария, слуша лекции по литература и география, запознава се отблизо с творчеството на Х. Ибсен, А. Стриндберг, М. Метерлинк. През 1898 г. е гимназиален учител във Видин. Заедно с д-р З. Димитров, д-р Н. Петков и В. П. Гочев редактира списание “Праг” (Видин). Учител е в педагогическото училище в Казанлък (1898-1900 г.); уволнен е от всички училища в България заради спречкване с кмета. Активно участва в македонското движение; четник е на Яне Сандански. Редактира вестник “Реформи”, орган на Върховния македонски комитет, списание “Звезда” и списание “Културно единство” (Солун). От 1902 г. до 1929 г. нееднократно е избиран за народен представител. Участва в Балканската война като редник. Редактира списание “Наши дни” (1921 г.), което отразява културния живот след войните. През 1926 г. под редакцията на Страшимиров започва да излиза вестник “Ведрина”, около който се обединяват писатели като Георги Караславов, А. Тодоров, К. Зидаров и др. Страшимиров започва литературната си дейност в края на 80-те години. За пръв път печата през 1889 г. Съчиненияа: “Смях и сълзи” (1897 г.), “Есенни дни” (1902 г.), “Прилепски светци” (1900 г.), “Среща” (1904 г.), “Свекърва” (1906 г.), “Апостолът на свободата” (1909 г.), “Песен на песните” (1910 г.), “Вампир” (1902 г.), “Роби” (1930 г.), “Цанко Дюстабанов” (1936 г.), “Висящ мост” (1911 г.), “Пропаст” (1936 г.), “Хоро” (1926 г.).\r\n1920 г.\r\nУмира Станка Николица-Спасо-Еленина - българска културна деятелка. Учи при Н. Икономов в Разград (неин съпруг от 1852 г.). Родена е през 1835 г. в с. Арнауд (дн. Пороище, квартал на Разград. Работи като учителка в девическите училища в Разград и Русе. Подпомага женското благотворително движение. Първата българска преводачка на Д. Обрадович и една от първите български поетеси. Поставя въпроса за еманципацията на жената и мястото й в семейството и обществото. Своеобразните си възгледи пропагандира чрез своето презиме, в което вплита имената на своя съпруг Никола, баща си Спас и майка си Елена. Подготвя за печат преводите на \"Многострадална Геновева\" и \"Касия царица\", които не успява да издаде.\r\n1881 г.\r\nУмира Димитър Иванов Горов - български търговец, борец за национална свобода. Роден е на 28 юни 1840 г. в Пещера. Брат на А. Горов. Сближава се с Л. Каравелов, В. Левски, А. Кънчев, Ст. Стамболов, Хр. Ботев и др. дейци на революционното движение. Дава значителни средства организирането на четата на Хаджи Димитър и Стефан Караджа (1868 г.), поддържа хъшовете в Румъния, а през 1875 г. наема къща за Гюргевския революционен комитет, наричана от апостолите \"казармата\". Финансира издаването на \"Песни и стихотворения от Ботйова и Стамболова. Книжка първа\" (1875 г.) и \"Песни и стихотворения от С. Стамболова\" (1877 г.). Спомоществовател при организирането на четите на Т. Стоянов и Хр. Ботев. Заедно със съпругата си И. Горова придружава Ботевата чета от Гюргево до Бекет (Ботев му предава прощалните писма до семейството и приятелите си). По време на Руско-турската война (1877-1878 г.) разпродава имуществото си и се присъединява към руската армия като преводач. След Освобождението (1878 г.) живее в Трявна, с. Дерманци, Ловешко, и Плевен. Умира в крайна нищета, по-късно тленните му останки са пренесени и погребани в родното му място Пещера.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.07", "title": "Денят 7 декември в българската история"}
{"url": "http://www.focus-news.net/news/2017/12/07/2464782/v-unss-shte-bade-predstavena-evropeyska-grupa-za-teritorialno-satrudnichestvo-helicas.html", "text": "От 13.00 часа в голямата конферентна зала на Университета за национално и световно стопанство (УНСС) ще бъде представена Европейска група за териториално сътрудничество HELICAS (Holistic Efficient Local Initiatives for Cooperation and Synergies), учредена с цел подпомагане на трансграничното, транснационалното и междурегионалното сътрудничество в Европа. Това съобщиха от пресцентъра на УНСС.\r\nHELICAS е създадена през ноември 2017 г. като гражданско сдружение с нестопанска цел. От гръцка страна в групата членуват общини и техни сдружения, както и търговско-промишлени палати и университети. От българска страна институционален член е Университетът за национално и световно стопанство.", "date": "2017.12.07", "title": "В УНСС ще бъде представена Европейска група за териториално сътрудничество HELICAS"}
{"url": "http://www.focus-news.net/news/2017/12/07/2464783/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-dekemvri.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с подмяна на спирателен кран на до бл. 26, жк. „Овча купел“ 2, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Антонин Колар“, ул. „Херман Майер“, ул. „Иван Хаджийски“, ул. „Феникс“, бул. „Президент Линкълн“, ул. „Иван Хаджийски“ между ул. „Херман Майер“ и ул. „Промишлена“, бл.38 и ниска зона на бл.40 А и бл. 42А, ул. „Детелина“, бул. „Президент Линкълн“, ул. „Антонин Колар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Феникс“ ъгъла с ул. „Иван Хаджийски“.\r\nВъв връзка с подмяна на спирателни кранове и водомерен възел на резервоар „Бухово“ , гр. Бухово, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: гр. Бухово. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.\r\nОт 23:00 часа днес до 06:00 часа на 8 декември 2017 г., във връзка с подмяна на спирателни кранове на ул. „Оборище\", кв. „Подуяне“ се налага спиране на водоподаването на клиентите на „Софийска вода”, живеещи в района на: ул. „Оборище“ от бул. „Евлоги и Христо Георгиеви“ до ул. „Васил Друмев“ района между ул. „Оборище“, ул. „Мърфи“, ул. „Русалка“ и ул. „Алеко Константинов“; ул. „Алеко Константинов“ от ул. „Оборище“ до ул. „Султан тепе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалка“ ъгъла с ул. „Алеко Константинов“.\r\nВъв връзка с подмяна на уличен водопровод на ул. „Три кладенци“ , кв. „Бояна“ , се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Севастократор Калоян“ от ул. „Десислава“ до пл. „Сборище“, ул. „Три кладенци“, ул. „Байкал“; ул. „Белите брези“ от ул. „Севастократор Калоян“ до ул. „Даскал Стоян Попандреев“; ул. „Орешарска“ от ул. „Севастократор Калоян“ до ул. „Даскал Стоян Попандреев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Три кладенци“ ъгъла с ул. „Севастократор Калоян“.\r\nВъв връзка с подмяна на сградно водопроводно отклонение на ул. „Павел Венков“, кв. „Требич“ се налага спиране на водоподаването от 9:30 до 14:30 часа на клиентите на „Софийска вода”, живеещи в района между: ул. „Павел Венков“, ул. „Леска“, ул. „Филип Миланов“, ул. „Владимир Конев“, ул. „Мрахорица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Леска“ ъгъла с ул. „Филип Миланов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.07", "title": "„Софийска вода” временно ще прекъсне водоснабдяването в някои части на столицата на 7 декември"}
{"url": "http://www.focus-news.net/news/2017/12/07/2464784/postoyanniyat-predstavitel-na-sasht-za-oon-donald-tramp-vze-reshenieto-za-erusalim-bez-uchastieto-na-izrael.html", "text": "Постоянният представител на САЩ за ООН Ники Хейли заяви, че американският президент Доналд Тръмп е взел решението да признае Ерусалим за столица на Израел без участието на израелските власти, в ефира на американската новинарска телевизия Fox News.\r\n„Това решение не е взето с участието на израелските власти. Това е решение, взето от президента в името на американския народ“, отбеляза тя.\r\nХейли смята, че този ход е изисквал голяма доза смелост от страна на Тръмп. „Мъжество – това не значи да правиш това, което всички очакват. Мъжеството е да правиш това, което смяташ за правилно. Точно така трябва да се постъпва“, добави тя.\r\nАмериканския дипломат обясни, че решението на Тръмп да признае официално Ерусалим за столица на Израел не означава, че той има намерение да се намесва във въпроса за окончателния статут на Свещения град.\r\n„Ние не предприемаме нищо по въпроса за окончателния статут на Ерусалим. Това трябва да решат между себе си израелтяните и палестинците“, подчерта Хейли. „Това решение (на президента на САЩ) няма да стане преграда по пътя на мирния процес (в Близкия Изток). Въпросът, как ще бъде проведен мирния процес, ще се дели ли Ерусалим, или не – трябва да бъде решен само от две страни“.\r\nПревод и редакция:", "date": "2017.12.07", "title": "Постоянният представител на САЩ за ООН: Доналд Тръмп взе решението за Ерусалим без участието на Израел"}
{"url": "http://www.focus-news.net/news/2017/12/07/2464785/pernik-shte-badat-zapaleni-svetlinite-na-kolednata-elha-v-grada.html", "text": "Светлините на коледната елха в града ще бъдат запалени. Това съобщиха от пресцентъра на Община Перник. По традиция светлините на празничното дърво ще бъдат запалени от кмета на Общината Вяра Церовска. „Тази година жителите и гостите на града ще бъдат изненадани с нови светлини и ново коледно дърво. Елхата ни ще бъде по-различна и няма да отстъпва на тази в столицата и други големи градове. Ще има коледна баница, коледни късмети и много настроение за всички“, каза кметът Вяра Церовска и добави, че по традиция в украсата ще вземат участие и децата от VI-то СУ „Св. св. Кирил и Методий“.\r\nВ празничния ден в Перник ще бъде открит и четиридневния фестивал на греяното вино. Той ще бъде изпълнен с много емоции, музика и прекрасните изпълнения на обичаната от младите хора певица Нели Петкова. На следващия ден в града ще пее Борис Солтарийски. В събота вечерта централният площад ще бъде огласен от славея на народната музика Ива Давидова.\r\n„В дните преди Коледа ще направим така, че да се усеща приятна атмосфера и празнично настроение, което да споделим с приятели и да се повеселим в едни от най-хубавите дни през годината“, каза още кметът.", "date": "2017.12.07", "title": "Перник: Ще бъдат запалени светлините на коледната елха в града"}
{"url": "http://www.focus-news.net/news/2017/12/07/2464786/obshtinskite-savetnitsi-ot-pp-gerb-v-grad-plovdiv-shte-provedat-priemni-s-grazhdanite.html", "text": "Общинските съветници от ПП ГЕРБ в град Пловдив ще проведат приемни с гражданите, съобщиха от пресцентъра на партията.\r\nПетър Попов ще се срещне с граждани от  17.30 до 19.00 часа в офиса на ПП ГЕРБ в район „Западен” на ул. „Царевец” № 9. \r\nЯсен Михайлов - от 17.30 до 19.00 часа в офиса на ПП ГЕРБ в район „Западен” на ул. „Царевец” № 9. \r\nГошо Къчков - от 17.30 до 19.00 часа в офиса на ПП ГЕРБ в район „Северен” на бул. „Марица” №91. \r\nПенчо Малинов -  от 17.00 до 18.30 часа в офиса на ПП ГЕРБ в район „Източен” на ул. „Коста Паница” №5. \r\nВеселин Маневски - от 16.00 до 18.00 часа в офиса на ПП ГЕРБ в район „Южен” на ул.  „Академик Петър Динеков” № 1А.", "date": "2017.12.07", "title": "Общинските съветници от ПП ГЕРБ в град Пловдив ще проведат приемни с гражданите"}
{"url": "http://www.focus-news.net/news/2017/12/07/2464787/plovdiv-shte-badat-zapaleni-svetlinite-na-kolednata-elha-v-tsentara-na-asenovgrad.html", "text": "Ще бъдат запалени светлините на коледната елха в центъра на Асеновград. Това съобщиха за Радио „Фокус“ – Пловдив от пресцентъра на Общината. Коледните светлини ще бъдат запалени в 17.30 часа на пл. „Акад. Николай Хайтов“ с участието на Денс формация „Косара”, Центъра за подкрепа и личностно развитие „Васил Левски”, Клуб по спортни танци „Асеновец”, Балетна формация „Терпсихора” и други.\r\nКоледната програма на Община Асеновград тази година е изпълнена с концерти, изложби, ученически изпълнения и благотворителни инициативи. Ще бъдат връчени и традиционните награди за благотворителност и спортист на годината. Поп звездата Михаела Маринова ще бъде специален гост в Асеновград за празниците, а новата година ще бъде посрещната с оркестър „Калофер“\r\nТони МИХАЙЛОВ", "date": "2017.12.07", "title": "Пловдив: Ще бъдат запалени светлините на коледната елха в центъра на Асеновград"}
{"url": "http://www.focus-news.net/news/2017/12/07/2464788/chez-razpredelenie-balgariya-shte-pusne-v-eksploatatsiya-nov-kabel-110-kv-enos-koyto-podobryava-sigurnostta-na-elektrozahranvaneto-v-9-stolichni-rayona.html", "text": "ЧЕЗ Разпределение България приключва успешно най-мащабния си проект за 2017 г. - подмяната на кабел 110 kV “Енос“. Това съобщиха от пресцентъра на ЧЕЗ. Чрез подмяната на кабела компанията подобрява сигурността на електрозахранването на клиенти в 9 столични района. Инвестицията е на стойност 3.2 млн. лв. Официалното пускане в експлоатация на новия кабел ще се състои на тържествена церемония, която ще се проведе на 7 декември 2017 г. от 10.30 часа в подстанция „Хиподрума“ на бул. „П. Ю. Тодоров“ 24.", "date": "2017.12.07", "title": "ЧЕЗ Разпределение България ще пусне в експлоатация нов кабел 110 kV “Енос“, който подобрява сигурността на електрозахранването в 9 столични района"}
{"url": "http://www.focus-news.net/news/2017/12/07/2464789/denyat-7-dekemvri-v-svetovnata-istoriya.html", "text": "През 1941 година японски бойни самолети бомбардират в продължение на 2 часа американския Тихоокеански флот в Пърл Харбър на Хавайските острови. Потопени или силно повредени са общо 15 кораба, унищожени са 188 самолета. Загиват повече от 3000 души... “Дата, която завинаги ще остане белязана от позора” казва американският президент Рузвелт за 7 декември. На следващия ден започва Тихоокеанската кампания във Втората световна война. \r\nГодина по-късно в САЩ е пуснат на вода най-големият военен кораб в света – линейният  кораб “Ню Джърси”. Международен ден на гражданската авиация\r\nПрекратена е Великата схизма, разделяла в продължение на повече от 900 години (1054 - 1965) католическата и православната църква. През 1732 година е открит лондонският театър “Ковънт Гардън”, а в 1783 година Англия получава най-младия си премиер, когато на 24 години този пост е поет от Уилям Пит-Младши.  На 7 декември са родени: писателят Чарлс Дикенс, италианският композитор Пиетро Маскани, философът Ноам Чомски. На 7 декември умира Инокентий ІV. \r\n2016 г.\r\nЗеметресение с магнитуд от 6.5 по скалата на Рихтер в провинция Ачех, Индонезия убива най-малко 97 души.\r\n2016 г.\r\nИталианският премиер Матео Рензи подава оставка три дни след като губи референдум за реформа на конституцията.\r\n2016 г.\r\nСамолет на пакистанска авиокомпания катастрофира на север от Исламабад, убивайки всичките 48 на борда.\r\n2016 г.\r\nУмира Уорън Алмънд, канадски политик от Либералната партия, който въвежда законодателство за премахване на смъртното наказание в Канада през 1976 г.\r\n2016 г.\r\nВ Гана се провеждат президентски и парламентарни избори.\r\n2015 г.\r\nОпозицията във Венецуела в лицето на коалиция „Демократично единство“ печели парламентарните избори с поне 99 места в 167 местния парламент.\r\n2015 г.\r\nМинистър-председателят на Латвия Лаймдота Страуюма подава оставката на водения от нея кабинет.\r\n2014 г.\r\nКитай осъжда Филипините за „натиска“ им по отношение на Южнокитайско море въпреки слабостта на Въоръжените сили на Филипините спрямо китайската Народна освободителна армия.\r\n2014 г.\r\nМощен тайфун връхлита Филипините като взима 27 човешки жертви.\r\n2014 г.\r\nСирия обвинява Израел за нанасяне на въздушни удари по територията на страната.\r\n2014 г.\r\nВластите в Саудитска арабия арестуват 135 човека по обвинение в терористична дейност.\r\n2013 г.\r\nНа среща на Световната търговска организация (СТО) в Бали започват преговорите за подписване на споразумение за подпомагане на глобалната търговия с 1 трлн. долара.\r\n2013 г.\r\nОт снежни бури в САЩ загиват 12 човека.\r\n2012 г.\r\nНа президентските избори в Гана е преизбран действащият президент Джон Махама с 50,7% от гласовете на избирателите.\r\n2011 г.\r\nВ Русия се извършват промени в наказателното право облекчаващи наказанията по ред членове на закона.\r\n2011 г.\r\nКамал ал Ганзури официално встъпи в длъжността премиер на Египет. Същият пост той заема в периода между 1996 и 1999 г.\r\n2004 г.\r\nНа Колин Пауъл държавен секретар на САЩ е връчено най-високото държавно отличие Орден „Стара планина”„за изключително големи заслуги за развитието на българо-американските отношения и във връзка със 100-годишнината от установяването на дипломатически отношения между България и САЩ;“\r\n2000 г.\r\nВ периода 7 - 11 декември в Ница се открива най-дългата и важна за бъдещето на Европейския съюз среща, която трябва да обсъди реформата в Европейския съюз и възможностите за разширяването му. Споразумението за разпределяне на гласовете на членовете на Европейския съюз в ръководните органи е постигнато много трудно. Според него след присъединяването си България ще получи 10 гласа в Съвета на министрите и 17 - в Европейския парламент.\r\n1995 г.\r\nСонда от космическия кораб \"Галилео\" прониква в атмосферата на планетата Юпитер. Американската сонда навлиза в атмосферата на планетата със скорост 170 хиляди км в час.\r\nЮпитер е най-голямата планета от Слънчевата система, която има 16 малки спътника и орбита между орбитите на Марс и Сатурн.\r\n1988 г.\r\nВ резултат на земетресение в Армения загиват повече от 20 000 души.\r\n1982 г.\r\nВъв Форт-Уорт за първи път в света е изпълнена смъртна присъда чрез инжекция. Чарли Брукс става първият убиец, екзекутиран по този начин. Присъдата е изпълнена в затвор в Хънтсвил в Тексас.\r\n1975 г.\r\nИндонезийската армия завладява източната част на остров Тимор, където в последствие избухва гражданска война.\r\nТимор е най-големият от Малките Зондски острови в Малайския архипелаг. Югозападната част на острова е територия на Индонезия, източната е бивше португалско владение, което е обявено за независима територия, но на практика от 1975 г., въпреки резолюциите на Генералната асамблея и Съвета за сигурност на ООН, е под властта на Индонезия.\r\n1972 г.\r\nСАЩ изстрелват \"Аполо 17\", последният кораб от серията.\r\nПрез декември 1972 г. астронавтите от Аполо 17 - Юджийн Сърнан и Харисън Шмит прекарват около 75 часа на Луната, в долината на Тавров-Литров, докато колегата им Роналд Ийвънс е в орбита. Екипажът на Аполо 17 се завръща със 110 килограма скални и почвени образци, повече от който и да било друг от другите места на кацане на Луната. Сърнан и Шмит са последните хора били на Луната.\r\n1965 г.\r\nВселенският православен патриарх Атенагор и папа Павел VI снемат анатемата, наложена на католическата църква, която довежда до разделянето на двете църкви в продължение на 900 години, наречено Велика схизма. По този начин християните са разделени на източни и западни. Разколът между Рим и Константинопол датира от 1054, когато папа Лъв IX и патриарх Михаил I се отлъчват един друг от църквата. Тази схизма е резултат от един дълъг период на разделяне между двете църкви. Основната причина е борбата за върховенство между римските папи и константинополските патриарси. За разделянето спомогнали и вече съществуващите разлики между западната и източната църква в догмите, обредите и организацията. Една от причините за започналото отделяне са културните различия между изтока и запада.\r\n1949 г.\r\nНикита Сергеевич Хрушчов е назначен за секретар на ЦК на КПСС.\r\n1942 г.\r\nВ САЩ е пуснат на вода най-големият военен кораб в света – линейния кораб “Ню Джърси”. Това е вторият боен кораб от този вид. Построен е от Филаделфийската корабостроителница. Строежът на кораба е спонсориран от съпругата на губернатора на Ню Джърси. Капитан на кораба е Карл Холдън.\r\n1941 г.\r\nЯпонски бойни самолети бомбардират кораби на американския Тихоокеански флот в Пърл Харбър, Хавайските острови, като унищожават голяма част от корабите и самолетите. С това започва Тихоокеанската кампания. Президентът Рузвелт определя 7 декември с фразата: “Дата, която завинаги ще остане белязана от позора”.\r\nПърл Харбър (Pearl Harbor) е американска военноморска база, създадена в началото на XX в., разположена на южния бряг на остров Оаху, на 10 км западно от Хонолулу (Хавайските о-ви). На 7 декември 1941 г. Япония напада базата и с това САЩ са въвлечени във Втората световна война.\r\nКъм 7 декември 1941 г. в Пърл Xарбър се намират основните сили на Тихоокеанския флот на САЩ, които включват 45 морски съда, 5 подводници, 9 минни заграждения и 24 спомагателни съда. Базата разполага с 394 самолета. Японското морско командване, подробно информирано за дислокацията на американските кораби в базата и за разположението на средствата за отбрана, разработва план за внезапно нападение. На 29 ноември 1941 г. японското авионосно съединение под командването на адмирал Ямамото Усироку излиза от залива Хитокапу (Курилските острови) и на 7 декември достига в район от 350 до 500 км северно от остров Оаху. В близост се намират около 20 японски подводници. В продължение на 2 часа японски самолети нанасят ред последователни удари по американските кораби, летището и бреговата батарея. Боеготовността на базата е недостатъчна, противовъздушната отбрана е неорганизирана, корабите и авиацията не са в готовност. В резултат на операцията са потопени 7 кораба, повредени са 8 кораба, унищожени са 188 самолета. Загиват повече от 3 000 души. Загубите на японския флот възлизат на 21 самолета и 5 малки подводни лодки. На 8 декември 1941 г. САЩ и Великобритания обявяват война на Япония, с което Втората световна война достига акваторията на Тихия океан.\r\n1941 г.\r\nАдолф Хитлер издава заповед за начало на операцията “Мрак и мъгла”, чиято цел е унищожението на “враговете на Райха” във Франция, Белгия и Холандия.\r\nТова постановление заменя неуспешната политика на нацистите да взимат заложници с цел да подкопаят подземните дейности. По този начин агентите от подземни и други групировки изчезват безследно. Жертвите са предимно от Франция, Белгия и Холандия. Те обикновено са арестувани посред нощ и веднага са откарани в затвори на стотици километри за разпити и изтезания. В случай че оцелеят били изпращани в концентрационните лагери на Нацвайлер или Грос-Розен.\r\n1934 г.\r\nВ СССР е отменена купонната система за получаване на хляб, брашно и булгур.\r\n1926 г.\r\nПатентована е първата газова охладителна система.\r\n1882 г.\r\nСъстои се мисия на капитан Едуард Винсент в Пловдив с идея за обединение на Източна Румелия с Македония.\r\nЕдуард Винсент е английски военен и държавен деец, капитан. Участва като втори делегат на Великобритания в Европейската комисия, натоварена с прилагането на чл. 23-ти на Берлинския договор (1878 г.) – провеждане на реформи, които да изравнят правата на християните и мохамеданите. След това работи в Отоманската банка, на която от 1889 г. е директор. Като представител на банката през 1882 г. посещава Източна Румелия, за да се запознае с настроенията в Областта относно съединението й с Княжество България. Води разговори с княз Александър Богориди, д-р Ст. Чомаков, К. Величков, Ив. Евстр. Гешов и др. За да отклони вниманието им от този въпрос, чието разрешаване по онова време не е желателно за Лондон, той подхвърля на своите събеседници идеята за евентуално обединение на Източна Румелия с Македония, без обаче да даде каквито и да е обещания за подпомагане на тази акция от английска страна.\r\n1835 г.\r\nМежду Нюрнберг и Фурт е открита първата немска железопътна линия.\r\n1787 г.\r\nДелауеър става първият щат, подписал Декларацията за независимост.\r\nДекларацията на независимостта на САЩ (4 юли 1776 г.) е декларация, приета на II-ри Континентален конгрес по време на Войната за независимост в Северна Америка (1775-1783 г.). С нея американските колонии обявяват независимостта си от Британия. Текстът е съставен от Т. Джеферсън, Дж. Адамз, Б. Франклин, Р. Шерман и Р. Ливингстън.\r\n1783 г.\r\nМинистър-председател на Великобритания става Уилям Пит-Младши – най-младият премиер в историята на страната (той е само на 24 години). Остава на този пост 18 години. През 1804 г. година отново идва на власт, но умира в началото на 1806 година, на 46-годишна възраст.\r\n1732 г.\r\nОткрит е лондонският театър “Ковънт Гардън”.\r\n“Ковънт Гардън” (Covent Garden – англ. “манастирска градина”), е английски кралски оперен и балетен театър. Построен е през 1732 г. в Лондон (архитект Дж. Рич). През XVIII в. и първата половина на XIX в. се изнасят драматични и циркови представления. През 30-те години на XX в. става държавен. Съвременната сграда е построена през 1858 г. след пожар, от архитекта Е. Бари. Залата има 2 173 места.На тази дата са родени:\r\n1949 г.\r\nРоден е Том Уейтс – американски композитор, певец и актьор.\r\nМузикант, актьор, композитор на филмова музика Том Уейтс не създава нито един комерсиален хит, но негови песни стават хитове в изпълнение на други музиканти. Той има много поклонници, но почти не прави турнета, а язвителното му остроумие и поетичният му талант го поставят в отделна категория.\r\nВ музиката Уейтс навлиза в началото на 70-те години, когато започва да свири в групата на Франк Запа, както и да изнася концерти заедно с известни по онова време кънтри певци. Успоредно с това Уейтс опознава бъдещото си професионално поприще, работейки като портиер в нощни заведения, където се среща с много представители на арт средите. През 1973 г. излиза неговият дебютен албум \"Closing time\", който се възприема спорно и от критика, и от публика, защото показва хаотичния, все още неуравновесен в стилово и текстово отношение проект на певеца. Следват още два албума, които също не достигат значителен успех, но затова пък добре илюстрират бъдещите превъплъщения на Том Уейтс. Едва през 1978 г. американският певец издава албума \"Blue Valentine\", който се смята за най-доброто от неговата дискография. През следващите години Том Уейтс се насочва към създаване на филмова музика и дори през 1982 г. е номиниран за Оскар заради музиката към филма на Франсис Форд Копола \"One From The Heart\". Година по-късно издава албума \"Swordfishtrombones\", който е възприет за фрапантна промяна в стила му.\r\nПрез следващите години Том Уейтс се насочва към експериментални форми на музиката, които я обвързват с киното, театъра и всякакъв тип арт експресии. Той работи с нестандартни режисьори като Франсис Форд Копола, Тери Гилиъм, Робърт Олтман или Джак Никълсън.\r\n1928 г.\r\nРоден е Ноъм Чомски – американски лингвист и философ на езика, основоположник на генеративното направление в лингвистиката. От 1955 г. преподава в Масачузетския технологически институт. Основният му принос е във философията на езика и се състои в разработката на трансформационен, пораждащ модел на езика, основан върху формализацията на понятието “граматично правило” като аналог на аксиомите и правилата на логическия извод в логическите формални системи и върху понятието “правило на интерпретацията” (сходно със съответните понятия в математическата теория на моделите и с “постулатите на значението” на Карнап) за естествения език. Обосновава концепцията за “универсалното граматично ядро” или набор от правила, общи за всички човешки езици. В методологичен план изследванията му са ориентирани не към натрупване на лингвистичен материал заради самото натрупване, а към обяснение на явленията на езика и речта в рамките на цялостна философска концепция. При него граматиката на езика и теорията са равнопоставени. Съчинения: “Американския интервенционализъм” (2001 г.).\r\n1889 г.\r\nРоден е Габриел Оноре Марсел - френски философ, драматург и литературен критик, основоположник на католическия екзистенциализъм. След завършване на Сорбоната преподава философия. Повлиян е от С. Киркегор, Шелинг, Бергсон, Джеймз. Приема католическата вяра (1929 г.). През 1950 г., когато папската енциклика осъжда екзистенциализма, нарича философията си “неосократизъм” и “християнски сократизъм”. Философията според него е “конкретна”, защото се опира на описанието на опита, на религиозните преживявания на личността. Отчуждението може да бъде преодоляно чрез универсалните християнски добродетели вяра, надежда и любов. В основата на неговите драми лежат религиозно-морални конфликти (“Отвореният свят”, 1933 г.; “Жажда”, 1938 г.; “Рим повече не е в Рим”, 1951 г.). Умира на 9 октомври 1973 г. в Париж.\r\n1863 г.\r\nРоден е Пиетро Маскани – италиански композитор. Възпитаник е на Миланската консерватория, където е ученик на Понкиели и на Саладино. След като дирижира оркестрите на различни малки италиански сцени, става директор на музикалния музей “Личео Росини” в Пезаро (1895-1902 г.). Неговата опера “Селска чест” е представена в Рим през 1890 г. Автор е на оперите “Ирис” (1898 г.), “Паризина” (1913 г.), “Малкият Марат” (1921 г.) и други, на оперети, произведения за оркестър, филмова музика. Маскани е един от основоположниците на оперния веризъм. Умира на 2 август 1945 г.\r\n1827 г.\r\nРоден е Сайго Такамори – японски държавник, самурай, герой от епохата Мейджи, връща на власт империята, но погубва самурайската класа; почитан е от японците като светец. Преди да навърши 40 години се прочува като командир на група самураи от феода Сацума, разквартировани в Киото. Позицията му на императорски телохранител му спечелва лидерски статут между съзаклятниците срещу шогуна. На 3 януари 1868 г. командваните от Сайго Такамори части превземат двореца на шогуна, а императора прочита знаменития указ за “Реставрацията Мейджи”. Следва кратка гражданска война между шогуна и войските на императора, командвани от Сайго Такамори. През май императорските войски влизат в Едо, преименуват града на Токио, а императорът лично го обявява за столица на Япония. През ноември 1868 г. привържениците на шогуната са разгромени окончателно. След победата Сайго Такамори се оттегля в Сацума и не участва в новото императорско управление. През 1869 г. императорът му дава титлата “принц”. Сайго Такамори се завръща на политическата сцена през 1871 г., за да приеме командването на Императорската гвардия (10 000 доброволци) и активно участва в разпускането на самурайското опълчение, във връщането на феодите обратно на империята и в създаването на префектури. Включен е в Държавния съвет (Даджокан); през лятото на 1872 г. е един от първите в Япония, получили чин “генерал”. През 1873 г. Сайго Такамори напуска Държавния съвет след конфликт по проблема с Корея; основава частно училище за самураи в Кагошима (към 1877 г. има около 20 000 ученици). През 1876 г. избухват въстания на самураи и правителството подозира Сайго Такамори като инициатор На 29 януари 1877 г. негови ученици превземат арсенала на флота в Кагошима, започват бойни действия. На 24 септември 1877 г. правителствените войски атакуват за последен път крепостта на Кагошима. Сайго Такамори е смъртно ранен, по предварителна уговорка един от верните му сподвижници го обезглавява. Загубата на войната и смъртта превръща Сайго Такамори в мъченик и национален герой. За японския народ личността му е апотеоз на националния характер, блестящ пример за конфликта “гири-нинджо” (“дълг-чувство”), отличителна черта на японската идентичност. Още в края на ХIХ в. Сайго Такамори е легенда, а японците вярват, че не е мъртъв, а се е оттеглил и очаква по-добри времена.\r\n1812 г.\r\nРоден е Чарлс Дикенс – английски писател. Автор е на множество романи (\"Коледни разкази\", \"Дейвид Копърфийлд\", \"Малката Дорит\", \"Приключенията на мистър Пикуик\" и др.). Много от произведенията му са преведени на български език. Умира на 9 юни 1870 г.\r\n1810 г.\r\nРоден е Теодор Шван – немски цитолог и физиолог. Основава клетъчната теория. Разработва физиологията на храносмилането, открива пепсина през 1836 г. Описва клетъчния строеж на различни тъкани. Подпомогнат от М. Шлайден, създава клетъчната теория, формулирана в труда му “Микроскопски изследвания за съответствието в структурата и ръста на животните и растенията” (1839 г.). Умира през 1882 г.\r\n1718 г.\r\nРодена е Анна Леополдовна - \"владетелка\" на Руската империя при Иван VI Антонович (9.11.1740-25.11.1741), дъщеря на мекленбург-шверинския херцог и Екатерина Ивановна (дъщеря на цар Иван V Алексеевич). Живее в Русия от 1722 г. През 1739 г. се омъжва за принц Антон Улрих Брауншвайг. Малолетният й син е обявен за наследник на руския престол (Иван VI), а за негов регент е назначен Ернст Бирон. След дворцов преврат регентка на Иван VI става Анна Леополдовна. Отстранена е от власт от Елисавета Петровна. Живее под арест до края на живота си. Умира на 7 март 1746 г. Холмогори.На тази дата умират: \r\n1698 г.\r\nУмира Андреа Гуарниери – най-възрастният представител на майсторите от семейството. Първите си инструменти изработва в стила на Амати, а по-късно променя модела. Цигулките му се отличават с нежен, но много силен звук.\r\n1254 г.\r\nУмира Инокентий ІV, Сим***до Фиески, граф на Лаваня - папа от 25 юни 1243 г. Роден е през 1195 г. в Генуа. Произхожда от стар генуезки аристократичен род. Професор е по канонично право в Болоня. Ръкоположен е за кардинал през 1227 г.; след дълги и оспорвани борби е избран за папа (1243 г.). Опитва се да уреди отношенията си с германския император Фридрих II, но не успява. Свиква Вселенски събор в Лион (1245 г.), на който формално го отлъчва от Църквата. В събора участват около 150 епископа от Франция, Италия и Испания. При закриването му францисканци и доминиканци са натоварени да разпространяват решенията му в християнския свят, включително да проповядват кръстоносен поход срещу сарацините и Фридрих II.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.07", "title": "Денят 7 декември в световната история"}
{"url": "http://www.focus-news.net/news/2017/12/07/2464790/blagoevgrad-v-grada-shte-se-provede-obuchenie-na-tema-badeshte-v-evropa-kakvo-predstoii.html", "text": "В града ще се проведе обучение на тема „Бъдеще в Европа - какво предстои?“. Това съобщиха от пресцентъра на Община Благоевград. Министърът на младежта и спорта Красен Кралев, кметът на Благоевград д-р Атанас Камбитов и областният управител Бисер Михайлов ще открият обучението. Събитието ще се проведе от 10.30 часа днес в зала „22 септември“.", "date": "2017.12.07", "title": "Благоевград: В града ще се проведе обучение на тема „Бъдеще в Европа - какво предстои?“"}
{"url": "http://www.focus-news.net/news/2017/12/07/2464791/stara-zagora-do-21-dekemvri-dvizhenieto-ot-km-190-do-km-195-na-magistrala-trakiya-shte-se-osashtestvyava-dvuposochno-v-platnoto-za-burgas.html", "text": "Движението между км 190 и км 195 на автомагистрала „Тракия“ ще се осъществява двупосочно в платното за Бургас от 11.00 часа утре до 21 декември. Това съобщиха от пресцентъра на Агенция „Пътна инфраструктура”. Пилотно ще се ремонтират 500 м от платното за София при км 193, които са между п.в. „Чирпан“ и п.в. „Стара Загора“. Ще бъде изпълнена цялостна подмяна на асфалтовата настилка и хоризонталната маркировка. Необходимо е шофьорите да карат внимателно и да спазват пътната сигнализация. Изпълнител на обекта е пътноподдържащата фирма „Автомагистрали“ ЕАД.", "date": "2017.12.07", "title": "Стара Загора: До 21 декември движението от км 190 до км 195 на магистрала „Тракия“ ще се осъществява двупосочно в платното за Бургас"}
{"url": "http://www.focus-news.net/news/2017/12/07/2464792/tanjug-sarbiya-otvarya-oshte-dve-glavi-ot-pregovorite-za-chlenstvo-v-es.html", "text": "Сърбия ще отвори две нови глави от преговорния процес за членство в Европейския съюз. Това трябва да се случи на междуправителствена конференция в Брюксел, насрочена за понеделник, 11 декември, предава информационната агенция Tanjug.\r\nОкончателното решение за отваряне на Глава 6 (Дружествено право) и 30 (Външни отношения) бе взето от 28-те държави-членки на ЕС без разискване на заседание на Комитета на постоянните представители (КОРЕПЕР).Агенция „Фокус“ припомня:\r\nПо-рано тази година Сърбия започна преговори по Глава 20 и Глава 26, съответно Предприемачество и индустриална политика, и Култура и образование. Отварянето на втората бе блокирано от България и Хърватия. \r\nДо този момент Сърбия е отворила десет и е затворила две от общо 35 глави.Тереза Герова", "date": "2017.12.07", "title": "Tanjug: Сърбия отваря още две глави от преговорите за членство в ЕС"}
{"url": "http://www.focus-news.net/news/2017/12/07/2464793/ombudsmanat-maya-manolova-shte-pomogna-na-pernichani-da-poluchat-obezshteteniya-za-dnite-v-koito-sa-bili-bez-parno.html", "text": "Ще помогна на перничани да получат обезщетения за дните, в които са били без парно. Това каза омбудсманът на Република България Мая Манолова в предаването „Здравей, България“ по Нова телевизия във връзка с авария, която остави жители на Перник няколко дни без парно. По думите ѝ хората в Перник могат да претендират за неустойки за дните, в които не са имали парно и са стояли на студено. Манолова ги призова, ако имат затруднения, да се обърнат към институцията на омбудсмана. „Трябва да се приспадне дължимата сградна инсталация и обезщетение за парите, които те са похарчили за друг вид отопление. Факт е, че българите са роби на „Топлофикация“, които си ходят с едно парно, закачено на крака. Идеята е да стане ясно за какво се плаща и когато има повреди и хората стоят на студено, „Топлофикация“ да бъде така добра да им плаща обезщетения за причинените вреди“, каза Мая Манолова. Тя припомни, че вчера е спечелила делото във Върховния административен съд срещу „Топлофикация“ и подчерта, че дружеството може да бъде осъдено. Омбудсманът допълни, че с промени в Гражданския процесуален кодекс са приети правила, според които монополни дружества, като топлофикациите няма да могат да осъждат граждани неприсъствено. „Ако гражданинът не бъде намерен на посочения адрес, той няма да бъде осъден автоматично. Делото ще бъде прекратено и ще се води исков процес до момента, в който намерят съответното лице“, коментира Манолова.", "date": "2017.12.07", "title": "Омбудсманът Мая Манолова: Ще помогна на перничани да получат обезщетения за дните, в които са били без парно"}
{"url": "http://www.focus-news.net/news/2017/12/07/2464794/gabrovo-ogranicheno-e-dvizhenieto-na-avtomobili-nad-10-tona-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено е движението на автомобили над 10 тона в участък от път III-3011 село Крамолин – Велико Търново. Забраната е въведена за отсечката от км 22+129 до км 28+380, а причината е  влошено технико–експлоатационно състояние на мостово съоръжение при км 26+444. Срокът за приключване на ремонтните дейности е 30-ти юни 2018. Това съобщиха за Радио „Фокус” – Велико Търново от  Областно пътно управление.  Условията за пътуване в региона са добри. Настилките са сухи , времето е ясно и слънчево.     На III-403 с. Кормянско-с. Малък Вършец при км 10+080 има стеснен участък при мост над р. Крапец. Районът е сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Отворен е и проходът Шипка, но там все още е в сила забраната за товарни автомобили над 12 тона.\r\nЛуиза ТРАНЧЕВА", "date": "2017.12.07", "title": "Габрово: Ограничено е движението на автомобили над 10 тона в участък от пътя между село Крамолин и Велико Търново"}
{"url": "http://www.focus-news.net/news/2017/12/07/2464795/sofiya-v-sila-e-vremenna-organizatsiya-na-dvizhenieto-vav-vrazka-sabitie-na-posolstvoto-na-kitayskata-narodna-republika.html", "text": "В сила е организация на движението във връзка събитие на Посолството на Китайската народна република. Това съобщиха от пресцентъра на Столична община. През целия ден и до 12.00 часа на 8 декември „Центъра за градска мобилност“ ЕАД - Дирекция „Паркиране и мобилност“ закрива паркинга пред хотел „София Хотел Балкан“.", "date": "2017.12.07", "title": "София: В сила е временна организация на движението във връзка събитие на Посолството на Китайската народна република"}
{"url": "http://www.focus-news.net/news/2017/12/07/2464796/mvr-9-dushi-sa-postradali-pri-katastrofi-v-stranata-prez-izminaloto-denonoshtie.html", "text": "9 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 7 тежки пътнотранспортни произшествия. В София са регистрирани 89 леки и една тежка катастрофа, при която е пострадал един човек.", "date": "2017.12.07", "title": "МВР: 9 души са пострадали при катастрофи в страната през изминалото денонощие"}
{"url": "http://www.focus-news.net/news/2017/12/07/2464797/noi-zapochva-izplashtaneto-na-pensiite-za-dekemvri-i-dopalnitelnite-sumi-kam-tyah.html", "text": "Националният осигурителен институт (НОИ) информира, че изплащането на пенсиите за месеца ще започне днес и ще приключи на 20 декември. Това съобщиха от пресцентъра на Националния осигурителен институт. В изпълнение на Постановление № 253 от 16 ноември 2017 г. на Министерския съвет, заедно с пенсиите ще бъде изплатена и еднократна допълнителна сума в размер на 40.00 лв. на всички пенсионери, на които пенсията или сборът от пенсиите заедно с добавките и компенсациите към тях за месец декември 2017 г. е в размер до 321.00 лв. включително. \r\nИзплащането на сумите чрез пощенските станции ще бъдe извършено съобразно изготвен график, който ще бъде предварително обявен във всяка една от тях.\r\nПреводите на декемврийските пенсии по сметките на пенсионерите, които получават парите си по банков път, ще бъдат извършени днес.", "date": "2017.12.07", "title": "НОИ започва изплащането на пенсиите за декември и допълнителните суми към тях"}
{"url": "http://www.focus-news.net/news/2017/12/07/2464798/ekathimerini-predi-pristiganeto-si-v-gartsiya-rezhdep-tayip-erdogan-prizova-za-aktualizatsiya-na-lozanskiya-dogovor.html", "text": "В четвъртък, 7 декември, президентът на Турция Реджеп Тайип Ердоган се отправя на историческо посещение в Гърция, което ще бъде фокусирано върху редица въпроси, включително териториалните проблеми в Егейско море и екстрадирането на осмината турски офицери, отбелязва електронното издание Ekathimerini във водеща статия, базирана на интервю на турския лидер с редакцията. \r\nЕрдоган е първият турски държавен глава, които посещава Гърция за последните 65 г. В рамките на двудневната си визата, той ще се срещне с членове на правителството, след което ще се насочи към Тракия в североизточната част на страната, където ще разговаря с представители на мюсюлманската общност в региона.\r\nМерките за сигурност в столицата Атина ще бъде засилени. Около 2,5 хил. полицейски служители ще бъдат задействани за гарантиране на реда, предвижда се част от центъра на Атина да остане затворена почти през целия ден. Ердоган ще кацне в гръцката столица в 11 часа да се срещне с Алексис Ципрас по обед, след което двамата лидери ще дадат съвместна пресконференция.\r\nОчаква се разговорите с Ципрас да обхванат широк спектър от теми, но неотдавнашното нарастване на напрежението в Егейско море вероятно ще бъде поставено на първо място в дневния ред.\r\nВ интервю с Алексис Папакелас за телевизия „Скай“ и Ekathimerini, Ердоган предложи Лозанския договор, който очертава съвременните граници между Гърция и Турция, да бъде актуализиран, като заяви, че подобен ход може да бъде от полза и за двете държави.\r\nЕрдоган настоя също Гърция да екстрадира осмината турски военни офицери, избягали в страната след неуспешния опит за държавен преврат от юли 2016 г. \r\nОт своя страна Ципрас в интервю за турската Anadolu Agency подчерта необходимостта от зачитане на Лозанския договор и облекчаване на напрежението в Егейско море, където значително зачестиха нарушенията на гръцкото въздушно пространство от турските изтребители.\r\nДруг важен въпрос в дневния ред е кризата с бежанците. Обсъдени ще бъдат икономическите отношения с акцент върху енергетиката, търговията и транспорта, съобщиха правителствени източници.Агенция „Фокус“ припомня:\r\nЛозанският мирен договор от 24 юли 1923 г. е заключителен документ на Лозанската конференция (1922-1923), който заменя Севърския договор от 10 август 1920 г. и е подписан от Великобритания, Франция, Италия, Япония, Гърция, Румъния и Сърбо-хърватско-словенското кралство от една страна, и Турция от друга.\r\nВ резултат на договора Османската империя се разпада и Турция остава в сегашните си граници, като се отказва от Египет, Судан, Триполитания, Месопотамия, Палестина, Трансйордания, Ливан, Сирия и островите в Егейско море - Лимнос, Самотраки, Митилини, Хиос, Самос и Икария.\r\nДоговорът определя и българо-турската граница по долината на Марица.Тереза Герова", "date": "2017.12.07", "title": "Ekathimerini: Преди пристигането си в Гърция– Реждеп Тайип Ердоган призова за „актуализация“ на Лозанския договор"}
{"url": "http://www.focus-news.net/news/2017/12/07/2464799/kyustendil-svetlinite-na-kolednata-elha-v-grada-shte-badat-tarzhestveno-zapaleni.html", "text": "Светлините на Коледната елха в Кюстендил ще бъдат тържествено запалени. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й тържеството ще започне от 17.30 часа на площад „Велбъжд”. „Предвидили сме коледно светлинно шоу, концерт и детска дискотека с аниматори. Приканвам всички жители и гости на Кюстендил да дойдат на площада и заедно да се насладим на това шоу, да отворим сърцата си за коледния дух”, каза Дима Укалска.\r\nВенцеслав ИЛЧЕВ", "date": "2017.12.07", "title": "Кюстендил: Светлините на Коледната елха в града ще бъдат тържествено запалени"}
{"url": "http://www.focus-news.net/news/2017/12/07/2464800/arabistat-prof-vladimir-chukov-pregovorite-mezhdu-izrael-i-palestina-shte-badat-blokirani-zaradi-priznavaneto-na-yerusalim-za-stolitsa-na-izrael-ot-sasht.html", "text": "Преговорният процес между Израел и Палестина ще бъде блокиран за години напред след признаването на Йерусалим за столица на Израел от САЩ. Това коментира в сутрешния блок „Добро утро, България“ на Радио „Фокус“ арабистът проф. Владимир Чуков. Според него ходът на американския президент Доналд Тръмп е необмислен, но не е изключено да цели оказване на натиск върху Палестина за признаването на Израел от арабския свят. \r\n„Каква е идеята? Чрез деблокирането на преговорния процес Израел да бъде призната от арабския свят или поне по-голямата част от него. Трябва много ясно да кажем, че палестинците държат ключа за умиротворяването на региона и признаването на държавата Израел от ислямския свят. Това е скритият замисъл. Така че на този етап двете страни трябва да бъдат оставяни да преговарят докато това се получи“, коментира още експертът. \r\nСпоред проф. Владимир Чуков Йерусалим трябва да има свободен статут. „Ескалация на напрежението е възможен вариант и ходът на Тръмп би могъл да има обратен ефект, привличайки радикалите в Близкия Изток“, предупреди арабистът.", "date": "2017.12.07", "title": "Арабистът проф. Владимир Чуков: Преговорите между Израел и Палестина ще бъдат блокирани заради признаването на Йерусалим за столица на Израел от САЩ"}
{"url": "http://www.focus-news.net/news/2017/12/07/2464801/burgas-angliyskiyat-pisatel-kristofar-bakston-shte-se-sreshtne-s-chitateli-v-grada.html", "text": "Като част от общинската Никулденска празнична програма, влюбеният от 40 години в нашия град английски писател Кристофър Бъкстон ще разкаже за своите паметни бургаски срещи и впечатления, както и за прототипите на някои герои в неговите романи. Това съобщиха от пресцентъра на Община Бургас. \r\nСрещата с читателите се организира от Община Бургас, Читалище \"Фар 1946 г.\" и Издателска къща \"Знаци\". Тя ще се състои от 17.00 часа в зала \"Петя Дубарова\" на Културен център \"Морско казино\". \r\nКристофър Бъкстон е смятан за един от най-добрите преводачи от български на английски език: \"На изток от рая\" на Изабела Шопова, \"Бъди ми приятел\" на Юлия Спиридонова, \"Мисия Лондон\" на Алек Попов, \"Вътрешната стая\" на Керана Ангелова. Преводът му на част от книгата \"Възвишение\" на Милен Русков беше представен в Европейския съюз и авторът получи наградата на ЕС за 2014 г. \r\nПрез 2016 година излиза сборникът му от преводи на класическа българска поезия на английски. В него са включени стихове на Димчо Дебелянов, Христо Ботев, Иван Вазов, Славейков, Дора Габе и др. \r\nСамият той е автор на романите \"Далече от Дунава\" (2006, 2017), \"Прудънс и червеният Барон\" (2008); \"Радослава и викингският принц\" (2011), \"Завръщане\" (2017) и на детската книга \"Седемте палавници и властната принцеса\" (2014) - преведени на български език.\r\nОт много години Кристофър Бъкстон е член на Управителния съвет на Британско-Българското общество във Великобритания, негов зам.-председател и отговорен редактор на изданието на обществото.\r\nВ резултат на работата му за по-добро разбирателство на твърде непознатата, но богата българска история и култура във Великобритания, през 2015 година Кристофър получава орден от Министерство на културата на Република България.\r\nВ навечерието на отпечатването на култовия роман \"Завръщане\" на български език, авторът му оповести възторжено, че е издържал изпита по български език за получаване на българско гражданство.\r\n\"Каква знакова синхроничност - пише д-р Добрина Топалова - с последния си роман Кристофър Бъкстон повече от всякога провокира българския читател да асоциира текста му с българската повествователна традиция, да схваща разказвача като български автор - с европейския контекст на изображението, но и с тънка чувствителност за българския корен, за цялата сложност и нееднозначност на европейския диалог между Запада и Балканите. В този смисъл има нещо иронично, съвсем в духа на Кристофър Бъкстон, в тази синхрония на събитията, защото с романа си той вече издържа теста за българско гражданство, издържа го и като човек, проникнал с любов и разбиране в българския свят, и като творец, продължаващ българската литературна традиция в жанра на историческия роман.\".", "date": "2017.12.07", "title": "Бургас: Английският писател Кристофър Бъкстон ще се срещне с читатели в града"}
{"url": "http://www.focus-news.net/news/2017/12/07/2464802/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-meropriyatie.html", "text": "Въвежда се временна организация на движението във връзка с провеждане на мероприятие. Това съобщиха от пресцентъра на Столична община. Забраняват се престоят и паркирането на пътни превозни средства до отпътуване на делегацията днес на ул. „Ген. Гурко“ между ул. „Дякон Игнатий“ и ул. „Кн. Александър I“. От 8.00 часа днес до приключване на мероприятието на паркингите при вход А3 и А 6 на НДК.", "date": "2017.12.07", "title": "София: Въвежда се временна организация на движението във връзка с провеждане на мероприятие"}
{"url": "http://www.focus-news.net/news/2017/12/07/2464803/plovdiv-lek-avtomobil-se-e-blasnal-v-razdelitelnata-ograda-na-bul-tsar-boris-iii-obedinitel-nyama-postradali.html", "text": "Лек автомобил се е блъснал в разделителната ограда на бул. „Цар Борис III Обединител“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Инцидентът е станал към 07.30 часа тази сутрин. По първоначални данни на 57-годишният водач му е прилошало внезапно, той е изгубил контрол върху автомобила и се е блъснал в разделителната ограда на булеварда. Мъжът не е пострадал сериозно, прегледан е на място. Взетата проба за алкохол е отрицателна. Движението в района на инцидента е затруднено. Водачите да шофират с повишено внимание и съобразена скорост.\r\nТони МИХАЙЛОВ", "date": "2017.12.07", "title": "Пловдив: Лек автомобил се е блъснал в разделителната ограда на бул. „Цар Борис III Обединител“, няма пострадали"}
{"url": "http://www.focus-news.net/news/2017/12/07/2464804/reuters-vav-vitleem-izgasiha-kolednite-svetlini-v-znak-na-protest-sreshtu-donald-tramp.html", "text": "В знак на протест срещу решението на държавния глава на САЩ Доналд Тръмп да признае Ерусалим за столица на Израел, палестинците изгасиха светлините на коледната украса във Витлеем – град, който християните свързват с раждането на Исус Христос, предава Reuters.\r\nКоледно дърво пред църквата \"Рождество Христово\", където християните вярват, че Исус се е родил, и още една елха – в Рамала, бяха потопени в тъмнина. \r\n„Лампите на коледното дърво са изключени по заповед на кмета в знак на протест срещу решението на Тръмп\", обясниха местните власти във Витлеем. Към момента остава неясно дали за предстоящите празници те ще бъдат включени.Тереза Герова", "date": "2017.12.07", "title": "Reuters: Във Витлеем изгасиха коледните светлини в знак на протест срещу Доналд Тръмп"}
{"url": "http://www.focus-news.net/news/2017/12/07/2464805/plenumat-na-vss-shte-izslusha-administrativnite-rakovoditeli-na-spetsializiranite-organi-na-sadebnata-vlast-otnosno-kadrovata-i-materialnata-im-obezpechenost.html", "text": "Пленумът на Висшия съдебен съвет покани административните ръководители и представители на специализираните органи на съдебната власт на заседанието му днес за изслушване по въпросите за кадровата и материалната обезпеченост на Апелативната специализирана прокуратура, Апелативния специализиран наказателен съд, Специализираната прокуратура и Специализирания наказателен съд. Това съобщиха от пресцентъра на Висшия съдебен съвет. Предложение за изслушването е направено от Прокурорската колегия на ВСС, след като на среща с главния прокурор Сотир Цацаров административните ръководители на специализираните прокуратури са изразили подкрепа за кадрово и материално обезпечаване на специализираните съдилища.\r\nПленумът на ВСС ще изслуша административните ръководители и представители на специализираните съдилища относно материалната база и възможностите за осигуряване на допълнителни работни кабинети, съдебни зали и помощни помещения за Апелативния специализиран наказателен съд и Специализирания наказателен съд. Членовете на Съвета обърнаха внимание, че се очаква съдействие от Министерството на правосъдието за разрешаване на сградния проблем, тъй като имотът, в който се помещават специализираните органи на съдебната власт не е съдебен.\r\nОбсъждането е във връзка с разширената компетентност на специализираните органи на съдебната власт със ЗИД на НПК, публикуван в Държавен вестник, бр. 63/04.08.2017 г., в сила от 05 ноември 2017 г.\r\nПредстои Съдийската колегия на ВСС да се запознае с информация за разглежданите досега в съдилищата дела и за образуваните прокурорски преписки по чл. 411а, ал. 1, т. 4 от НПК. Събраните данни показват, че съдилищата в страната са разгледали за последните три години 82 броя дела, които съгласно новата подсъдност биха били разгледани от Специализирания наказателен съд. Към момента не е получена справка от Софийския районен съд. Въз основа на обобщената информация Колегията ще прецени необходимо ли е увеличаване на длъжностите за съдии и съдебни служители в Специализирания наказателен съд и в Апелативния специализиран наказателен съд.", "date": "2017.12.07", "title": "Пленумът на ВСС ще изслуша административните ръководители на специализираните органи на съдебната власт относно кадровата и материалната им обезпеченост"}
{"url": "http://www.focus-news.net/news/2017/12/07/2464806/kyustendil-do-200-metra-e-namalena-vidimostta-na-mesta-v-oblastta-zaradi-magla.html", "text": "До 200 метра е намалена видимостта на места в областта заради мъгла. Това съобщи за Радио „Фокус” – Кюстендил дежурният в Областно пътно управление – Кюстендил. В районите с мъгла пътните настилки са заскрежени и хлъзгави. Извършени са частични обработки с пясък на пътните настилки. Заради авария в електрическото захранване осветлението при пътен възел „Кочериново” на път Е-79 не работи, движението трябва да се осъществява с повишено внимание. Срокът за отстраняване на аварията е до 11 декември. Ограничено е движението между селата Мала Фуча и Бабино. Създаден е обходен маршрут през селата Коркина и Шантрово. Пътищата в област Кюстендил са проходими при зимни условия. Пътните настилки са предимно сухи. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП – Гюешево.\r\nВенцеслав ИЛЧЕВ", "date": "2017.12.07", "title": "Кюстендил: До 200 метра е намалена видимостта на места в областта заради мъгла"}
{"url": "http://www.focus-news.net/news/2017/12/07/2464807/burgas-predsedatelyat-na-obshtinskiya-savet-kostantin-lukov-organizira-priemen-den-za-grazhdani.html", "text": "Председателят на Общински съвет - Бургас Костантин Луков ще има приемен ден с граждани днес от 16.30 до 18.00 часа в централата на ГЕРБ в Бургас. Това съобщиха от пресцентъра на ПП ГЕРБ. Костантин Луков е председател на три комисии - постоянната Комисия по правни въпроси, Комисията за провеждане на търгове, конкурси, приватизация и реализация на малки благоустройствени проекти и Наблюдателната комисия по Закона за изпълнение на наказанията и задържане под стража. Член е и на Постоянната комисия по обществен ред, сигурност и безопасност на движението.\r\nЗа традиционната приемна на общинските съветници от ГЕРБ записвания се правят на място в офиса на партията в Бургас, ул. „Конт Андрованти” 5 или на телефон 056 81 90 40.", "date": "2017.12.07", "title": "Бургас: Председателят на Общинския съвет Костантин Луков организира приемен ден за граждани"}
{"url": "http://www.focus-news.net/news/2017/12/07/2464808/blagoevgrad-obshtina-gotse-delchev-organizira-tarzhestveno-zapalvane-na-svetlinite-na-kolednata-elha-i-posreshtane-na-dyado-koleda-v-grada.html", "text": "Община Гоце Делчев организира тържествено запалване на светлините на коледната елха и посрещане на Дядо Коледа в града. Това съобщиха от пресцентъра на общината. Събитието ще се състои от 17.00 часа на площад „Гоце Делчев”. Светлините на коледната елха в Гоце Делчев и тази година ще бъдат запалени от изявен ученик, възпитаник на учебно заведение в града, който е постигнал големи успехи в учебната и извънкласната дейност. В празника по традиция ще се включат деца от детските градини в град Гоце Делчев.", "date": "2017.12.07", "title": "Благоевград: Община Гоце Делчев организира тържествено запалване на светлините на коледната елха и посрещане на Дядо Коледа в града"}
{"url": "http://www.focus-news.net/news/2017/12/07/2464809/dimitar-margaritov-komisiyata-za-zashtita-na-potrebitelite-vnimavayte-s-novopoyavilite-se-internet-targovtsi-za-praznichnoto-pazaruvane.html", "text": "Най-рисково, включително и по празниците, е пазаруването от търговци, които се появяват за кратко в интернет пространството. Това каза председателят на Комисията за защита на потребителите (КЗП) Димитър Маргаритов по Bulgaria ON AIR, съобщиха от пресцентъра на КЗП. „От края на ноември до Нова година е най-активният период на пазаруване и рисковете за потребителите са по-големи. Има приповдигнатост, еуфория и по-лесно могат да бъдат измамени от недобросъвестни търговци. Потребителите да бъдат подозрителни в добрия смисъл на думата, особено когато забелязват нови онлайн магазини. По никакъв начин не искам да кажа, че не трябва да възникват такива. Но обръщаме внимание, че е лесно и бързо да проверите, ако се съмнявате, че може да има проблем“, каза Маргаритов и препоръча потребителите да имат предвид отзивите на други клиенти, но да не им се доверяват безпрекословно. \r\nВ „България сутрин” той посочи, че с предстоящи законодателни промени на европейско ниво скоро КЗП ще има възможност да сваля съдържание от електронни магазини на некоректни търговци. „Това са нови постановки, залегнали в Регламент, одобрен преди две седмици от Европейския парламент. Предстои да бъде имплементиран в националните законодателства на държавите-членки в следващите най-много две години“, обясни председателят. Маргаритов добави, че когато тези промени са факт, КЗП ще има възможност при установяване на административно нарушение или нелоялна търговска практика да блокира съдържанието до отстраняване на несъответствията. На този етап това този резултат се постига във взаимодействие с ГДБОП. \r\n„Въпреки традиционния скептицизъм на българина, че намаленията не са реални, че някой използва момента, за да продаде залежала стока или отправи нереална оферта, се оказа, че доста хора се втурнаха да пазаруват по време на „Черния петък. Видяхме големите опашки пред търговските центрове, виждаме и статистиката на онлайн магазините, която показва значително активизиране на потребителите в точно този момент“, коментира Маргаритов и добави, че извършените над 200 проверки във връзка с кампанията при около 30 случая са установени нарушения. Маргаритов изрази наблюденията си, българският потребител все повече се интересува и става все по-взискателен и към себе си, и към търговците. „Покрай „Черния петък“ в социалните мрежи имаше коментари как хората следят динамиката на цените в определен период от време и все по-трудно биха могли да бъдат излъгани с нещо, което е увеличено вчера и е намалено днес“, посочи той.  \r\nПредседателят на КЗП потвърди, че текат засилени проверки в туристическите обекти в зимните курорти. С падането на снега съвместно с Държавната агенция по метрологичен и технически надзор ще бъдат проверени информационната обезпеченост на ски пистите и техническата изправност на съоръженията.", "date": "2017.12.07", "title": "Димитър Маргаритов, Комисията за защита на потребителите: Внимавайте с новопоявилите се интернет търговци за празничното пазаруване"}
{"url": "http://www.focus-news.net/news/2017/12/07/2464810/radio-svobodna-evropa-makedoniya-v-sofiya-shte-se-provede-konferentsiya-za-regionalna-integratsiya-na-balkanite.html", "text": "В четвъртък, 7 декември, в София ще бъде открит форумът „По-силна регионална интеграция на Балканите“, отбелязва  Радио „Свободна Европа“.\r\nСъбитието е организирано от Световната банка и в рамките му ще бъдат проведени дискусии за регионалното сътрудничество и процеса за европейска интеграция на страните от Западните Балкани. \r\nПо покана на българския премиер Бойко Борисов в София ще пристигнат колегите му от Македония - Зоран  Заев, Сърбия – Ана Бърнабич, Албания – Еди Рама, както и заместник министър-председателят и министър на външната търговия и икономически отношения на Босна и Херцеговина Мирко Шарович. Косово и Черна гора ще бъдат представени от държавните глави – Хашим Тачи и Филип Вуканович. Тереза Герова", "date": "2017.12.07", "title": "Радио „Свободна Европа“ (Македония): В София ще се проведе конференция за регионална интеграция на Балканите"}
{"url": "http://www.focus-news.net/news/2017/12/07/2464811/pregled-na-osnovnite-temi-v-starozagorskiya-pechat.html", "text": "„В навечерието на 8 декември наградиха изявени студенти от Тракийския университет“ е водещо заглавие от страниците на вестник „Старозагорски новини“. По традиция в навечерието на 8 декември - Ден на българските студенти, ректорът на Тракийски университет удостоява с отличия изявени студенти в областта на обучението, научното творчество, спорта и художествената дейност. Тържествената церемония по награждаването тази година се състоя във вторник в аудитория No 6 \"Акад. Стефан Ангелов\" на Ректората в Студентски град, на която бяха отличени 157 студенти в присъствието на ректорското ръководство, ръководствата на структурни звена и гости. Чест за ректора проф. Иван Въшин беше да връчи грамоти и медали на 20 пълни отличници от Тракийския университет, обучаващи се в различни специалности. За постижения в образованието награди получиха още 73 студенти с отличен успех до 5.50, които бяха връчени от зам.-ректора по учебната дейност проф. Гюрга Михайлова. За принос в научноизследователската дейност бяха наградени 39 възпитаници на Тракийския университет: за участие в изяви по програма \"Еразъм+\" - 5-ма, за принос към дейността на студентския съвет и престижа на Тракийския университет - 3-ма. Девет индивидуални и шест отборни награди бяха връчени за спортни постижения на национални състезания, универсиади и турнири, а за високи постижения в конкурси по художествената самодейност - 1 индивидуална и 1 награда на състав. Проф. Въшин се обърна към студентите с молбата да празнуват 8 декември разумно, за да се върнат живи и здрави в Университета. Той припомни историята на празника, както и факта, че през 1944 г. е бил забранен. Отбелязването на 8 декември е било възстановено отново през 1962-ра. Ректорът на Тракийския университет отбеляза още, че учебната 2016-2017 година е била успешна и за академичната общност. С 5% е било увеличено месечното възнаграждение на преподавателите в Университета. След церемонията за всички отличени студенти ректорът даде коктейл, на който се изяви обновеният състав на Бенда на Тракийски университет \"Макрофагос\" с ръководител д-р Йордан Стоянов. \r\n„От ГЕРБ заподозряха политически амбиции в речта на председателя на Бюрото за контрол върху СРС-та“ е друго заглавие от страниците на ежедневника.На вчерашното редовно заседание на парламента бяха представени докладите на службите, свързани с използването на Специални разузнавателни средства (СРС). Депутатите привикаха председателите на ДАНС, ДАТО, главния прокурор и вътрешния министър да докладват за подслушването в държавата. Безспорно най-голям отзвук от изказванията на отговорните лица от парламентарната трибуна предизвика това на Бойко Рашков - председател на Бюрото за контрол върху СРС-та. По думите на Рашков ръководеният от него орган не може да гарантира на гражданите точен отговор подслушват ли ги незаконно. Той изтъкна, че службите лъжели Бюрото в отговорите, които му пращат. Осем от десет случая били лъжливи, заяви от трибуната на Народното събрание Бойко Рашков. В коментар за медията по повод изнесените притеснителни факти народният представител на ГЕРБ и експерт по темата сигурност Маноил Манев обяснил, че между Доклада на Бюрото за контрол върху СРС-та и изказването в парламента на неговия председател Бойко Рашков има сериозно разминаване. \"Докладът и думите на неговия председател са напълно различни понятия. Писмените данни, които отразяват работата на Бюрото през 2016 г., са добре изработени в сериозен документ. Това, което г-н Рашков представи от трибуната, няма нищо общо с данните в документа за годишната дейност на Бюрото. Той направи един политически обзор за това как се използват специалните разузнавателни средства. Стана ясно, че на неговата работа пречат почти всички органи в държавата. Даде много \"препоръки\" на Народното събрание и на главния прокурор и все пак, според мен, целта на г-н Рашков беше да подхвърли едни внушения, че има подслушвани политици. Тези твърдения бяха своевременно опровергани от Сотир Цацаров, както и от председателя на ДАНС\", поясни Маноил Манев. Старозагорският депутат изрази съмнение, че председателят на Бюрото за контрол върху СРС-та е говорил от парламентарната трибуна не като експерт, а като политическо лице с \"влечение към левия сектор\" на пленарната зала. На въпрос в кое от изказванията на Бойко Рашков и Сотир Цацаров трябва да бъде търсена истина, Маноил Манев беше категоричен, че истината трябва да бъде търсена в данните на институциите, които имат правото да използват специални разузнавателни средства - Главният прокурор на Р България, съда и ДАНС. \"Моят въпрос е не е ли опит това поведение на г-н Рашков да забравим за проблемите на корупцията, на законовите промени, които предстои да приемем в пленарна зала, които са свързани с процеса на приватизацията? Не е ли опит това да се отстрани вниманието от фактите, които излязоха около участието на г-жа Нинова в този процес на приватизация\", попита риторично Маноил Манев. Експертът в областта на сигурността подчерта, че СРС-та са едно от най-сериозните и успешни оръжия на службите за борба не само с тежките престъпления. По думите на Манев, те са средство за борба с тероризма и затова подслушването не трябва да бъдат обект на политическо говорене и натиск, тъй като това застрашава Националната сигурност на страната. Въпреки негативната си оценка относно изказването на Бойко Рашков Маноил Манев открои и ключовите проблеми, които парламентът с редица законодателни инициативи трябва да реши. \"Нарушенията по отношение на СРС-та са свързани с незаконното удължаване на сроковете за използване на средства за разузнаване, процедурите по удължаване на срока, заобикаляйки закона. Г-н Рашков обаче много точно открои един проблем, свързан с използването на фактите от едно СРС и това, че от него има право да се ползва само обвинението, без защитата да получи право да има достъп до целия материал на дадено СРС. В момента от 2 часа запис обвинението си избира една част от него, а останалото се унищожава и не се дава право на защитата да се запознае в дълбочина със сведенията. В тази посока парламентът и народните представители предстои да произведат законодателни инициативи. Със сигурност обаче за безразборно подслушване не може да говорим\", подчерта Маноил Манев. \r\n„ТЕЦ-овете още чакат поисканото удължаване на срока за дерогациите”, пише още вестникът. Топлоцентралите от комплекс \"Марица изток\" все още не са получили поисканото от тях пред Изпълнителната агенция по околна среда удължаване на срока с 6 месеца за кандидатстването им за дерогации във връзка с приетия Референтен документ на ЕК, определил по-строги екологични норми за отделяните от тях емисии. Това стана ясно във вторник по време на брифинга на ръководството на ТЕЦ \"ЕЙ И ЕС Гълъбово\", на който бяха отчетени резултатите на компанията за 2017 г. Изп. директор на ТЕЦ \"ЕЙ И ЕС Гълъбово\" Иван Цанков уточни, че Референтният документ е влязъл в сила на 17 август т.г. и определеният според законовите разпоредби срок за кандидатстване за дерогация изтича в средата на месец февруари 2018 г. Основната причина за исканото удължаване на срока с още 6 месеца е включената за пръв път норма за измерване на живак в атмосферата, за който няма голям опит на европейско ниво както за неговото замерване, така и за предприемането на мерки за неговото улавяне. Според европейската директива 2010/75/ЕС, за да получат дерогация, т.е. отлагане за даден период от време изпълнението на новите строги екологични норми (неизпълними понастоящем от нито една електроцентрала на въглища не само у нас, но и в Европа), всеки един от ТЕЦ-овете трябва да докаже, че постигането на тези норми би довело до инвестиционни разходи, които са несъразмерно по-високи в сравнение с ползите за околната среда. За тази цел Иван Цанков припомни, че четирите ТЕЦ-а в комплекс \"Марица изток\" са наели общ консултант - компания с изключителен опит на европейско ниво, в това число и в работата си с институциите в Брюксел, чийто анализ трябва да покаже дали централите отговарят на изискванията за дерогации. Отделно пък всеки ТЕЦ ползва собствен консултант, който изчислява очакваните инвестиционни разходи за покриване на еконормите от Референтния документ, които са необходими за крайния анализ. Към момента подготовката за дерогации е единствената плоскост, по която се работи в България за спасяването на въглищните ТЕЦ-ове и комплекс \"Марица изток\". По-лесният и желан от всички топлоцентрали вариант е обжалването на Референтния документ на ЕК пред Европейския съд заради констатирани нарушения по време на гласуването му и некоректните добри практики, заложени в него. Миналата седмица стана известно, че това вече са направили Република Полша и Европейската асоциация по въглища и лигнити Еврокол. За това обаче в комплекс \"Марица изток\" научиха не от отговорните български институции или от евродепутатите ни, а отново от Еврокол. Според изпълнителния директор \"Експлоатация\" на ЕЙ И ЕС Тодор Бележков на последния координационен съвет в Министерството на енергетиката, проведен на 29 ноември, темата с обжалването е била дискутирана, а от МОСВ са заявили, че имат волята и желанието България да се включи в него и в момента проучвали как точно страната ни да се присъедини към подадени жалби в Европейския съд. В интерес на истината за това намерение на МОСВ стана публично известно още през октомври т.г. по време на посещението на полския премиер в България преди крайния срок за процедурата, която изтече на 10 ноември. Но явно от МОСВ основно залагат на мисленето, а не на действието и вероятно е необходим стимулатор да ускори мисловния им процес. Защото ако за американските ТЕЦ-ове в \"Марица изток\" осигуряването на инвестициите за покриването на новите еконорми на Референтния документ в даден момент се окажат възможната възможност, за държавната \"ТЕЦ Марица изток 2\", която всъщност е и най-голяма в комплекса, стотици милиони за реконструкции ще бъдат невъзможната невъзможност. А и няма никаква гаранция, че влагането на милиони и милиарди в извършването на реконструкции ще гарантира ползи за околната среда.", "date": "2017.12.07", "title": "Преглед на основните теми в старозагорския печат"}
{"url": "http://www.focus-news.net/news/2017/12/07/2464812/vidin-sas-zapalvaneto-na-svetlinite-na-kolednata-elha-v-grada-shte-zapochnat-praznichnite-sabitiya-po-povod-kolednite-i-novogodishni-praznitsi.html", "text": "Началото на програмата за коледните и новогодишни празници на Община Видин ще бъде поставено със запалването на светлините на коледната елха в 17.30 часа днес на площад „Бдинци“. Това съобщиха от пресцентъра на Община Видин. Подготвено е специално тържество, в което ще вземат участие ученици от ОУ „Любен Каравелов“, СУ „П. Р. Славейков“, СУ „Св. св. Кирил и Методий“ и актьори от Общинския драматичен театър. Дядо Коледа ще покани кмета на Общината Огнян Ценков и присъстващите на празника деца заедно да отброят секундите до запалването на светлините. Ще има много изненади и подаръци.\r\nОсвен елхата на централния площад, която е с височина около 15 метра, коледни дръвчета са поставени в Общинския пазар, пред Спортната зала и в кв. „Нов път“. Две елхи красят и административната сграда на Общината. Шестте дръвчета са дарение и идват от Чупренския Балкан. По традиция на централния площад за Коледа се украсява и естествена елха.", "date": "2017.12.07", "title": "Видин: Със запалването на светлините на коледната елха в града ще започнат празничните събития по повод коледните и новогодишни празници"}
{"url": "http://www.focus-news.net/news/2017/12/07/2464813/shumen-politsiyata-otkri-starinni-moneti-predmeti-i-dva-metaldetektora-pri-proverka-na-adres-v-selo-tsani-ginchevo.html", "text": "Полицията откри старинни монети, предмети и два металдетектора при проверка на адрес в село Цани Гинчево. Това съобщиха от Областната дирекция на МВР – Шумен. Два металдетектора и девет монети с вид на старинни са намерени и иззети от частен дом в село Цани Гинчево. Полицейски служители от Каолиново предприели претърсване в дома на 59-годишния с инициали Р.Р. след получен сигнал. Монетите са с различен диаметър, открит е метален пръстен и метален предмет с конусовидна форма. Експертизи ще изясняват дали намерените предмети са с културно-историческа ценност. Започнато е досъдебно производство.", "date": "2017.12.07", "title": "Шумен: Полицията откри старинни монети, предмети и два металдетектора при проверка на адрес в село Цани Гинчево"}
{"url": "http://www.focus-news.net/news/2017/12/07/2464814/burgas-dvama-dushi-sa-postradali-pri-katastrofa-mezhdu-avtobus-i-lek-avtomobil-na-ulitsa-stefan-stambolov.html", "text": "Двама души са пострадали при катастрофа между автобус и лек автомобил в на улица \"Стефан Стамболов\". Това съобщиха от ОДМВР - Бургас. На 6 декември 2017 г. около 10.33 ч. на бургаската улица „Стефан Стамболов“ до дом № 132, автобус „Соларис Урбано“, с бургаска регистрация, управляван от 41-годишния с инициали Д.П. от Бургас застига и блъска отзад престояващия в дясната пътна лента лек автомобил „Пежо 406“, с бургаска регистрация, управляван от 74-годишния с инициали В.М. от Поморие.\r\nИнцидентът е станал поради движение с несъобразена с атмосферните условия и заслепяване на водача от силното слънце. От пътнотранспортното произшествие на пода в автобуса са паднали и пострадали пътуващите: 44-годишна жена от Бургас с инициали Г.К.,получила фрактура на лявата подбедрица, без опасност за живота, настанена за лечение в УМБАЛ – Бургас и 74-годишен от Бургас с инициали Г.У., получил порезна рана на дясната ръка, без опасност за живота, прегледан и освободен за домашно лечение.", "date": "2017.12.07", "title": "Бургас: Двама души са пострадали при катастрофа между автобус и лек автомобил  на улица \"Стефан Стамболов\""}
{"url": "http://www.focus-news.net/news/2017/12/07/2464815/benovska-g-zho-ninova-anton-todorov-i-desislava-atanasova-shte-vi-chakat-v-benovska-pita-na-10-dekemvri-po-temata-tehnoimpeks-shte-se-osmelite-li-da-doydete.html", "text": "Г-жо Нинова, Антон Тодоров и Десислава Атанасова ще Ви чакат в „Беновска пита“ на 10 декември по темата „Техноимпекс“, ще се осмелите ли да дойдете? Този въпрос отправи журналистът Илиана Беновска към лидера на БСП Корнелия Нинова, съобщиха от екипа на предаването „Беновска пита“ по „Канал 3”.  \r\nМногоуважаема госпожо Нинова! \r\nВъв вторник, след обширна пресконференция в централата на БСП, където се опитахте да обясните Вашата версия за „Техноимпекс“, ми заръчахте: „На Вас, г-жо Беновска, понеже бяхте много активна, сега Ви предлагам да поканите в „Беновска пита” същите хора, които там лъжеха за всичко това и да ги питате защо лъжат. Хайде да видим в „Беновска пита” – защо лъжете, ГЕРБ?“\r\nВеднага поканих и Вас да дойдете, но Вие пъргаво си тръгнахте без да ми отговорите….\r\nВ изпълнение на желанието Ви, след 30 минути, на пресконференция на ГЕРБ, публично предадох Вашето искане и в неделя в „Беновска пита“ ще отговарят народният представител от ГЕРБ Десислава Атанасова и политологът Антон Тодоров по темата „Техноимпекс“. Съобщих още и че се завъртяхте на вратата и не отговорихте на моята покана да ми гостувате и Вие, заедно с тях. Съобщих още и че ще Ви поканя за пореден път, с открито писмо и публично. За да знаят всички, че аз Ви каня в „Беновска пита“ за Н-ти път, а Вие, смелата Нинова, не се решавате да дойдете от юли 2016 г.…Цитирам Антон Тодоров, който прие нареждането Ви да гостува в „Беновска пита“ с думите: „Готов съм да сляза в самия ад с Вас и г-жа Корнелия Нинова!“\r\nМногоуважаема госпожо Нинова! Антон Тодоров и Десислава Атанасова ще Ви чакат в 17.00 часа на 10 декември 2017 г. в „Беновска пита“ по темата „Техноимпекс“! Ще се осмелите ли да дойдете?", "date": "2017.12.07", "title": "Беновска: Г-жо Нинова, Антон Тодоров и Десислава Атанасова ще Ви чакат в „Беновска пита“ на 10 декември по темата „Техноимпекс“, ще се осмелите ли да дойдете"}
{"url": "http://www.focus-news.net/news/2017/12/07/2464816/burgas-vremenno-shte-bade-spryana-piteynata-voda-v-nyakolko-rayona-na-grada-poradi-stroitelno-montazhni-raboti.html", "text": "Временно ще бъде спряна питейната вода в няколко района на града поради строително-монтажни работи, съобщиха от водоснабдителното дружество, обслужващо региона. От 09.00 до 16.00 часа днес без вода, поради строително-монтажни работи ще бъдат живеещите на няколко улици в централната градска част на Бургас:\r\n– ул. “П. Каравелов“,\r\n– ул. “Славянска“, между „Богориди“ и „К. Фотинов“;\r\n– ул. “Г. Кирков, между „Антим I“ и „Славянска“;\r\n– ул. “Антим I“, между „Богориди“ и „Славянска“;\r\n– ул. “Богориди“, между „Славянска“ и „К. Фотинов“.", "date": "2017.12.07", "title": "Бургас: Временно ще бъде спряна питейната вода в няколко района на града поради строително-монтажни работи"}
{"url": "http://www.focus-news.net/news/2017/12/07/2464817/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София след редовната света литургия от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2017.12.07", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/12/07/2464818/kyustendil-zhilishten-kvartal-v-dupnitsa-e-bez-voda-do-1300-chasa-poradi-profilaktika.html", "text": "Заради профилактика един жилищен квартал в Дупница е без вода до 13.00 часа. Това съобщи за Радио „Фокус” – Кюстендил Илия Илиев, управител на общинското ВиК дружество в Дупница. Заради профилактика е спряно водоподаването в района на „Трети гвардейски полк”. „Водата ще бъде пусната около 13.00 часа след приключване на необходимата профилактика”, обясни Илия Илиев.\r\nВенцеслав ИЛЧЕВ", "date": "2017.12.07", "title": "Кюстендил: Жилищен квартал в Дупница е без вода до 13.00 часа поради профилактика"}
{"url": "http://www.focus-news.net/news/2017/12/07/2464819/sofiya-preskonferentsiya-za-starta-na-noviya-zimen-sezon-v-bansko-shte-se-provede-v-natsionalniya-stadion-vasil-levski.html", "text": "Пресконференция за старта на новия зимен сезон в Банско ще се проведе в София. Това съобщиха от пресцентъра на Община Банско. Събитието ще се състои от 11.00 часа в зала „Родина“ на Национален стадион „Васил Левски“. Ще присъстват кметът на Банско Георги Икономов, Иван Обрейков, маркетинг директор на „ЮЛЕН“ АД и Наталия Каширская, главен мениджър на „Кемпински хотел Гранд Арена Банско“.", "date": "2017.12.07", "title": "София: Пресконференция за старта на новия зимен сезон в Банско ще се проведе в Националния стадион „Васил Левски“"}
{"url": "http://www.focus-news.net/news/2017/12/07/2464820/smolyan-patnite-nastilki-v-oblastta-sa-mokri-na-mesta-ima-zaledeni-i-zasnezheni-uchastatsi.html", "text": "Проходими при зимни условия са пътищата в областта. Това съобщиха за Радио „Фокус“ – Смолян от Областно пътно управление – Смолян. Пътните настилки са предимно мокри, на места има заледени и заснежени участъци, но навсякъде са опесъчени и осолени. Времето е слънчево и ясно, а температурата на въздуха е в интервала от минус 5 до минус 1 градуса. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци. През нощта не са получавани сигнали инциденти по републиканските пътища в областта.\r\nНели ГЕРГЬОВСКА", "date": "2017.12.07", "title": "Смолян: Пътните настилки в областта са мокри, на места има заледени и заснежени участъци"}
{"url": "http://www.focus-news.net/news/2017/12/07/2464821/plovdiv-avtobus-ot-gradskiya-transport-se-e-blasnal-v-zhilishten-blok-na-bul-peshtersko-shose-nyama-postradali.html", "text": "Автобус от градския транспорт се е блъснал в стълб, след което в жилищен блок на бул. „Пещерско шосе” в Пловдив. Това съобщиха за Радио „Фокус” – Пловдив от Областната дирекция на МВР. Инцидентът е станал рано тази сутрин. По първоначални данни, на водача на автобуса му е прилошало, в резултат на което е на настъпило пътнотранспортното произшествие. Мъжът е прегледан на място от лекарски екип. В автобуса все още не е имало пътници.\r\nТони МИХАЙЛОВ", "date": "2017.12.07", "title": "Пловдив: Автобус от градския транспорт се е блъснал в жилищен блок на бул. „Пещерско шосе”, няма пострадали"}
{"url": "http://www.focus-news.net/news/2017/12/07/2464822/pregled-na-osnovnite-temi-vav-velikotarnovskiya-pechat.html", "text": "„Португалия търси българи за бране на малини“ е заглавие от първа страница на областния всекидневник „Янтра Днес”. Португалска фермерска организация търси българи, които да берат малини през сезона, съобщиха от Бюрото по труда във Велико Търново. Работниците ще бъдат разпределени в пет ферми. „В Свищoв oбявихa някoлкo кoнкypca зa пpeдcтoящитe пpaзници“ е друго заглавие от днешното издание. Общинa Свищoв oбяви някoлкo кoнкypca пo пoвoд пpeдcтoящитe кoлeдни пpaзници. Пъpвият oт тях e зa нaй-кpacивo изpaбoтeнa кoлeднa кapтичкa. В нeгo yчacтиe мoгaт дa взeмaт вcички дeцa oт дeтcки гpaдини, yчилищa и coциaлни зaвeдeния в oбщинaтa. „Оcъдихa кмeтa нa Гopнa Оpяхoвицa зapaди лeгнaли пoлицaи“, пише още вестникът. Админиcтpaтивният cъд във Вeликo Tъpнoвo ocъди кмeтa нa Гopнa Оpяхoвицa инж. Дoбpoмиp Дoбpeв дa пpeмaхнe 9 изкycтвeни нepaвнocти зa oгpaничaвaнe нa cкopocттa, изгpaдeни въpхy пътнитe плaтнa нa тepитopиятa нa yпpaвлявaнaтa oт нeгo oбщинa, кoнкpeтизиpaни в пpoтecт нa гopнoopяхoвcкaтa Рaйoннa пpoкypaтypa. „Задържаният турчин след катастрофата край Раданово остава в ареста“ е новина от криминалната хроника. На страниците на вестника ще откриете статия, посветена на новата кампания, която вестникът започна, посетена на 140-годишнината от Освобождението на България. \r\n„В региона няма престижна фирма, която да не търси работници, но …“ е заглавие от другия областен ежедневник „Борба“. В региона няма престижна фирма, която да не изпитва нужда от персонал, информираха от Дирекция „Бюро по труда“. Проверка на медията показала, че стотици работни места стоят незаети, независимо от факта, че възнагражденията са доста солидни. „Завършват три нови луксозни хотела в Арбанаси“  е друга тема от вестника. През завършване са три хотелски комплекса, които ще са най-големите и луксозни в Арбанаси. Очаква се в началото на следващата пролет да посрещат и първите си гости. „Художник направи рибния курбан в храма „Свети Никола“ е друга тема от всекидневник. Преподавателят по Технология на графиката във Факултета по изобразително изкуство на ВТ „Св. св. Кирил и Методий“ Румен Райков приготви рибния курбан за празника на църквата „Св. Никола“ във Велико Търново. повече информация за това как преминаха честванията, ще намерите във вестника. „26 абсолвенти на Богословския факултет получиха дипломи“, пише още ежедневникът. 26 абсолвенти от Православния богословски факултет при ВТУ „Св. св. Кирил и Методий“ получиха дипломи за завършено висше образование вчера на традиционната церемония в църквата „Св. Николай“ във Велико Търново. На страниците на днешното издание е поместена и статия, разказваща за татко на 5-месечно бебе, който заради заем ще прекара празниците далеч от дома“.", "date": "2017.12.07", "title": "Преглед на основните теми във великотърновския печат"}
{"url": "http://www.focus-news.net/news/2017/12/07/2464823/pazardzhik-v-okrazhniya-sad-shte-se-gleda-delo-za-pritezhanie-na-amfetamini-s-tsel-razprostranenie-na-8-dekemvri.html", "text": "В Окръжен съд - Пазарджик ще се гледа на 8 декември дело за притежание на амфетамини с цел разпространение, съобщиха от Съда. Делото е образувано по обвинителен акт на Окръжна прокуратура – Пазарджик срещу 2-ма подсъдими. На първото лице е повдигнато обвинение за това, че при условията на продължавано престъпление и опасен рецидив в Асеновград, Пловдив и Пазарджик е придобил, произвел и държал с цел разпространение метамфетамини в съучастие с друго лице. На второто лице са повдигнати 3 обвинения. Едно от тях е за това, че е държал 88 броя археологически обекти (монети), които не са идентифицирани по надлежния ред. Докладчик по делото е съдия Ивета Парпулова. Делото е насрочено за 10.00 часа на 8 декември.", "date": "2017.12.07", "title": "Пазарджик: В Окръжния съд ще се гледа дело за притежание на амфетамини с цел разпространение на 8 декември"}
{"url": "http://www.focus-news.net/news/2017/12/07/2464824/veliko-tarnovo-17-godishen-mladezh-e-obvinen-za-palezh-v-elena.html", "text": "Къща и кола горяха в Елена тази нощ, обвинен за палежа е 17-годишен младеж. Сигналът за пожара е подаден на тел. 112 около 01.10 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Домът се намира на улица „Стоян Михайловски“. Унищожени са част от покрива и стаите, бяла и черна техника. Частично обгорял е и лек автомобил, паркиран в близост. Спасени са постройки, намиращи се в същия двор. Инцидентът е ликвидиран от шестима пожарникари от Елена. От пресцентъра на МВР уточниха, че след потушаването на пламъците е извършен оглед на местопроизшествието и са проведени действия по разследването. В резултат  на това е установено, че пожарът е причинен от 17-годишно момче, известно на полицията и осъждано. След доклад на материалите в прокуратурата той е привлечен, като обвиняем, наложена му е мярка за неотклонение „Надзор на родител“.\r\nЛуиза ТРАНЧЕВА", "date": "2017.12.07", "title": "Велико Търново: 17-годишен младеж е обвинен за палеж в Елена"}
{"url": "http://www.focus-news.net/news/2017/12/07/2464825/focus-predi-otkrivaneto-na-kongresa-na-gsdp-martin-shults-i-andrea-nales-preduprediha-za-opasnostite-ot-prezhdevremenno-othvarlyane-na-golyama-koalitsiya.html", "text": "Часове преди откриването на конгреса на Германската социалдемократическа партия (ГСДП), ръководството на политическата сила отправи предупреждения за последиците от преждевременното отхвърляне на идеята за съставяне на нова голяма коалиция със Съюза (ХДС/ХСС) на канцлера Ангела Меркел, отбелязва изданието Focus във водеща статия за продължаващата политическа криза в страната. \r\nФракционният лидер на социалдемократите Андреа Налес коментира призова искането за преговори със Съюза (ХДС/ХСС) да не бъде категорично отхвърляно. В ръководството на ГСДП оценяват, че до голяма степен има големи шансовете за „да“ на голямата коалиция. Младежката организация на социалдемократите обаче внесe петиция с настояване за изключване на възможността за съставянето на нова голяма коалиция в Берлин. Това би изправило Германия пред два възможни сценария – правителство на малцинството или нови избори. \r\nПредседателят на ГСДП Мартин Шулц очаква дълги дебати: партиен конгрес, който трябва да вземе такова „фундаментално решение“, вероятно ще бъде съпътстват от разгорещени дискусии. \r\n„Препоръчвам ви да не изключвате нищо, но също така не съветвам да не давате автоматично“ съгласие за влизане на партията в коалиция с политическата сила, водена от Ангела Меркел. \r\nНалес също предупреди, че не бива да бъдат създавани големи препятствия и поставяни нови и нови „червени линии“. Ситуацията в страната е трудна и затова дискусиите трябва да бъдат водени отговорно. \r\nДве седмици и половина след колапса на преговорите за „ямайска“ коалиция, ГДПС ще реши в четвъртък дали да започне дискусии за още една нова голяма коалиция в Берлин. Ще бъде проведено и гласуване за избирането на председател на партията. Тереза Герова", "date": "2017.12.07", "title": "Focus: Преди откриването на конгреса на ГСДП: Мартин Шулц и Андреа Налес предупредиха за опасностите от преждевременно отхвърляне на голяма коалиция"}
{"url": "http://www.focus-news.net/news/2017/12/07/2464826/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ Веселин Ангелов и Димитър Колев ще се срещнат с граждани. Това съобщиха от пресцентъра на ПП ГЕРБ. Приемното време на общинските съветници ще бъде от 14.00 часа до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Веселин Ангелов е на 7 декември, на Димитър Колев - на 8 декември.", "date": "2017.12.07", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2017/12/07/2464827/afp-parlamentat-na-avstraliya-prie-zakon-za-legalizirane-na-ednopolovite-brakove.html", "text": "Парламентът на Австралия прие законопроект за узаконяване на еднополовите бракове, предава AFP.\r\n\"Какъв ден за любов, за равенство, за уважение! Австралия го направи\", заяви министър-председателят на Австралия Майкъл Търнбул след гласуването в законодателния орган. \r\nПоследната стъпка е генералният губернатор Питър Козброу, представител на британската кралица в Австралия, да ратифицира закона. Това вероятно ще се случи в рамките на няколко дни.Тереза Герова", "date": "2017.12.07", "title": "AFP: Парламентът на Австралия прие закон за легализиране на еднополовите бракове"}
{"url": "http://www.focus-news.net/news/2017/12/07/2464828/parlamentat-prie-na-parvo-chetene-promeni-za-namalyavane-na-administrativnata-tezhest-varhu-grazhdanite-i-biznesa-v-3-zakona.html", "text": "Без дебати парламентът прие на първо четене промени за намаляване на административната тежест върху гражданите и бизнеса в 3 закона, предаде репортер на Агенция „Фокус“. В Закона за оръжията, боеприпасите, взривните вещества и пиротехническите изделия се предлага отпадане на изискването за получаване на разрешение да се представят документи, които могат да се набавят по служебен път. \r\nВ Закона за измерванията се предвижда отмяна на уведомителния режим за дейността на лицата, които произвеждат или внасят предварително опаковани продукти. Тъй като те могат лесно да бъдат установени заради задължителното обозначаване върху продукта. \r\nВ Закона за техническите изисквания към продуктите се дава възможност на бизнеса да не представя съдебно удостоверение за актуално състояние и удостоверение за вписване в търговския регистър. Предвидено е и отпадане на изискването за представяне на трудови договори на персонала. \r\nБиляна ИВАНОВА", "date": "2017.12.07", "title": "Парламентът прие на първо четене промени за намаляване на административната тежест върху гражданите и бизнеса в 3 закона"}
{"url": "http://www.focus-news.net/news/2017/12/07/2464829/veliko-tarnovo-dobrovolcheska-aktsiya-za-kravodaryavane-shte-se-provede-v-grada.html", "text": "Доброволческа акция за кръводаряване ще се проведе във Велико Търново. Кампанията ще се проведе в Отделението по трансфузионна хематология при МОБАЛ „Д-р Стефан Черкезов“. Това каза за Радио „Фокус“ – Велико Търново д-р Марияна Витанова, началник на Отделението. Поводът е 150 години от създаването на лечебното заведение. Тя припомни условията за кръводаряване, сред които основното е дарителят да е над 18 години. „Той или тя трябва да са напълно здрави, да не приемат лекарства и да тежат минимум 50 кг. В момента имаме нужда от всякакви кръвни групи“, посочи д-р Витанова. Кампанията е предвидена за времето между 08.00 и 12.00 часа, но при наличие на желаещи, специалистите уверяват, че ще отделят внимание на всички дори и след тези часове.\r\nЛуиза ТРАНЧЕВА", "date": "2017.12.07", "title": "Велико Търново: Доброволческа акция за кръводаряване ще се проведе в града"}
{"url": "http://www.focus-news.net/news/2017/12/07/2464830/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-meropriyatie.html", "text": "Въвежда се временна организация на движението във връзка с провеждане на мероприятие. Това съобщиха от пресцентъра на Столична община. Забраняват се престоят и паркирането на пътни превозни средства, както следва:\r\n- До 14.00 часа днес на ул. „Шипка“ между ул. „Кракра“ и ул. „Сан Стефано“ в обхвата на хотел „Кристал палас“;\r\n- 14.00 часа до 20.30 часа днес на ул. „Николай Хайтов“ между ул. „Атанас Далчев“ и ул. „Самоков“.", "date": "2017.12.07", "title": "София: Въвежда се временна организация на движението във връзка с провеждане на мероприятие"}
{"url": "http://www.focus-news.net/news/2017/12/07/2464831/pregled-na-osnovnite-temi-v-shumenskiya-pechat.html", "text": "„Шумен благодари на своите дарители“ е водещото заглавие във вестник „Шуменска заря“. С тържество, организирано от община Шумен, снощи в хотел „Шумен“ бе честван Денят на дарителите. Кметът на Общината Любомир Христов благодари за щедростта на благодетелите на културата, просветата, спорта и редица благородни инициативи. Той им връчи сертификати и плакети за дарителство. „Шумен има нова спортна зала за борба“, информира ежедневникът. Ново място за трениране на свободна борба има вече в Шумен. Залата се намира в бившия спортен диспансер и е обновена благодарение на финансовата подкрепа на фирма „НЕС – Нови енергийни системи“ ООД. Кметът на община Шумен Любомир Христов и спортни деятели представиха какво е направено, за да има Шумен нова зала по борба. „Общественият съвет на Хитрино разгледа отново 15 случая“, съобщава всекидневникът. 15 случая бяха разгледани днес на обществения съвет на Хитрино, който предоставя според критериите на Националния обществен съвет средства на пострадалите от инцидента на 10 декември миналата година. Той беше предизвикан от внезапна проверка, която омбудсманът Май Манолова направи в селото след поредица от жалби, постъпили в институцията. В работата на обществения съвет днес се включиха и представители на БЧК, по чиято дарителска сметка бяха събрани над 2 млн. лв. „Земеделска производителка получи осъдителна присъда и 2000 лева глоба“ е акцент от стр.3 в броя. След протест на Окръжната прокуратура в Шумен срещу оправдателната присъда на подсъдимата Петина А. състав на Апелативния съд във Варна я призна за виновна, като отмени оправдателната част в съдебния акт на Шуменския окръжен съд. „Представят новата университетска медия“, пише вестникът. „Конкурс за оригинална коледна украса“ е друг акцент от стр.4 в броя. Общинският младежки съвет в Шумен обяви конкурс за най-оригинална коледна украса „Красива Коледа“, с идеята гражданите на общината да украсят празнично местата където живеят, работят или учат. „Изложба-базар “Везани сувенири” е заглавие от стр. 5. Коледна изложба-базар “Везани сувенири” откри в шуменското народно читалище „Напредък-1869“ клубът по везба “Българка” към културния институт. Всички експонати са изработени от членовете на клуба, с тематика свързана с Коледно-новогодишните празници.", "date": "2017.12.07", "title": "Преглед на основните теми в шуменския печат"}
{"url": "http://www.focus-news.net/news/2017/12/07/2464832/pss-vremeto-e-podhodyashto-za-turizam-v-niskata-chast-na-planinite.html", "text": "Времето е подходящо за туризъм в ниската горска част на планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК).  В курортите времето е хубаво. Във високите части на планините не е подходящо за разходки, тъй като духа силен вятър. В централната част на Стара планина има мъгла. Снежната покривка е около 18-20 см. Температурите са между минус 8 и плюс 3 градуса. Лифтовите съоръжения не работят. Няма регистрирани инциденти в планините през изминалото денонощие.\r\n Информация за обстановката в планините може да намерите на . Телефоните на ПСС са: 02/ 9632000 и 088 1470", "date": "2017.12.07", "title": "ПСС: Времето е подходящо за туризъм в ниската част на планините"}
{"url": "http://www.focus-news.net/news/2017/12/07/2464833/veliko-tarnovo-s-26-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 26 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 339 см. Температурата на водата e 5.8 градуса. Над българския участък на река Дунав днес времето ще е слънчево. Ще духа умерен северозападен вятър, който привечер ще отслабне. Максималните температури ще се повишат минимално и ще са между 5° и 10°.", "date": "2017.12.07", "title": "Велико Търново: С 26 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/07/2464834/kyustendil-hudozhestvena-galeriya-vladimir-dimitrov-maystora-predstavya-izlozhbata-prozorets-kam-dushite-na-mila-milcheva.html", "text": "Художествена галерия „Владимир Димитров – Майстора” представя изложбата „Прозорец към душите” на Мила Милчева. Това съобщи за Радио „Фокус” – Кюстендил Бойка Велинова, екскурзовод към художествената галерия. Изложбата ще бъде открита от 17.30 часа в културния институт. Мила Милчева е родена в Кюстендил през 1934. Завършила е Художествената академия в София, отличена е с годишна награда на Съюза на архитектите в България, а първата си самостоятелна изложба прави в Германия. „В експозицията могат да се видят портрети, които отиват отвъд представата за класическите образци, а от друга страна, са показани и малки картинки – илюстрации към „Книжката на бухала”, плод на дългогодишното приятелство и творческо сътрудничество между художничката и световноизвестния славист и българист професор д-р Томас Бътлър от Харвард, по чиито кратки стихчета на английски език са изобразени своеобразните портрети на героите животинки в нея”, каза Бойка Велинова.\r\nВенцеслав ИЛЧЕВ", "date": "2017.12.07", "title": "Кюстендил: Художествена галерия „Владимир Димитров – Майстора” представя изложбата „Прозорец към душите” на Мила Милчева"}
{"url": "http://www.focus-news.net/news/2017/12/07/2464835/redzhep-tayip-erdogan-reshenieto-na-donald-tramp-za-erusalim-zatvarya-regiona-v-ognen-prasten.html", "text": "Държавният глава на Турция Реджеп Тайип Ердоган отхвърли решението на американския си колега Доналд Тръмп да признае Ерусалим за столица на Израел, заявявайки, че тази стъпка поставя региона в „огнен пръстен“, предава AFP.\r\n„Предприемането на подобен тип стъпка поставя света и най-вече региона в огнен пръстен. Тръмп, какво искаш да направиш? Що за подход е това? Политическите лидери не предизвикват нещата, те се стремят към мир“, коментира Ердоган.Тереза Герова", "date": "2017.12.07", "title": "Реджеп Тайип Ердоган: Решението на Доналд Тръмп за Ерусалим затваря региона в огнен пръстен"}
{"url": "http://www.focus-news.net/news/2017/12/07/2464836/dobrich-programata-na-fondatsiya-iziart-za-obuchenie-po-istoriya-na-izkustvoto-za-parva-godina-shte-se-realizira-v-uchilishte-v-grada.html", "text": "Програмата на Фондация „Изиарт” за обучение по „История на изкуството” за първа година ще се реализира в училище в град Добрич – ОУ „Христо Смирненски”, съобщиха от пресцентъра на Общината. Занятията се провеждат в третите класове, като програмата се състои от 9 основни модула, проследяващи различните периоди в изкуството. Обучението на децата включва теоретична и практическа част. По забавен и достъпен начин учениците се запознават с даден период от историята на изкуството, различна артистична техника, типична за епохата както и с едни от най-забележителните произведения на изкуството в световната история.\r\nПрактическата част включва създаване на произведения, благодарение на различни арт похвати (витраж, колаж, живопис, пастели, релеф и т.н.), като материалите се предоставят безплатно на учениците.\r\nПрограмата включва часове по:\r\nПървобитно изкуство, където децата се учат на рисуване с въглен, сангин и ръце;\r\nИзкуството на Древния Египет, където правят релеф и пишат йероглифи;\r\nСтарогръцко изкуство с обучение по чернофигурна и червенофигурна керамика;\r\nСредновековно изкуство с витражна техника и правене на стъклопис;\r\nРенесанс с рисуване на портрет акрил върху платно;\r\nИмпресионизъм с рисуване на пейзаж с пастели;\r\nКубизъм с колажна техника;\r\nПоп арт с правене на реклама с флумастери.\r\nПо време на заключителния урок децата, участвали в програмата „История на изкуството в училище”, рисуват заедно общ стенопис, в които по забавен начин могат да покажат наученото през годината.\r\nПрограмата е финансирана от Фондация Америка за България и се реализира в Добрич с помощта на Община Добрич.", "date": "2017.12.07", "title": "Добрич: Програмата на Фондация „Изиарт” за обучение по „История на изкуството” за първа година ще се реализира в училище в града"}
{"url": "http://www.focus-news.net/news/2017/12/07/2464837/blagoevgrad-navarshvat-se-108-godini-ot-rozhdenieto-na-poeta-nikola-vaptsarov-godishninata-shte-bade-tarzhestveno-otbelyazana-v-bansko.html", "text": "Навършват се 108 години от рождението на поета Никола Вапцаров, годишнината ще бъде тържествено отбелязана в Банско. Това каза за Радио „Фокус“ – Пирин Светла Барякова, директор на Музеен комплекс – Банско. По думите ѝ всяка години жителите на общината не пропускат да изразят своята почит към обичаният си син. „На обяд ще положим цветя и венци пред паметника на Вапцаров, който се намира в центъра на града, след което ще бъдат прочетени произведения на млади хора, които се вълнуват от живота и делото на поета. Освен това целият следобед в Посетителският информационен център на Банско ще се прожектират филми за Никола Вапцаров“, каза още Барякова. Тя добави, че в центъра има много добре оборудван кино салон, където хората наистина ще могат да се насладят на филмовите ленти.\r\nЛивия НИНОВА", "date": "2017.12.07", "title": "Благоевград: Навършват се 108 години от рождението на поета Никола Вапцаров, годишнината ще бъде тържествено отбелязана в Банско"}
{"url": "http://www.focus-news.net/news/2017/12/07/2464838/prof-gencho-nachev-umbal-sv-ekaterina-targoviyata-s-patsienti-e-zlokachestven-protses-v-balgarskoto-zdraveopazvane.html", "text": "Търговията с пациенти е злокачествен процес в българското здравеопазване. Това каза директорът на УМБАЛ „Св. Екатерина“ проф. Генчо Начев, в интервю за Агенция „Фокус“ по повод стартиралите проверки на общински и държавни болници, за бюджета на НЗОК за 2018 г., за електронната здравна карта и за състоянието на сектора. Той изрази надежда, че проверките на общински и държавни болници ще повлияят на източването на НЗОК. „Дай Боже наистина да излязат не само със съобщение за установяване на нередности, но да има и последствия от тези проверки. Всички знаем, че има много различни механизми за усвояване на пари от Касата без да е извършвана съответна дейност или пък да е извършена дейност, която не е трябвало да бъде извършена. В известна степен съм оптимист по отношение на някои неща, които ще излязат. От друга страна съм песимист, защото без съдействие на специалисти, не може да се разбере специално кога е извършвано нещо без да има нужда от него, т.е. без да има показание за някакво лечение, да са извършвани такива дейности“, коментира проф. Начев. Според него трябва да се обърне внимание и на търговията с пациенти.\r\nДеница КИТАНОВА", "date": "2017.12.07", "title": "Проф. Генчо Начев, УМБАЛ „Св. Екатерина“: Търговията с пациенти е злокачествен процес в българското здравеопазване"}
{"url": "http://www.focus-news.net/news/2017/12/07/2464839/shumen-lek-avtomobil-e-izgoryal-pri-pozhar-v-selo-osmar.html", "text": "Лек автомобил е изгорял при пожар в село Осмар. Това съобщиха от ОДМВР - Шумен. В 06.11 часа днес в РДПБЗН - Шумен е получен сигнал, че в лек автомобил „Фолксваген Поло“ в село Осмар е възникнал пожар. Превозното средство е изгоряло. На място е изпратен екип на РСПБЗН - Велики Преслав. Причините за инцидента се изясняват.", "date": "2017.12.07", "title": "Шумен: Лек автомобил е изгорял при пожар в село Осмар"}
{"url": "http://www.focus-news.net/news/2017/12/07/2464840/sofiya-promenya-se-vavedenata-organizatsiya-na-dvizhenieto-vav-vrazka-s-montirane-na-koledna-ukrasa.html", "text": "Променя се въведената организация на движението във връзка с монтиране на коледна украса, съобщиха от пресцентъра на Столична община. От 00.30 часа до 04.30 часа на 8 декември се забранява влизането на пътни превозни средства в двете посоки по бул. „Патриарх Евтимий” между ул. „Граф Игнатиев” и ул. „Г. С. Раковски”.\r\nОт 00.30 часа до 04.30 часа на 9 декември и на 10 декември се забранява влизането на пътни превозни средства в двете посоки по бул. „Патриарх Евтимий” между ул. „Проф. Фритьоф Нансен” и бул. „Витоша”.", "date": "2017.12.07", "title": "София: Променя се въведената организация на движението във връзка с монтиране на коледна украса"}
{"url": "http://www.focus-news.net/news/2017/12/07/2464841/api-dvizhenieto-po-avtomagistrala-hemus-pri-km-15-v-posoka-varna-se-osashtestvyava-v-aktivnata-lenta-poradi-remontni-deynosti.html", "text": "Движението по автомагистрала \"Хемус\" при км 15, в посока Варна, се осъществява в активната лента поради ремонтни дейности по ограничителна система в изпреварващата лента. Това съобщиха от пресцентъра на Агенция \"Пътна инфраструктура\".", "date": "2017.12.07", "title": "АПИ: Движението по автомагистрала \"Хемус\" при км 15, в посока Варна, се осъществява в активната лента поради ремонтни дейности"}
{"url": "http://www.focus-news.net/news/2017/12/07/2464842/parlamentat-glasuva-okonchatelno-promeni-svarzani-s-kontrola-na-stoki-za-prilagane-na-smartno-nakazanie-i-iztezaniya.html", "text": "Парламентът прие на второ четене промени в Закона за изпълнение на Регламент на Съвета(ЕО) № 1236/2005 относно търговията с някои стоки, които биха могли да бъдат използвани с цел прилагане на смъртно наказание, изтезания или други форми на жестоко, нечовешко или унизително отнасяне или наказание, предаде репортер на Агенция „Фокус“. Според вносителя целта на предложения законопроект е своевременно прилагане на регламента, с който на национално ниво се въвежда редът за издаване на разрешения за предоставяне на брокерски услуги, транзит и техническа помощ на стоки, които биха могли да бъдат използвани с цел прилагане на смъртно наказание, изтезания или други форми на жестоко, нечовешко или унизително отнасяне. Въвеждането на общи разрешения за износ и за предоставяне на брокерски услуги цели ограничаване на административната тежест за заявителите, като компетентните органи имат право да издадат общо разрешение.\r\nВъв връзка с Решение № 338 на Министерския съвет от 2017 г. в законопроекта е предвидено отпадане на изискването за предоставяне от заявителя на определени справки или актове, които се издават от други държавни органи, тъй като тяхното изискване и издаване ще става по служебен ред. \r\nВ мотивите на законопроекта се посочва, че въведените мерки в регламента по отношение на брокерска дейност, транзит и техническа помощ на стоки целят да се предотвратят случаите, при които тези дейности допринасят за използването на стоките, с които те са свързани. \r\nВъвеждането на общи разрешения за износ и за предоставяне на брокерски услуги цели ограничаване на административната тежест за заявителите, като компетентните органи имат правото да издадат общо разрешение за конкретни количества до конкретен краен потребител за определен период. \r\nСъщевременно се дава възможност на контролните органи да забранят на износителите да използват генерално разрешение на Съюза за износ, ако съществува основателно подозрение относно способността за спазване на условията на съответното разрешение или на разпоредба на законодателството за контрол върху износа на стоки, които биха могли да бъдат използвани с цел прилагане на смъртно наказание, изтезания или други форми на жестоко, нечовешко или унизително отнасяне или наказание. \r\nЛюба АЛЕКСИЕВА", "date": "2017.12.07", "title": "Парламентът гласува окончателно промени, свързани с контрола на стоки за прилагане на смъртно наказание и изтезания"}
{"url": "http://www.focus-news.net/news/2017/12/07/2464843/ministar-tsetska-tsacheva-uchastva-v-zasedanieto-na-saveta-po-pravosadie-i-vatreshni-raboti.html", "text": "Министърът на правосъдието Цецка Цачева участва в заседанието на Съвета на ЕС по правосъдие и вътрешни работи, което се провежда днес и утре в Брюксел, съобщиха от пресцентъра на министерството. В дневния ред на заседанието в част „Правосъдие” са ключовите за страната ни предложения за законодателни актове, които присъстват и в Програмата на Българското председателство на Съвета на Европейския съюз – предложенията за Регламент относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца, Директива относно рамки за превантивно преструктуриране, предоставяне на втори шанс и мерки за повишаване на ефективността на процедурите за преструктуриране, несъстоятелност и опрощаване на задължения.\r\nПо време на заседанието ще бъдат представени и приоритетите на Българското председателство на Съвета на ЕС в областта на правосъдието.", "date": "2017.12.07", "title": "Министър Цецка Цачева участва в заседанието на Съвета по правосъдие и вътрешни работи"}
{"url": "http://www.focus-news.net/news/2017/12/07/2464844/burgas-shte-se-sastoi-simfonichen-kontsert-na-pianistkata-rada-chomakova-i-orkestara-na-darzhavnata-opera.html", "text": "Симфоничен концерт съвместно с оркестъра на Държавна опера – Бургас и пианистката Рада Чомакова ще се състои в Концертна зала „Иван Вульпе“. Това съобщиха от пресцентъра на Община Бургас. В програмата са включени „Симфония №3“ от Шуберт, Брамс – „Вариации върху теми от Хайдн“ и „Концерт за пиано“ от Шуман. Диригент на оркестъра ще бъде маестро Йордан Дафов, а концертмайстор – Йордан Ковачев.\r\nРада Чомакова е едно от най-известните имена в бургаския музикален свят. От 1970-та година, когато започва да преподава пиано в Бургаското музикално училище „Проф. Панчо Владигеров“, е обучила стотици пианисти. Нейни ученици имат над 200 награди в различни музикални конкурси. Самата тя е ученичка на проф. Люба Обретенова, Ивон Лефебюр (Франция) и Иван Моравец (Чехия). Носител е на десетки награди от национални и международни конкурси, носител на Златна и Кристална лира на Съюза на българските музикални и танцови дейци и др.", "date": "2017.12.07", "title": "Бургас: Ще се състои симфоничен концерт на пианистката Рада Чомакова и оркестъра на Държавната опера"}
{"url": "http://www.focus-news.net/news/2017/12/07/2464845/zamestnik-ministar-emiliya-kraleva-se-sreshtna-sas-zamestnik-generalniya-sekretar-na-nato.html", "text": "Заместник-министър Кралева проведе среща със заместник-генералния секретар на НАТО Роуз Готемюлер в Главната квартира на Алианса в Брюксел, съобщиха от пресцентъра на Министерство на външните работи. Българският дипломат очерта основните приоритети на българското председателството на ЕС в областта на сигурността и отбраната, включително Европейският съюз като глобален участник на международната сцена и европейската перспектива на Западните Балкани.\r\nОсновно внимание в хода на разговора бе отделено на задълбочаването на сътрудничеството между НАТО и ЕС, предвид приетите допълнителни мерки по време на министерската среща на НАТО (5-6 декември). Заместник-министър Кралева постави акцент върху конкретния ангажимент на българското председателство на Съвета на ЕС да съдейства за успешното изпълнение на приетите до този момент мерки. \r\nОт своя страна ЗГС Готемюлер специално отбеляза положителната тенденция на икономически растеж в България и открои неотменния ангажимент на страната към усилията на НАТО в Афганистан, включително в контекста на противодействието на тероризма.", "date": "2017.12.07", "title": "Заместник-министър Емилия Кралева се срещна със заместник-генералния секретар на НАТО"}
{"url": "http://www.focus-news.net/news/2017/12/07/2464846/veliko-tarnovo-akademichnata-nagrada-na-obshtinata-shte-bade-vrachena-na-blagoy-tumbarov-zavarshil-s-palno-otlichie-spetsialnost-pravo-vav-vtu.html", "text": "Връчват Академичната награда на Община Велико Търново. Тя се присъжда ежегодно от Общинския съвет за постижения в научната сфера. През настоящата година призът ще отиде Благой Кирилов Тумбаров, който е завършил специалност „Право“ във Великотърновския университет „Св. св. Кирил и Методий“ с пълно отличие. Решението бе взето на последното заседание на местния парламент, предаде репортер на Радио „Фокус“ – Велико Търново. Предложението за избор на носител е направено от Академичният съвет на ВТУ. Благой Тумбаров е отличен с общо шест награди за последните 5 години. Сред тях са „Студент на годината” за 2014 година на ВТУ, „Студент по право” за 2013 година на Асоциацията на българските административни съдилища и наградата „Млада надежда” на председателя на Окръжен съд – Варна.\r\nАкадемичната награда на Община Велико Търново е в размер на 5 000 лева. Тя се връчва ежегодно на 8 декември. Присъждането ѝ ще се случи на специална церемония в Аулата на Ректората на ВТУ, която ще започне в 11.00 часа. Ще бъде отбелязан и предстоящия Студентски празник – 8-ми декември.\r\nНадежда КРЪСТЕВА", "date": "2017.12.07", "title": "Велико Търново: Академичната награда на Общината ще бъде връчена на Благой Тумбаров, завършил с пълно отличие специалност „Право“ във ВТУ"}
{"url": "http://www.focus-news.net/news/2017/12/07/2464847/prof-gencho-nachev-umbal-sv-ekaterina-elektronnata-zdravna-karta-shte-namali-vazmozhnostite-za-otchitane-na-deynost-i-varteneto-na-martvi-dushi-v-bolnitsite.html", "text": "Електронната здравна карта ще намали възможностите за отчитане на дейност и въртенето на „мъртви“ души от пациенти в болниците. Това каза директорът на УМБАЛ „Св. Екатерина“ проф. Генчо Начев в интервю за Агенция „Фокус“ за проверките на общински и държавни болници, за бюджета на НЗОК за 2018 г., за електронната здравна карта и за състоянието на сектора. „Електронната здравна трябва да е част от една единна национална информационна система в здравеопазването. Електронната здравна карта, в началото, сигурно ще бъде само с данните на пациента и диагноза. Постепенно трябва да се надгражда, да влизат всички документи от пролежаване в болница, да влизат всички прегледи с амбулаторните им листове, изписани лекарства, рецептурни книжки“, каза проф. Начев. Той обясни, че всичко трябва да залегне в тази карта, но това не може да стане веднага. По думите му самият факт, че се вижда светлина в тунела и средата на другата година се очаква да влезе в сила, е много положителен знак.\r\nДеница КИТАНОВА", "date": "2017.12.07", "title": "Проф. Генчо Начев, УМБАЛ „Св. Екатерина“: Електронната здравна карта ще намали възможностите за отчитане на дейност и въртенето на „мъртви души” в болниците"}
{"url": "http://www.focus-news.net/news/2017/12/07/2464848/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Часове преди откриването на конгреса на Германската социалдемократическа партия (ГСДП), ръководството на политическата сила отправи предупреждения за последиците от преждевременното отхвърляне на идеята за съставяне на нова голяма коалиция със Съюза (ХДС/ХСС) на канцлера Ангела Меркел, отбелязва изданието Focus във водеща статия за продължаващата политическа криза в страната. \r\nФракционният лидер на социалдемократите Андреа Налес коментира призова искането за преговори със Съюза (ХДС/ХСС) да не бъде категорично отхвърляно. В ръководството на ГСДП оценяват, че до голяма степен има големи шансовете за „да“ на голямата коалиция. Младежката организация на социалдемократите обаче внесe петиция с настояване за изключване на възможността за съставянето на нова голяма коалиция в Берлин. Това би изправило Германия пред два възможни сценария – правителство на малцинството или нови избори. \r\nПредседателят на ГСДП Мартин Шулц очаква дълги дебати: партиен конгрес, който трябва да вземе такова „фундаментално решение“, вероятно ще бъде съпътстват от разгорещени дискусии. \r\n„Препоръчвам ви да не изключвате нищо, но също така не съветвам да не давате автоматично“ съгласие за влизане на партията в коалиция с политическата сила, водена от Ангела Меркел. \r\nНалес също предупреди, че не бива да бъдат създавани големи препятствия и поставяни нови и нови „червени линии“. Ситуацията в страната е трудна и затова дискусиите трябва да бъдат водени отговорно. \r\nДве седмици и половина след колапса на преговорите за „ямайска“ коалиция, ГДПС ще реши в четвъртък дали да започне дискусии за още една нова голяма коалиция в Берлин. Ще бъде проведено и гласуване за избирането на председател на партията.\r\n*** В четвъртък, 7 декември, президентът на Турция Реджеп Тайип Ердоган се отправя на историческо посещение в Гърция, което ще бъде фокусирано върху редица въпроси, включително териториалните проблеми в Егейско море и екстрадирането на осмината турски офицери, отбелязва електронното издание Ekathimerini във водеща статия, базирана на интервю на турския лидер с редакцията. \r\nЕрдоган е първият турски държавен глава, които посещава Гърция за последните 65 г. В рамките на двудневната си визата, той ще се срещне с членове на правителството, след което ще се насочи към Тракия в североизточната част на страната, където ще разговаря с представители на мюсюлманската общност в региона.\r\nМерките за сигурност в столицата Атина ще бъде засилени. Около 2,5 хил. полицейски служители ще бъдат задействани за гарантиране на реда, предвижда се част от центъра на Атина да остане затворена почти през целия ден. Ердоган ще кацне в гръцката столица в 11 часа да се срещне с Алексис Ципрас по обед, след което двамата лидери ще дадат съвместна пресконференция.\r\nОчаква се разговорите с Ципрас да обхванат широк спектър от теми, но неотдавнашното нарастване на напрежението в Егейско море вероятно ще бъде поставено на първо място в дневния ред.\r\nВ интервю с Алексис Папакелас за телевизия „Скай“ и Ekathimerini, Ердоган предложи Лозанския договор, който очертава съвременните граници между Гърция и Турция, да бъде актуализиран, като заяви, че подобен ход може да бъде от полза и за двете държави.\r\nЕрдоган настоя също Гърция да екстрадира осмината турски военни офицери, избягали в страната след неуспешния опит за държавен преврат от юли 2016 г. \r\nОт своя страна Ципрас в интервю за турската Anadolu Agency подчерта необходимостта от зачитане на Лозанския договор и облекчаване на напрежението в Егейско море, където значително зачестиха нарушенията на гръцкото въздушно пространство от турските изтребители.\r\nДруг важен въпрос в дневния ред е кризата с бежанците. Обсъдени ще бъдат икономическите отношения с акцент върху енергетиката, търговията и транспорта, съобщиха правителствени източници.\r\n***Британското издание с най-голям тираж The Sun, известно с крайно евроскептичните си позиции, излезе с материал, относно заформящ се нов заговор за сваляне на министър-председателя Тереза Мей, този път от съюзниците на Министъра по въпросите на Брекзит Дейвид Дейвис, които се опитват се да организират около себе си по-младите членове на управляващата Консервативна партия и да свалят премиера заради провалите й в преговорите за излизане от Европейския съюз.\r\nПривържениците на Дейвис, пише таблоидът, се опитват да се възползват от неволите на Мей около Брекзит и организират нов заговор за свалянето й.\r\nЕдин от най-близките съюзници на министъра за Брекзит – бившият главен съветник Андрю Мичъл – организира дискретни вечерни събирания с депутати от новото поколение на Консервативната партия.\r\nТрима от новоизбраните народни представители, които са били поканени на едно соаре миналата седмица, са Том Тъгендхат и Джеймс Клевърли – и двамата са сочени за бъдещи партийни лидери – както и високоуважавания Джилиан Кийгън. Разговаряно е с още няколко други, като им е съобщено, че Дейвис е готов да стане лидер на „Торите“, опирайки се именно на тях. \r\nСпоред информацията на „Сън“, министърът за Брекзит ще заеме премиерския пост от обсадената Тереза Мей, но само за няколко години, като ще отстъпи лидерството на някой от новите генерации, избрани през 2015 или 2017 година, за да има време той да се приготви за парламентарните избори през 2022 година.\r\nСъюзник на Дейвис е обяснил на по-млад депутат на Консервативната партия, че: „Около Тереза се носи мирис на смърт“. „Тя ще бъде свалена до Коледа, време е да се обединим около Дейвид Дейвис“.\r\nВъпреки това, няколко от младите консерватори вече са отказали да се включат в пуча. Един от присъствалите на тайните вечеринки с Дейвис е заявил пред Сън, че „всичко е било много потайно“ и той не е останал впечатлен. „Чудехме се какво търсим там“, обяснил е той.\r\nРазкритията идват, след като премиерът беше публично линчуван от трима различни депутати на „Торите“, по време на деня за въпроси към министър-председателя. Обсаденият премиер получи сигнал за предстояща опасност, след като водещи поддръжници на Брекзит заявиха публично, че са загубили доверието си към нея, след като бяха разкрити плановете й за отстъпки към ЕС по въпроса за границата с Ирландия.\r\nВлиятелният консерватор Якуб Рийс-Могг зададе въпроса на Тереза Мей в сряда, дали преди следващото й пътуване до Брюксел ще промени отново позициите си за допустимите компромиси към ЕС.\r\n Друг висшестоящ депутат на „Торите“ – Бърнард Дженкин – обясни на премиера, че има „огромен ентусиазъм“ за подписване на търговски споразумения с Обединеното кралство сред редица държави. След това той добави, че „нито една от тези възможности няма да може да се реализира, ако страната остане обвързана с европейските регулации, след като напусне ЕС“.\r\n***", "date": "2017.12.07", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/07/2464849/vratsa-nivoto-na-reka-dunav-pri-oryahovo-se-e-povishilo-s-10-sm-prez-izminaloto-denonoshtie.html", "text": "Нивото на река Дунав при Оряхово се е повишило с 10 см през изминалото денонощие и водният стоеж е 329 см. Това съобщиха от Хидрометеорологичната станция в Ново село. Нивото на Дунав в началото на българския участък на реката при Ново село за последното денонощие се е понижило с 16 см и водният стоеж е 359 см. При Видин е регистрирано понижение от 13 см и водният стоеж е 413 см. Нивото на река Дунав край Лом е 440 см, а водният стоеж през последното денонощие се е понижил с 4 см. Температурата на водата край Ново село е 5,8 градуса, край Оряхово е 7,1 градуса.", "date": "2017.12.07", "title": "Враца: Нивото на река Дунав при Оряхово се е повишило с 10 см през изминалото денонощие"}
{"url": "http://www.focus-news.net/news/2017/12/07/2464850/prof-todor-kantardzhiev-do-48-chasa-sled-parvite-simptomi-na-gripa-e-neobhodimo-da-se-vzemat-medikamenti-za-protivodeystvie-na-bolestta.html", "text": "До 48 часа след първите симптоми на грипа е необходимо да се вземат медикаменти за противодействие на болестта, иначе състоянието на заразения значително ще се влоши. Това каза в сутрешния блок „Добро утро, България“ на Радио „Фокус“ проф. Тодор Кантарджиев, директор на Центъра по заразни и паразитни болести. По думите му препоръчителна е предварителната консултация с личния лекар, за да не се губи време за лечение при евентуално заразяване. „Обикновените простуди са десетина видове вируси, които засягат горните дихателни пътища. Обикновено това е хрема, сухата кашлица, възпаленията на очите, докато грипът е нещо съвсем друго. Той засяга целия организъм – грипът „сграбчва“ човека в рамките на два часа. Симптомите са болки в мускулите, болки в ставите, абсолютно нежелание да се движиш, висока температура – това е много важен симптом, гърлобол, тежест в гърдите, суха непродуктивна кашлица, дразнене от светлината. Ако грипът дойде, трябва да се вземат мерки незабавно. Две са лекарствата за грип, които да ги имаме под ръка, а културният човек предварително трябва да е разговарял с личния си лекар“, коментира проф. Тодор Кантарджиев. Той посъветва още да бъдат избягвани вече болни от грип, да се обръща внимание на личната хигиена и честото миене на ръце, както и да се предпочита свежият въздух през затворените помещения.", "date": "2017.12.07", "title": "Проф. Тодор Кантарджиев: До 48 часа след първите симптоми на грипа е необходимо да се вземат медикаменти за противодействие на болестта"}
{"url": "http://www.focus-news.net/news/2017/12/07/2464851/sofiya-141-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "141 души са нощували в Кризисния център за настаняване на бездомни в столицата. Това съобщи за Агенция „Фокус“  директорът на Кризисния център за настаняване на бездомни лица в столицата - Пепи Джуренов. Той уточни, че всяка вечер има лекар от общинска болница. „Извършват се медицински прегледи. Осигуряваме топла храна. Парното работи, както трябва да бъде“, информира той. \r\nДеница КИТАНОВА", "date": "2017.12.07", "title": "София: 141 души са нощували в Кризисния център за настаняване на бездомни в столицата"}
{"url": "http://www.focus-news.net/news/2017/12/07/2464852/lokalno-makedoniya-poseshtenieto-na-redzhep-tayip-erdogan-v-atina-gratskite-vlasti-zabraniha-demonstratsiite.html", "text": "Във връзка с визитата на турския президент Реджеп Тайип Ердоган, гръцките власти забраниха организирането на демонстрации в столицата Атина, отбелязва скопското електронно издание „Локално“  в статия, посветена на историческото посещение на турски държавен глава в страната – първо по рода си за последните 65 г. \r\nДвудневната визита на Ердоган в Гърция започва в четвъртък, а в рамките й ще бъдат проведени разговори, насочени към мигрантската криза, регионалните отношения, енергетиката и бизнес отношенията между двете страни. В дневния ред на турския лидер са предвидени срещи с премиера Алексис Ципрас, президента Прокопис Павлуполос, както и с представители на мюсюлманското малцинство в североизточната част на Гърция. \r\n„Това е посещение с изключително важно значение\", заяви говорител на гръцкото правителство, подчертавайки, че това е първата визита на Ердоган в Гърция в качеството му на  президент на Турция.\r\nГоворителят на турския президент - Ибрахим Калън, заяви пред журналисти каза, че Турция се надява посещението да допринесе за развитието и задълбочаването на връзките между двете съседни страни, припомняйки, че Атина и Анкара „са поели голяма отговорност в решаването на проблема с миграцията\".Тереза Герова", "date": "2017.12.07", "title": "„Локално“ (Македония): Посещението на Реджеп Тайип Ердоган в Атина: Гръцките власти забраниха демонстрациите"}
{"url": "http://www.focus-news.net/news/2017/12/07/2464853/premierat-boyko-borisov-razvitieto-na-infrastrukturnite-proekti-mezhdu-balgariya-i-sarbiya-shte-spomogne-za-svarzanostta-na-tseliya-region.html", "text": "Развитието на инфраструктурните проекти между България и Сърбия ще спомогне за свързаността на целия регион. Това заяви министър-председателят Бойко Борисов на среща със сръбския премиер Ана Бърнабич, съобщиха от правителствената информационна служба. Тя е в България по повод работната среща на лидерите от страните от Западните Балкани.\r\nПо време на срещата двамата премиери дадоха приоритет на договореното изграждане на газопреносната връзка между България и Сърбия. Те оцениха високо и напредъка по проектите от взаимен интерес, като изграждането на магистрала Ниш - София и електрификацията на железопътната линия Ниш – българска граница. Икономическата полза от реализацията на проектите за модернизацията на шлюзовете на Железни врата и на пристанището в Бръчко на р. Сава ще бъде от огромно значение не само за двете страни, но и за гражданите и бизнеса в цяла Европа. Борисов и Бърнабич оцениха високо доброто двустранно сътрудничество, като българският премиер подчерта, че само след два дни предстои подписване на Меморандум между двете държави за намаляване на тарифите за роуминг.  \r\nВ хода на разговора българският премиер заяви още, че страната ни ще продължи да подкрепя евроинтеграционния прогрес на Сърбия по време на предстоящото председателство на Съвета на ЕС.", "date": "2017.12.07", "title": "Премиерът Бойко Борисов: Развитието на инфраструктурните проекти между България и Сърбия ще спомогне за свързаността на целия регион"}
{"url": "http://www.focus-news.net/news/2017/12/07/2464854/stefan-radev-kmet-na-sliven-predvizhda-se-razchistvane-na-vsichki-rechni-korita-na-teritoriyata-na-grada.html", "text": "Обилните дъждове от над 60 л/кв. м размътиха водата в основния водоизточник на Сливен – язовир „Асеновец“. Части от речните корита, които поемат излишната вода от язовира, са разчистени. Това съобщи пред Радио „Фокус“ – Сливен кметът на Сливен Стефан Радев. \"Предвижда се разчистване на всички речни корита\", посочи той. По думите му основните трасета са почистени през тази година. \"Част от коритата не са почиствани от дълго време, което забавя и затруднява процеса, но всички в рамките на града ще бъдат изчистени\", заяви Радев.", "date": "2017.12.07", "title": "Стефан Радев, кмет на Сливен: Предвижда се разчистване на всички речни корита на територията на града"}
{"url": "http://www.focus-news.net/news/2017/12/07/2464855/afp-delegatsiyata-na-damask-podnovyava-uchastieto-si-na-mirnite-pregovori-v-zheneva-v-nedelya.html", "text": "Делегацията на правителството в Дамаск ще се присъедини отново към мирните преговори за Сирия, които се провеждат в Женева под егидата на ООН, в неделя, 10 декември, предава AFP, като се позовава на съобщение от Министерството на външните работи на близкоизточната република. \r\n„Сирийската правителствена делегация ще пристигне в Женева в неделя за участие в осмия кръг“ на преговорите, предаде държавната агенция SANA, цитирайки външнополитическото ведомство в Дамаск.Агенция „Фокус“ припомня:\r\nПравителствената делегация на режима в Дамаск отложи заминаването си за Женева, където във вторник бе бъде даден старт на осмия рунд от водените под егидата на ООН мирни преговори за Сирия.\r\nМиналата седмица представителите на делегацията на правителството в Дамаск заявиха, че се връщат в Сирия за почивните дни, когато ще решат дали ще подновят участието си в преговорите. Тереза Герова", "date": "2017.12.07", "title": "AFP: Делегацията на Дамаск подновява участието си на мирните преговори в Женева в неделя"}
{"url": "http://www.focus-news.net/news/2017/12/07/2464856/plovdiv-bezplatna-prozhektsiya-na-filma-svetiyat-grad-asenovgrad-shte-se-sastoi-v-gradskata-biblioteka-paisiy-hilendarski-v-asenovgrad.html", "text": "Безплатна прожекция на филма „Светият град – Асеновград“ на журналиста Ангел Бончев ще се състои в Градската библиотека „Паисий Хилендарски“ в Асеновград. Това съобщиха за Радио „Фокус“ – Пловдив от отдел „Връзки с обществеността“ на Общината. Първият православен филм, представен в Европейския парламент в Брюксел, ще бъде прожектиран от 18.30 часа в рамките на Коледните празници на града. Присъстващите ще могат да видят и клипове от самото представяне на филма в сърцето на Европа. Филмът пресъздава историята на храмовете и реалните истории на хора, усетили благодатта в Божиите домове на Асеновград. Разкази за чудеса, лични преживявания и вяра – така филмът разкрива богатството на едно от най-значимите култови места в България. Симеон Сакскобургготски е един от участниците в лентата. Той повдига завесата за своите спомени за лятото на 1996 година, когато за първи път стъпва на родна земя, след 50-годишно изгнание и уникалният за него момент – прави първа копка на храм „Св. Архангел Михаил“ в гр. Асеновград. И още – как деца с проблем в говора проговарят, след като отпият от светената вода в параклиса „Св. св Константин и Елена“, как една жена от Асеновград със сериозен здравословен проблем се моли пред иконата „Света Богородица – Златна ябълка” за рожба и не след дълго зачева. Всичко това и още е събрано само в 54 минути.\r\nТони МИХАЙЛОВ", "date": "2017.12.07", "title": "Пловдив: Безплатна прожекция на филма „Светият град – Асеновград“ ще се състои в Градската библиотека „Паисий Хилендарски“ в Асеновград"}
{"url": "http://www.focus-news.net/news/2017/12/07/2464857/stara-zagora-stesnena-e-edna-ot-lentite-za-dvizhenie-po-avtomagistrala-trakiya-ot-km-220-do-km-227-v-posoka-burgas-poradi-remontni-deynosti.html", "text": "Днес до 15.00 часа движението по автомагистрала \"Тракия\" от км 220 до км 227, в посока Бургас, ще се осъществява с повишено внимание и при стесняване на една от лентите за движение поради ремонтни дейности в аварийната лента. Това съобщиха от пресцентъра на Агенция \"Пътна инфраструктура\".", "date": "2017.12.07", "title": "Стара Загора: Стеснена е една от лентите за движение по автомагистрала \"Тракия\", от км 220 до км 227, в посока Бургас, поради ремонтни дейности"}
{"url": "http://www.focus-news.net/news/2017/12/07/2464858/s-lishavane-ot-svoboda-do-6-godini-i-globa-ot-1-000-do-20-000-leva-shte-se-nakazva-dobivaneto-na-podzemni-bogatstva-bez-ili-pri-spryana-kontsesiya.html", "text": "Парламентът прие на второ четене промени в Наказателния кодекс, с които с лишаване от свобода до 6 години и с глоба от 1 000 до 20 000 лева се наказва лице, което извършва добив на подземни богатства без предоставена концесия или при спряна концесия, предаде репортер на Агенция „Фокус“. „За“ гласуваха 98 народни представители, 9 бяха „против“, а един се въздържа. Същото е наказанието за лице, което държи, съхранява, транспортира, преработва или отчуждава незаконно добити подземни богатства. \r\nПарламентът реши наказанието да бъде лишаване от свобода от 2 до 8 години и глоба от 5 до 50 хил. лева, когато предметът на престъплението е в големи размери; деянието е извършено в защитена територия или защитена зона; когато е използван документ с невярно съдържание; когато участва длъжностно лице, възползвало се от служебното си положение или деянието е извършено повторно. \r\nС промените в Наказателния кодекс наказанието е лишаване от свобода от 3 до 10 години и глоба от 10 до 100 хил. лева, когато предметът на престъплението е в особено големи размери и случаят е особено тежък; деянието е извършено от лице, което действа по поръчение на организирана престъпна група или има условия на опасен рецидиф. \r\nПредметът на престъплението се отнема в полза на държавата. \r\nБиляна ИВАНОВА", "date": "2017.12.07", "title": "С лишаване от свобода до 6 години и глоба от 1 000 до 20 000 лева ще се наказва добиването на подземни богатства без или при спряна концесия"}
{"url": "http://www.focus-news.net/news/2017/12/07/2464859/gen-kircho-kirov-dzhihadistite-sa-ednakvo-opasni-i-v-svoite-zakani-i-v-svoite-planirani-deystviya.html", "text": "Джихадистите са еднакво опасни и в своите закани, и в своите планирани действия. Това каза в интервю за Радио „Фокус“ ген. Кирчо Киров, бивш директор на Националната разузнавателна служба, по повод призива на „Ислямска държава“ към бойците в Албания да извършват терористични атаки по празниците. Според него европейските служби работят денонощно в опит да разчетат бъдещите ходовете на терористите. „Преди доста години в Албания се намираха и бяха обезвредени сериозни клетки на терористични структури. В последствие и американски, и други служби изнесоха информация, че подобни клетки се намират на територията на Косово. В този смисъл следва да се отчита обстоятелството, че Албания и Косово имат много голяма диаспора в Европа и тя се намира в европейски държави, където подобни актове вече бяха извършвани и особено по време на коледните празници. В конкретния случай визирам Германия“, уточни ген. Кирчо Киров. Той добави, че специалните служби на Балканите държат на фокус албанската проблематика. По думите му не е тайна за специалните служби на Стария континент, че голяма част от действащите бойци от Близкия Изток имат за свой произход Албания, Косово и Македония.", "date": "2017.12.07", "title": "Ген. Кирчо Киров: Джихадистите са еднакво опасни и в своите закани, и в своите планирани действия"}
{"url": "http://www.focus-news.net/news/2017/12/07/2464860/prof-gencho-nachev-2017-g-beshe-polozhitelna-za-umbal-sv-ekaterina-bolnitsata-e-finansovo-stabilna-i-razviva-dobre-svoyata-deynost.html", "text": "2017 г. беше положителна за УМБАЛ „Св. Екатерина“ – болницата е финансово стабилна и развива добре своята дейност. Това каза директорът на УМБАЛ „Св. Екатерина“ проф. Генчо Начев, в интервю за Агенция „Фокус“ за проверките на общински и държавни болници, за бюджета на НЗОК за 2018 г., за електронната здравна карта и за състоянието на сектора. Проф. Начев обърна внимание, че болницата няма никакви финансови задължения. \"Няма една стотинка дълг в падеж\", аргументира се той. „Като дейност се развиваме добре. Успяхме да запазим възнагражденията на персонала, работим по някои иновативни методи, които сме в процес на внедряване. Мисля, че годината беше добра. Здрави сме, което също е важно. Така че дай Боже следващата година да не е по-лоша от тази“, поясни проф. Начев. По отношение на бюджета на НЗОК за 2018 г. проф. Начев коментира, че в нито една страна по света, при каквато и да било система, средствата за здравеопазване не са достатъчни и никъде хората не са напълно удовлетворени. „Въпросът е в степени. Средствата не могат да са достатъчни, но с тях разполагаме. Това са възможностите на държавата в момента, при този БВП, при това разпределение между отделни отрасли в живота на една страна. Въпросът е как най-ефективно да се използват тези средства, които са в бюджета на НЗОК“, допълни директорът на УМБАЛ „Св. Екатерина“.\r\nДеница КИТАНОВА", "date": "2017.12.07", "title": "Проф. Генчо Начев: 2017 г. беше положителна за УМБАЛ „Св. Екатерина“ – болницата е финансово стабилна и развива добре своята дейност"}
{"url": "http://www.focus-news.net/news/2017/12/07/2464861/zamestnik-ministar-denitsa-nikolova-shte-uchastva-v-38-ata-sesiya-na-komiteta-po-politikata-za-regionalno-razvitie-v-parizh.html", "text": "Заместник-министърът на регионалното развитие и благоустройството Деница Николова ще участва в 38-та сесия на Комитета по политиката за регионално развитие на Организацията за икономическо сътрудничество и развитие, която ще се проведе днес и утре (8 декември) в Париж. Това съобщиха от пресцентъра на Министерство на регионалното развитие и благоустройството. В рамките на срещата ще бъде обсъден напредъкът на текущата работна програма за 2017-2018 г. и ще бъде направен преглед на отделните държави, както и на ключови тематични доклади, свързани с бъдещите насоки за подготовката на работната програма за 2019 - 2020 г. \r\nПо време на сесията ще бъдат засегнати теми, свързани с динамиката и включването на регионалната производителност; подготовката на по-добри политики за икономическо развитие на градовете и регионите, както и опита на отделни държави в многопластовото управление и децентрализацията.", "date": "2017.12.07", "title": "Заместник-министър Деница Николова ще участва в 38-ата сесия на Комитета по политиката за регионално развитие в Париж"}
{"url": "http://www.focus-news.net/news/2017/12/07/2464862/blagoevgrad-provezhdat-se-spetsializirani-politseyski-aktsii-po-glaven-pat-e-79-i-vtoroklasen-pat19-vav-vrazka-sas-studentskiya-praznik.html", "text": "От днес до 9 декември по главен път Е-79 и второкласен път–19 ще се провеждат специализирани полицейски акции във връзка със студентския празник. Това съобщиха за Радио „Фокус“ – Пирин от Областна дирекция на МВР – Благоевград. Основният акцент на проверките ще бъде поставен върху водачи, управляващи моторни превозни средства под въздействие на алкохол и/или наркотични или други упойващи вещества, неправоспособни и управляващи технически неизправни автомобили водачи, съхранение и продажба на акцизни стоки без наличен задължителен бандеролен знак и на стоки с неясен произход. По повод предстоящия празник от Областната дирекция подчертаха, че са предприети необходимите мерки за осигуряване на нормалното протичане на празника, опазването на обществения ред, противодействието на престъпността и гарантирането на безопасността на движението по пътищата. От полицейските служители са проведени срещи с органите на местното самоуправление и местната администрация за предприемане на съвместни мерки по време на провеждане на мероприятията. Проведени са срещи със собственици и управители на туристически, питейни, увеселителни и други организирано посещавани обекти, като целта на срещите е акцентиране върху възможните рискове от престъпни посегателства, а също така и даване на препоръки за повишена бдителност и навременно подаване на информация при необходимост. Осъществени са срещи с управителите на фирми, извършващи частна охранителна дейност с цел своевременен обмен на информация и взаимодействие между тях и териториалните полицейски структури за обезпечаване на сигурността и обществения ред преди, по време и след честването на студентският празник. На срещи с охранителите в частните охранителни фирми са проведени инструктажи за засилване на бдителността им и въвеждане на по-строг пропускателен режим в обектите с оглед недопускане на терористични актове и произшествия с тежки последствия. За обезпечаване на сигурността и недопускане на инциденти в курортните населени места в област Благоевград полицейското присъствие е повишено, като са пренасочени допълнителни служители. Създадена е организация за взаимодействие с териториалните структури на Главна дирекция „Пожарна безопасност и защита на населението“.", "date": "2017.12.07", "title": "Благоевград: Провеждат се специализирани полицейски акции по главен път Е-79 и второкласен път–19 във връзка със студентския празник"}
{"url": "http://www.focus-news.net/news/2017/12/07/2464863/pregled-na-osnovnite-temi-v-pazardzhishkiya-pechat.html", "text": "На първа страница вестник „Пазарджишка Марица“ под заглавие „Мъж иска 10 000 лева от община и ВиК“ след водната криза в Панагюрище, се коментира темата за бедственото положение, което е коствало огромни разходи на Борислав Лазаров. На втора страница изданието отделя място на темата за освободеният Муса под заглавие „Обвиненията срещу мен са политика на САЩ и Русия“. На трета страница на вестника водещо е заглавието „Бизнесът развързва кесията за Коледа, но скромно“. В статията се разглежда проблема за коледните премии и бонуси. Коледните премии, добавки или така наречена тринадесета заплата са чакани като топъл хляб през декември, заради големите разходи за куверти и подаръци. На четвърта страница е продължена темата от първа. На следващите страници са коментирани здравни, спортни и политически теми.", "date": "2017.12.07", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/07/2464864/parlamentat-namali-nakazanieto-i-globata-pri-nedeklarirane-na-parichni-sredstva-i-tsennosti-prenasyani-prez-granitsata.html", "text": "Парламентът прие на второ четене промени в Наказателния кодекс, с които намали наказанието при недеклариране на парични средства, благородни метали и скъпоценни камъни, пренасяни през границата на страната, предаде репортер на Агенция „Фокус“. Такова нарушение ще се наказва с лишаване от свобода до 5, а не до 6 години. Глобата ще бъде 1/5 от стойността на предмета на престъплението, а не двойната му стойност. Както досега, предметът на престъплението ще се отнема в полза на държавата. \r\nБиляна ИВАНОВА", "date": "2017.12.07", "title": "Парламентът намали наказанието и глобата при недеклариране на парични средства и ценности, пренасяни през границата"}
{"url": "http://www.focus-news.net/news/2017/12/07/2464865/yeni-safak-poseshtenieto-na-redzhep-tayip-erdogan-v-gartsiya-nadezhdi-za-zasilvane-na-dvustrannite-ikonomicheskite-vrazki.html", "text": "Посещението на турския президента Реджеп Тайип Ердоган в Гърция се очаква да доведе до засилване на двустранните търговски отношения, пише електронното издание Yeni Safak в статия, посветена на възможните ползи за икономиката от историческата визита на лидера на Анкара. \r\nДвустранните отношения и регионалните въпроси ще бъдат обсъдени в рамките на двудневното официално посещение, което бе планирано по покана на гръцкия президент Прокопис Павлопулос. Преговорите обаче ще обхванат и икономическата сфера. \r\n„Турските инвестиции [в Гърция] ще се увеличат с намаляването или отстраняването на [бюрократичните] пречки\", заяви Тевфик Билген, председател на Турско-гръцкия бизнес съвет. \r\nСъгласно думите на Билген, бюрократичните проблеми, пред които са изправени турските инвеститори в Гърция, се решават постепенно. „Тези проблеми засягат не само турските, но и европейските инвеститори\", припомни експертът. \r\nСпоред Турския статистически институт обемът на търговията между двете страни е намалял с 47% до 2,6 млрд. долара през 2016 г., спрямо 4,9 млрд. долара през 2012 г. През същия период износът на Турция в Гърция се е повишил с 1.8% до 1.4 млрд. долара, докато вносът от Гърция е намалял с 66.5% до 1.2 млрд. долара.\r\nТурция е четвъртият по големина пазар за износа на Гърция и е на 12-то място сред вносителите в страната. Според данните на Министерство на икономиката в Анкара, гръцката икономика се държи на сектора на услугите с дял от 79,4%, докато секторите на промишлеността и селското стопанство имат съответно дял от 18,7% и 1,9%.\r\nБилген се надява, че проблемите между двете страни, включително бюрокрацията, може да бъдат решени в рамките на визитата на Ердоган, тъй като Турция и Гърция имат „икономически интереси един от друг\".Тереза Герова", "date": "2017.12.07", "title": "Yeni Safak: Посещението на Реджеп Тайип Ердоган в Гърция: Надежди за засилване на двустранните икономическите връзки"}
{"url": "http://www.focus-news.net/news/2017/12/07/2464866/gabrovo-v-etnografski-muzey-na-otkrito-etar-shte-bade-predstavena-initsiativata-za-nova-identichnost-na-muzeya-i-osavremenyavaneto-na-sgradniya-mu-fond.html", "text": "Етнографски музей на открито „Етър“ ще представи новата си визуална идентичност. Неин автор е Красен Кръстев – победител в проведения през това лято конкурс, съобщават от Музея. Участие в представянето ще вземат кметът на Габрово Таня Христова, директорът на ЕМО „Етър“ Светла Димитрова, както и организаторите и членовете на журито на конкурса сред които дизайнерът Борил Караиванов. Красен Кръстев завършва Художествената академия в София, специалност Книга и печатна графика през 1997 г. Следват магистратура по графичен дизайн в Бреда, Холандия (2003) и магистратура по шрифт в Кралската академия на изкуствата в Хага (2004). В последствие преподава графичен дизайн и типография в Американския университет в Дубай, ОАЕ. Понастоящем Красен управлява ImageContext (www.imagecontext.com) – консултантско студио за визуална комуникация и следва програмата Expert Class Type Design към Plantin Institute of Typography в Антверпен.\r\nИнициативата за нова идентичност е част от кампанията „Габрово – Творчески град на занаятите и фолклорните изкуства на ЮНЕСКО“ за развитие на града и музея на открито като притегателни международни центрове за култура и изкуства. Проектът включва 4-годишен план с инициативи от творческите области на мрежата от творчески градове на ЮНЕСКО. Част от кампанията са осъвременяването на сградния фонд на ЕМО „Етър“ и архитектурният конкурс за реконструкция на хотела към комплекса.", "date": "2017.12.07", "title": "Габрово: В Етнографски музей на открито „Етър“ ще бъде представена инициативата за нова идентичност на музея и осъвременяването на сградния му фонд"}
{"url": "http://www.focus-news.net/news/2017/12/07/2464867/premierat-boyko-borisov-predstavi-prioritetite-za-svarzanostta-na-zapadnite-balkani-na-sreshta-s-kristalina-georgieva.html", "text": "Премиерът Бойко Борисов представи приоритетните проекти за свързаността на държавите от Западните Балкани на разговор с главния изпълнителен директор на Световната банка Кристалина Георгиева, съобщиха от правителствена информационна служба. Министър-председателят заяви, че за изграждането на важните транспортни, енергийни и дигитални проекти в региона е необходима финансова помощ. Бойко Борисов допълни, че реализацията на всички начертани проекти за свързаност ще стимулират още повече бизнеса и туризма в страните от региона. \r\nПо време на разговора Кристалина Георгиева заяви, че инициативата на българския министър-председател за свързаността на държавите от Западните Балкани се цени високо от всички лидери. „Всички политици от региона са единодушни за ползите  от Вашата инициатива и обещават да осигурят всичко необходимо на територията на държавите си“, заяви Георгиева по време на срещата в Министерския съвет. „Ще продължим да работим активно за строителството на пътища и контролно-пропускателни пунктове, за да могат гражданите да пътуват лесно от една държава в друга“, поясни премиерът Борисов. В разговора беше подчертано, че това е ключов фактор за стимулиране на инвестициите в тази част на Европа и подобряване на връзките със съседните държави-членки на ЕС.", "date": "2017.12.07", "title": "Премиерът Бойко Борисов представи приоритетите за свързаността на Западните Балкани на среща с Кристалина Георгиева"}
{"url": "http://www.focus-news.net/news/2017/12/07/2464868/mvr-razbita-e-nezakonna-fabrika-za-proizvodstvo-na-tsigari.html", "text": "Разбита е незаконна фабрика за производство на цигари. Операцията е проведена на територията на Испания. Координацията на действията, в които са участвали и българските полицейски служби, е осъществена от Европол, съобщиха от пресцентъра на МВР.  \r\nВ рамките на предприетата на 5 декември т.г. специализирана полицейска операция на територията на Гранада, Испания, са задържани 18 членове на престъпна група, занимавала се с нелегално производство на тютюневи изделия. Откритата нелегална фабрика е била в работен режим. \r\nОперацията е реализирана от испанската Гвардия сивил, с подкрепата на специализираните служби на Украйна, Молдова, България, Румъния и Гърция. Оперативният обмен на информация и анализът са координирани от Европол. Експерти на правоприлагащата агенция на ЕС са били изпратени на място и в деня на операцията, в реално време, са осигурявали извършването на проверки на данните. \r\nСпоред събраните до този момент данни, организираната престъпна група е инвестирал близо 3 милиона евро за изграждането и оборудването на незаконна фабрика за тютюн. В нея са работили граждани, предимно от  Украйна и България, които живеели  в общежития и принудени да работят повече от 12 часа всеки ден в изключително нездравословна работна среда. Престъпната група е създали дори свои собствени марка цигари. \r\nВ хода на операцията са извършени претърсвания на осем адреса в Гранада и Малага, иззети са 10 тона тютюневи листа, 4 тона ситно нарязан тютюн, 4.5 милиона цигари, машини, филтри, хартия и лепило. \r\nОперацията  е пореден пример за постигнато отлично ниво на полицейско сътрудничество  и доказва усилията на страните от ЕС по противодействие на този вид престъпления.", "date": "2017.12.07", "title": "МВР: Разбита е незаконна фабрика за производство на цигари"}
{"url": "http://www.focus-news.net/news/2017/12/07/2464869/burgas-deputatat-ot-gerb-asya-peeva-initsiira-sreshti-s-pensioneri-za-preventsiya-na-telefonnite-izmami.html", "text": "По инициатива на народния представител от ПП ГЕРБ – Бургас Ася Пеева в два поредни дни се проведоха срещи-дискусии с членовете на двата пенсионерски клуба в град Поморие на тема „Телефонните измами и как да ги разпознаем и избегнем”, съобщиха от пресцентъра на партията. Срещите са организирани съвместно с началника на Районно управление на полицията в Поморие – гл. инспектор Георги Куцаров. Въпреки постоянния информационен поток, който тече по медиите затова как да се предпазим от  телефонните измамници, се оказва, че отново и отново има измамени възрастни хора с немалки парични суми. С множество примери главен инспектор Георги Куцаров описа основните способи, с които си служат измамниците и даде насоки как да се действа в случай на опит за телефонна измама.\r\nНа свой ред някои от присъстващите споделиха, че вече са ставали жертва на подобен инцидент. „С наближаването на Коледните празници се очаква да зачестят и опитите за телефонни измами, именно затова решихме да направим тези срещи преди тях”, заяви Ася Пееева и пожела на възрастните хора спокойно посрещане на предстоящите празници.", "date": "2017.12.07", "title": "Бургас: Депутатът от ГЕРБ Ася Пеева инициира срещи с пенсионери за превенция на телефонните измами"}
{"url": "http://www.focus-news.net/news/2017/12/07/2464870/prof-todor-kantardzhiev-prodalzhava-razprostranenieto-na-gripni-virusi-v-zapochnala-e-tsirkulatsiyata-v-sofiya.html", "text": "Продължава разпространението на грипни вируси В, започнала е циркулацията в София. Това съобщи за Агенция „Фокус“ проф. Тодор Кантарджиев, директор на Центъра по заразни и паразитни болести. „Днес в 10.30 часа Националната референтна лаборатория „Грип и ОРЗ” с генетични методи доказа в две проби на болни хора – дете от УМБАЛ „Александровска” и жена от Инфекциозна болница, грип В, аналог на щама „Ямагата“ от ваксината. Тоест започнала е циркулацията в град София - два дни след първия случай е доказан същия при двама пациенти в други две различни болници“, уточни проф. Кантарджиев. Той препоръча да не се контактува с болни и да се отлична лична хигиена. „Да се използват влажни кърпички, хората трябва да проветряват домовете си. Ако някой се разболее нека в дома си да използва маска, за да не зарази и близките си“, добави той. Проф. Кантарджиев заяви, че е по-добре болните да се обаждат по телефона на личния си лекар, вместо да чакат в коридорите на поликлиниките и да заразяват възрастните хора, които отиват, за да си мерят кръвното или майките, които отиват на профилактични прегледи и за ваксинация на децата си. \r\nМариела РУСЕВА", "date": "2017.12.07", "title": "Проф. Тодор Кантарджиев: Продължава разпространението на грипни вируси В, започнала е циркулацията в София"}
{"url": "http://www.focus-news.net/news/2017/12/07/2464871/kyustendil-otmeneno-e-deystvieto-na-oblastniya-plan-za-zashtita-pri-bedstviya.html", "text": "Отменено е действието на областния план за защита при бедствия в Кюстендил. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Областният план за защита при бедствия, в частта „Наводнения”, е приведен в сила на 2 декември, а действието му е отменено със заповед на директора на Регионална дирекция „Пожарна безопасност и защита на населението” – Кюстендил. Причината за издадената заповед е нормализиране на обстановката на територията на област Кюстендил след проливните валежи и прииждането на реките в региона.\r\nВенцеслав ИЛЧЕВ", "date": "2017.12.07", "title": "Кюстендил: Отменено е действието на областния план за защита при бедствия"}
{"url": "http://www.focus-news.net/news/2017/12/07/2464872/burgas-kompozitorat-stefan-diomov-shte-dade-preskonferentsiya.html", "text": "композиторът Стефан Диомов ще даде пресконференция в заседателната зала на Общината от 11.00 часа. Поводът е предстоящият му концерт с нови песни в залата на Държавна опера – Бургас. Това съобщиха от пресцентъра на Община Бургас.", "date": "2017.12.07", "title": "Бургас: Композиторът Стефан Диомов ще даде пресконференция"}
{"url": "http://www.focus-news.net/news/2017/12/07/2464873/korneliya-ninova-bsp-vnesohme-v-delovodstvoto-proektoreshenie-za-zabrana-za-litsenzirane-na-novi-bolnitsi.html", "text": "Вчера внесохме решение на парламента за забрана за лицензиране на нови болници, докато проблемът не се реши трайно. Това каза на брифинг в Народното събрание лидерът на БСП Корнелия Нинова, предаде репортер на Агенция „Фокус“. „Задължителна е смяната на модела в здравеопазването, което няма как да стане без общо съгласие, политическо и обществено. Не може всеки управляващ да прави експерименти в здравеопазването, следващата политическа сила да ги отменя и да започва отначало, това не е продуктивно“, заяви тя. „Ако искаме трайна, последователна и  резултатна политика трябва да постигнем съгласие“, посочи лидерът на БСП. „Предлагаме две групи действия- едните краткотрайни и сега, другите с дългосрочен ефект“, обясни Корнелия Нинова. \r\nБиляна ИВАНОВА", "date": "2017.12.07", "title": "Корнелия Нинова, БСП: Внесохме в деловодството проекторешение за забрана за лицензиране на нови болници"}
{"url": "http://www.focus-news.net/news/2017/12/07/2464874/veliko-tarnovo-zadarzhani-sa-dvama-telefonni-izmamnitsi-oshtetili-vazrastna-zhena-s-8-000-lv-po-stsenariya-za-sadeystvie-na-politsiyata.html", "text": "Задържани са двама телефонни измамници, ощетили възрастна жена с 8 000 лв. по сценария за съдействие на полицията, съобщиха от пресцентъра на МВР. Двама мъже - от Горна Оряховица и от Павликени, са обвинени в извършването на телефонна измама. На 21 ноември тази година те са се обадили на домашния телефон на 67-годишна жена от с. Пчелище, представили са се за служители на полицията, разиграли добре познатата вече схема за съдействие при задържането на телефонни измамници и я ощетили с 8 000 лв. \r\nСлед проведени прецизни действия по разследването, криминалисти от ОД МВР - Велико Търново, съвместно с колегите им от полицейското управление в областния град влезли в дирите на извършителите - 35-годишният с инициали З.В. от Горна Оряховица, известен на полицията и осъждан, със 7 криминални и съдебни регистрации за идентични престъпления. Към момента той е издирван от полицейските управления в Албена и Аксаково за подобни деяния. Установен е и съучастникът му 27-годишен с инициали Ц.А. от Павликени. Двамата са били задържани първоначално за срок до 24 часа по ЗМВР. След доклад на материалите в прокуратурата, са привлечени като обвиняеми. С постановление на прокуратурата мярката на З.В. е удължена на 72 часа, а на Ц.А. е наложена мярка за неотклонение „подписка”. Работата по документиране на цялата им престъпна дейност продължава.", "date": "2017.12.07", "title": "Велико Търново: Задържани са двама телефонни измамници, ощетили възрастна жена с 8 000 лв. по сценария за съдействие на полицията"}
{"url": "http://www.focus-news.net/news/2017/12/07/2464875/karel-kral-chez-priklyuchihme-nay-mashtabniya-proekt-za-2017-g-110-kilovoltoviya-kabel-enos-v-stolitsata.html", "text": "Приключихме най-мащабния проект за 2017 г.  – 110 киловолтовия кабел „Енос“  в столицата. Това каза Карел Крал-регионалният мениджър на ЧЕЗ България, по време на официалното пускане в експлоатация на новия 110 киловолтов кабел в столицата, предаде репортер на Агенция „Фокус“.  Карел Крал поясни, че именно затова днешното събитие е много важно за ЧЕЗ и уточни, че размерът на инвестицията за кабела е над 3 млн. лв. По думите му този кабел е важен за 9 района на София и ще повиши сигурността на захранването на всички потребители - домакинства, стопанските сгради, общинските болнцим както и трамвайната и тролейбусна мрежа. „Надяваме се, че на празниците за всички граждани на тази райони ще стане по-уютни и по-сигурни“, коментира Карел. Той  благодари на екипа на ЧЕЗ, работил денонощно през последните три месеца, на кметовете на районите, както и на Столична община за съдействието. \r\nДеница КИТАНОВА", "date": "2017.12.07", "title": "Карел Крал, ЧЕЗ: Приключихме най-мащабния проект за 2017 г.  – 110 киловолтовия кабел „Енос“ в столицата"}
{"url": "http://www.focus-news.net/news/2017/12/07/2464876/kyustendil-ostava-v-sila-obyavenoto-chastichno-bedstveno-polozhenie-za-teritoriyata-na-selo-garlyano.html", "text": "Остава в сила обявеното частично бедствено положение за територията на село Гърляно. Това каза пред Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. По думите му обявеното частично бедствено положение за населеното място е със срок до 8.00 часа на 9 декември. „Въпреки че няма опасност за хората и инфраструктурата, то е в сила. В момента се извършват аварийно-възстановителни дейности в района”, каза Ивайло Чалъков. Привлечена е техника, която работи в коритото на река Бистрица. Ще бъдат почистени участъците около моста на пътя София – Кюстендил – Гюешево. Предвижда се изграждането и на защитно съоръжение до намиращите се в близост до реката къщи.\r\nВенцеслав ИЛЧЕВ", "date": "2017.12.07", "title": "Кюстендил: Остава в сила обявеното частично бедствено положение за територията на село Гърляно"}
{"url": "http://www.focus-news.net/news/2017/12/07/2464877/veliko-tarnovo-nad-200-studenti-ot-33-universiteta-na-5-kontinenta-uchastvaha-v-konkurs-na-stopanska-akademiya-v-svishtov.html", "text": "Студенти от 33 университета в 19 държави от 5 континента участваха в конкурс за есе, организиран от Стопанска академия „Димитър А. Ценов” – Свищов. Това съобщиха от пресцентъра на учебното заведение. Конкурсът бе част от Проект 13-2017 „Младежта, университетите и бизнесът – ключови партньори в постигане на Глобалните цели за устойчивото развитие”, финансиран от държавната субсидия за научна дейност, присъща на Стопанска академия. \r\nРезултатите от реализирания проект бяха представени в рамките на кръгла маса, посветена на Глобалните цели за устойчиво развитие. Във форума участваха представители на общинска администрация, преподаватели и студенти от Стопанска академия, чуждестранни студенти по програма Еразъм+. Приветствия към участниците поднесоха Анелия Димитрова – зам.-кмет на община Свищов, доц. д-р Анелия Радулова – директор на Института за научни изследвания при Стопанска академия, проф. д-р Маргарита Богданова – ръководител катедра „Стратегическо планиране”. \r\nРъководителят на проекта доц. д-р Анастасия Марчева – преподавател към катедра „Стратегическо планиране”, посочи, че приветствия към участниците в кръглата маса са получени от Украйна, Сърбия, САЩ и Литва. \r\n„Устойчивото развитие е гаранция срещу предизвикателствата в съвременния свят. Приемането на целите за устойчивото развитие на ООН до 2030 (17 цели; 169 подцели; 193 държави) е първото споразумение, което предвижда всеобщи действия и засяга всички държави, включително и вътрешната им политика”, подчерта доц. Марчева. По думите ѝ дефинираните нови цели за устойчиво развитие (ЦУР) и свързаните с тях подцели, балансират три измерения – екологично, социално и икономическо, в области като бедност, неравенство, продоволствена сигурност, здраве, устойчиво потребление и производство, икономически растеж, заетост, иновации, инфраструктура, природоползване, климат, както и равенство между половете, мирни и приобщаващи общества. „В реализиране на Глобалните цели за устойчиво развитие до 2030 г. особена роля се пада на качественото образование (Цел 4). Университетите се превръщат в мощни центрове, осигуряващи знания, умения и компетентности на младежта, като отговорни лидери в бъдещето. Това налага образователните и научни центрове да се превърнат в инкубатор на „знание“, необходимо за създаване на иновации, които да намерят практическо приложение. Реализацията е единствено възможна в сътрудничество с бизнеса, като потребител на иновативни решения за производство и отговорно потребление”, каза още ръководителят на проекта.\r\nПредставяйки резултатите от проекта, гл. ас. д-р Зоя Иванова заяви, че в отговор на социалните, икономическите, екологичните и управленските предизвикателства пред обществото, изследователският екип се е насочил към ключовите партньорства в триадата „Младеж – Университети – Бизнес”, като инструмент в реализацията на Глобалните цели за устойчиво развитие. Говорейки за практическа значимост и приложимост на проведеното научно изследване, гл. ас. Иванова поясни, че резултатите от изследването ще могат да се използват от институции и браншови организации, чиято задача е да подпомагат българските бизнес организации в изграждане на успешни партньорства за реализация на целите. \r\nВ рамите на форума бе подчертано, че осъществяването на проекта способства за обвързване на теорията и практиката. Проблемната област пряко кореспондира с дисциплини, изучавани от студентите. Проектът им осигурява поле за изява и разкриване на практическите способности, а изследването на ключовите партньорства ще повиши качеството на обучение на студентите. Проектният екип е получил съгласието на конкретни експерти и представители на практиката за участие в инициативи по представената проблематика.\r\nРезултатите от проведения в рамките на проекта международен конкурс за студентско есе на тема „Моят принос за реализиране на целите за устойчиво развитие до 2030 г.” бяха представени от доц. Марчева. Тя поясни, че представените в конкурса 225 есета ще бъдат публикувани на диск с ISBN. В конкурса са участвали студенти от Азербайджан, Белорусия, Бразилия, България, Германия, Грузия, Египет, Индия, Казахстан, Колумбия, Литва, Молдова, Полша, Руска федерация, САЩ, Сенегал, Сърбия, Украйна, Черна Гора. Сред най-предпочитаните направления от участвалите студенти са: Цел 4. Качествено образование; Цел 1. Изкореняване на бедността; Цел 2. Край на глада; Цел 8. Сигурна работа и икономически растеж; Цел 16. Мир и справедливост; Цел 15. Живот на земята; Цел 11. Устойчиви градове и общности; Цел 7. Възстановяема енергия. В конкурса са участвали студенти от всички форми на обучение и образователни степени – бакалаври, магистри, докторанти.", "date": "2017.12.07", "title": "Велико Търново: Над 200 студенти от 33 университета на 5 континента участваха в конкурс на Стопанска академия в Свищов"}
{"url": "http://www.focus-news.net/news/2017/12/07/2464878/pg-na-bsp-shte-vnese-predlozhenie-darzhavnite-i-obshtinskite-bolnitsi-da-badat-preregistrirani-ot-targovski-druzhestva-v-lechebni-zavedeniya.html", "text": "Утре внасяме предложение държавните и общинските болници да бъдат пререгистрирани от търговски дружества в лечебни заведения по Закона за лечебните заведения. Това каза на брифинг в Народното събрание лидерът на БСП Корнелия Нинова, предаде репортер на Агенция „Фокус“. „Предлагаме ново и обективно ценообразуване на клиничните пътеки в новия рамков договор“, обясни тя. „Да поставим началото на решенията на проблемите в здравеопазването чрез обективен, без оглед на политически пристрастия, без ревност на кого е идеята, без мерене на партийно его, с истински национален разговор за предложения за нов модел на здравеопазване“, заяви Корнелия Нинова. „Това няма да е моделът на БСП или на ГЕРБ, на лекарите или на пациентските организации. Това ще бъде българският модел, който служи на една цел- всеки българин да има достъп до качествено здравеопазване“, посочи лидерът на БСП. \r\nБиляна ИВАНОВА", "date": "2017.12.07", "title": "ПГ на БСП ще внесе предложение държавните и общинските болници да бъдат пререгистрирани от търговски дружества в лечебни заведения"}
{"url": "http://www.focus-news.net/news/2017/12/07/2464879/danas-sarbiya-vizitata-na-turskiya-prezident-v-gartsiya-nyamashe-da-predstavlyava-nishto-neobichayno-ako-ne-beshe-traditsionniyat-antagonizam-mezhdu-ankara-i-atina.html", "text": "Турският президент Реджеп Тайип Ердоган пристига на официално посещение в Гърция – събитие, което едва ли трябва да бъде възприемано като нещо необичайно за отношенията между две съседни страни. Но гостът от Анкара е първият президент, който ще стъпи на гръцка земя от 1952 г. насам, коментира сръбското електронно издание Danas. \r\nДвустранните отношения между двете съседни страни са изпълнени с призиви за помирение и интеграция, които нямаше да бъдат толкова илюзорни, ако не бяха болезнените спомени за събитията от 1923 г., когато се наложи да бъде направен обмен на населението, или от края на 1995 г., когато двете държави бяха изправени пред въоръжен конфликт. И, разбира се, без да се забравя и проблема с разделения остров Кипър.\r\nЕто защо е разбираемо е, че преговорите в Атина ще представляват „пълна кошница“ от двустранни и регионални въпроси, белязани от историческото наследство. Ще бъдат засегнати чувствителни теми като напрежението в Егейско море и искането на Анкара за екстрадиране на турските официри, потърсили убежище в Гърция след миналогодишния опит за държавен преврат. Възможно е Ердоган да попита домакините си защо Атина е единствената европейска столица без джамия. Но в отговор вероятно ще чуе исканията най-накрая да се поднови работата на православната семинария на остров Халки край Истанбул, затворена от турските власти през 1971 г.\r\nСъстоянието на малцинствата също е чувствителна тема. За Атина те са гръцки граждани, които изповядват мюсюлманската вяра, а не турци в Тракия.Тереза Герова", "date": "2017.12.07", "title": "Danas (Сърбия): Визитата на турския президент в Гърция нямаше да представлява нищо необичайно, ако не беше традиционният антагонизъм между Анкара и Атина"}
{"url": "http://www.focus-news.net/news/2017/12/07/2464880/sofiya-be-ofitsialno-obyavena-za-stolitsa-na-sporta-prez-2018-godina.html", "text": "София бе официално обявена за столица на спорта през 2018 година на церемония в Брюксел. Кметът Йорданка Фандъкова прие символичната щафета и знамето от Марсилия в присъствието на трима легендарни български шампиони: Тереза Маринова, Екатерина Дафовска и Йордан Йовчев, съобщиха от пресцентъра на Столична община. На церемонията присъстваха председателят на Столичния общински съвет Елен Герджиков,  евродепутатът Андрей Ковачев, общински съветници и спортисти. \r\n„София ще бъде успешна европейска столица на спорта, защото всички вярвахме, мечтахме и работихме затова”, каза кметът на София Йорданка Фандъкова по време на официалната церемония по обявяване на София за европейска спортна столица през 2018 г.\r\n„С нас през цялото време бяха големите спортисти на България, на които благодаря за подкрепата.  За мен лично това е кауза, която ще даде допълнителни стимули и за града и за хората да спортуват”, каза кметът на София. Тя допълни, че за няколко години в София са изградени 44 площадки с фитнеси на открито и 17 площадки за спорт и игра. “Изградихме 78 физкултурни салони в детски градини, както и 14 плувни басейна. В училищата реконструирахме 7 и изградихме 10 физкултурни салона. В момента с разширението на Първа английска гимназия и 112 ОУ изграждаме и спортен салон. През 2018 г. продължаваме с изграждането на физкултурни салони към 4 детски градини и 2 училища”, каза Фандъкова.\r\nПрез следващата година София ще бъде домакин на повече от 200 спортни събития. Сред тях са Световното първенство по художествена гимнастика, Световното първенство по волейбол за мъже, Тенис  - АТP Garanti Koza Sofia Open, Балканиадата по лека атлетика и други. “Възможността и децата, и техните родители да се срещнат с истински спортни шампиони и да бъдат свидетели на състезания е допълнителен стимул за много от тях да се занимават със спорт и да постигат успехи”, каза Фандъкова. През последните две години по Програмата за развитие на детско-юношеския спорт Столична община е подкрепила  69 проекта, с които се подкрепят спортните клубове, които работят с деца, припомни столичният кмет.  \r\nКметът на София Фандъкова благодари за работата на  евродепутатът Андрей Ковачев, на Столичния общински съвет, на Министерство на младежта и спорта и лично на министър Кралев, на Българския олимпийски комитет и госпожа Стефка Костадинова, на Национална спортна академия и на всички 40 на брой Национални спортни федерации и клубове, които са подкрепили София.  \r\nПрез 2015 г. беше изграден новият спортен комплекс и парк „Възраждане“, а с подкрепата на държавата са ремонтирани зала „Фестивална”, зала „Академик“, зала „София“ в Борисовата градина, част от Националния стадион „Васил Левски“, а в момента се обновява комплекса на „Зимния дворец“. \r\n„За мен е чест да бъда тук и да съм част от екипа , получаващ знамето на европейска столица на спорта. Ние ще бъдем най-добрата столица на спорта“, каза по време на церемонията легендарният спортист Йордан Йовчев.  \r\nПред препълнената зала за пореден път Андрей Ковачев изнесе  реч за ролята на спорта за бъдещето на обединена и силна  Европа. Евродепутатът е в основата на идеята българската столица да кандидатства и да спечели преди три години званието Европейска столица на спорта.\r\n„В последните 2-3 години екипът в България работи много активно, като особено в информационно и в организационно отношение извърши огромна дейност. С удоволствие констатираме, че в подготовката София е сред отличниците в сравнение с досегашните 17 световно известни градове, заслужили това признание,“ заяви Джан Франческо Лупатели, президент на ACES Europe организацията, която всяка година определя европейска столица, град, общност и селище на спорта. \r\nПредседателят на Столичния общински съвет Елен Герджиков разясни подробности за инфраструктурните проекти, като напомни, че градската управа няма да позволи промяната на предназначението на спортните бази по паркове и градини. Голямата ни цел със София – Европейска столица на спорта е да поставим основа на един устойчив модел, който да остане в полза на гражданите и гостите на града, искаме да продължим дейността дори и след 2018 г.“, каза още Герджиков, който е и председател на УС на Фондация „София – Европейска столица на спорта“.\r\nСофия бе определена за Европейска столица на спорта за 2018-а преди три години, като решението бе обявено от Оценителната комисия на организацията ACES Europе с мотивите, че „градът е добър пример за спорт за всички, като инструмент за подобряване на здравословния начин на живот, интеграцията и образованието, които са в основата на инициативата.“ С избора си през 2018 г., София се нареди до градове, които през изминалото столетие са доказали приноса си към развитието на множество спортове с провеждането на стотици национални и световни първенства на територията на тези градове.\r\nРешението се базира на възможностите и намеренията на съответните населени места, като се приема, че спортът е фактор, който влияе върхуразвитието на обществото, подобряване качеството на живот, съдейства за доброто здраве и интеграцията на отделните социални общности.\r\nЗа последните три години в подготовка на кулминацията екипът на София2018 организира над 200 събития и активности, инициира редица инфраструктурни проекти и разгърна мащабна информационна кампания. В повече от 200 събития и активности, организирани по инициатива София –Европейска столица на спорта вече се включиха като участници, гости и зрители стотици хиляди за последните три години. Същевременно Столична община отделя все повече средства за спорт, включително за подобряване на спортната инфраструктура.", "date": "2017.12.07", "title": "София бе официално обявена за столица на спорта през 2018 година"}
{"url": "http://www.focus-news.net/news/2017/12/07/2464881/karel-kral-chez-predvizhdame-v-investitsionnata-programa-2018-2020-g-da-pristapim-kam-podmyana-na-ostanalata-chast-ot-kabelnata-mrezha-v-sofiya.html", "text": "Предвиждаме в инвестиционната програма 2018-2020 г. да пристъпим към подмяна на останалата част от кабелната мрежа в София. Това каза Карел Крал-регионален мениджър на ЧЕЗ България, по време на официалното пускане в експлоатация на новия 110 киловолтов кабел в столицата, предаде репортер на Агенция „Фокус“.  Той изрази надежда тази програма да бъде одобрена от българския енергиен регулатор през пролетта на 2018 г. Карел отчете, че инвестиционната програма на електроразпределителното дружество през 2017 г. е била най-мащабна в сравнение с всички 11 години, в които ЧЕЗ е в България. „Надяваме се, че до края на годината ще стигнем към 130 млн. лв. инвестиции за Западна България. От тези 130 млн. лв., почти 40 млн. е инвестицията в Софийска област“, коментира той и поясни, че инвестициите на ЧЕЗ касаят качеството на захранването на ниско и средно напрежение на електромерите.   \r\nДеница КИТАНОВА", "date": "2017.12.07", "title": "Карел Крал, ЧЕЗ: Предвиждаме в инвестиционната програма 2018-2020 г. да пристъпим към подмяна на останалата част от кабелната мрежа в София"}
{"url": "http://www.focus-news.net/news/2017/12/07/2464882/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-dekemvri.html", "text": "„Софийска вода” временно ще прекъсне водоснабдяването в някои части на столицата на 8 декември, съобщиха от пресцентъра на дружеството. В петък във връзка с изграждане на сградно водопроводно отклонение на ул. „Пиротска“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Брегалница“ от ул. „Пиротска“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Брегалница“ ъгъла с ул. „Пиротска“.\r\nВ петък във връзка с разкриване на уличен водопровод на ул. „Арх. Георги Ненов“ в жк. „Люлин“ център се налага спиране на водоподаването от 10:30 до 18:30 часа на клиентите на „Софийска вода”, живеещи по ул. „Арх. Георги Ненов“ от бул. „Панчо Владигеров“ до ул. „Добри Немиров“; по ул. 389, както и в бл. 778, бл. 788, бл. 789 и бл. 796. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на спортен център Люлин(Сиконко).\r\nВ петък във връзка с подмяна на спирателен кран на ул. „Маргаритка“ в с. Владая се налага спиране на водоподаването от 10:00 до 16:00 часа на клиентите на „Софийска вода”, живеещи по ул. „Маргаритка“, ул. „Боев рид“, ул. „Китен“, ул. „Войнишко въстание“ – от №2 до № 40. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Китен“ №12.", "date": "2017.12.07", "title": "„Софийска вода” временно ще прекъсне водоснабдяването в някои части на столицата на 8 декември"}
{"url": "http://www.focus-news.net/news/2017/12/07/2464883/veliko-tarnovo-duhoviyat-orkestar-shte-iznese-yubileen-kontsert-po-povod-50-godini-ot-sazdavaneto-si.html", "text": "Юбилеен концерт за 50-годишнината на Духовия оркестър при Община Велико Търново подготвят музикантите. Това съобщи за Радио „Фокус“ – Велико Търново Нелина Църова, директор Дирекция „Култура, туризъм и международни дейности“ в Общината. Събитието е част от Коледната програма на Общината и ще се проведе тази вечер. „След съвместните концерти с гост–изпълнители като Теодоси Спасов и Хилда Казасян, за участие в концерта са поканени Орлин Горанов и Весела Бонева, една млада, но много талантлива изпълнителка. Програмата ще е изключително добра“, каза още Нелина Църова. Музикалният юбилей ще се проведе в Голяма зала на Музикално–драматичен театър „Константин Кисимов“. Началото ще бъде в 19.00 часа, а входът е свободен. Желаещите да присъстват трябва да си вземат покани от касата на културната институция.\r\nЛуиза ТРАНЧЕВА", "date": "2017.12.07", "title": "Велико Търново: Духовият оркестър ще изнесе юбилеен концерт по повод 50 години от създаването си"}
{"url": "http://www.focus-news.net/news/2017/12/07/2464884/redzhep-tayip-erdogan-pristiga-na-istorichesko-poseshtenie-v-gartsiya-komentari-v-balkanskiya-pechat-agentsiya-fokus.html", "text": "Президентът на Турция Реджеп Тайип Ердоган се отправя на историческо посещение в Гърция, което ще бъде фокусирано върху редица въпроси, включително териториалните проблеми в Егейско море и екстрадирането на осмината турски офицери, отбелязва електронното издание Ekathimerini във водеща статия, базирана на интервю на турския лидер с редакцията. \r\nЕрдоган е първият турски държавен глава, които посещава Гърция за последните 65 г. В рамките на двудневната си визата, той ще се срещне с членове на правителството, след което ще се насочи към Тракия в североизточната част на страната, където ще разговаря с представители на мюсюлманската общност в региона.\r\nМерките за сигурност в столицата Атина ще бъде засилени. Около 2,5 хил. полицейски служители ще бъдат задействани за гарантиране на реда, предвижда се част от центъра на Атина да остане затворена почти през целия ден. Ердоган ще кацне в гръцката столица в 11 часа да се срещне с Алексис Ципрас по обед, след което двамата лидери ще дадат съвместна пресконференция.\r\nОчаква се разговорите с Ципрас да обхванат широк спектър от теми, но неотдавнашното нарастване на напрежението в Егейско море вероятно ще бъде поставено на първо място в дневния ред.\r\nВ интервю с Алексис Папакелас за телевизия „Скай“ и Ekathimerini, Ердоган предложи Лозанския договор, който очертава съвременните граници между Гърция и Турция, да бъде актуализиран, като заяви, че подобен ход може да бъде от полза и за двете държави.\r\nЕрдоган настоя също Гърция да екстрадира осмината турски военни офицери, избягали в страната след неуспешния опит за държавен преврат от юли 2016 г. \r\nОт своя страна Ципрас в интервю за турската Anadolu Agency подчерта необходимостта от зачитане на Лозанския договор и облекчаване на напрежението в Егейско море, където значително зачестиха нарушенията на гръцкото въздушно пространство от турските изтребители.\r\nДруг важен въпрос в дневния ред е кризата с бежанците. Обсъдени ще бъдат икономическите отношения с акцент върху енергетиката, търговията и транспорта, съобщиха правителствени източници.\r\nПосещението на турския президента Реджеп Тайип Ердоган в Гърция се очаква да доведе до засилване на двустранните търговски отношения, пише електронното издание Yeni Safak в статия, посветена на възможните ползи за икономиката от историческата визита на лидера на Анкара. \r\nДвустранните отношения и регионалните въпроси ще бъдат обсъдени в рамките на двудневното официално посещение, което бе планирано по покана на гръцкия президент Прокопис Павлопулос. Преговорите обаче ще обхванат и икономическата сфера. \r\n„Турските инвестиции [в Гърция] ще се увеличат с намаляването или отстраняването на [бюрократичните] пречки\", заяви Тевфик Билген, председател на Турско-гръцкия бизнес съвет. \r\nСъгласно думите на Билген, бюрократичните проблеми, пред които са изправени турските инвеститори в Гърция, се решават постепенно. „Тези проблеми засягат не само турските, но и европейските инвеститори\", припомни експертът. \r\nСпоред Турския статистически институт обемът на търговията между двете страни е намалял с 47% до 2,6 млрд. долара през 2016 г., спрямо 4,9 млрд. долара през 2012 г. През същия период износът на Турция в Гърция се е повишил с 1.8% до 1.4 млрд. долара, докато вносът от Гърция е намалял с 66.5% до 1.2 млрд. долара.\r\nТурция е четвъртият по големина пазар за износа на Гърция и е на 12-то място сред вносителите в страната. Според данните на Министерство на икономиката в Анкара, гръцката икономика се държи на сектора на услугите с дял от 79,4%, докато секторите на промишлеността и селското стопанство имат съответно дял от 18,7% и 1,9%.\r\nБилген се надява, че проблемите между двете страни, включително бюрокрацията, може да бъдат решени в рамките на визитата на Ердоган, тъй като Турция и Гърция имат „икономически интереси един от друг\".\r\nВъв връзка с визитата на турския президент Реджеп Тайип Ердоган, гръцките власти забраниха организирането на демонстрации в столицата Атина, отбелязва скопското електронно издание „Локално“  в статия, посветена на историческото посещение на турски държавен глава в страната – първо по рода си за последните 65 г. \r\nДвудневната визита на Ердоган в Гърция започва в четвъртък, а в рамките й ще бъдат проведени разговори, насочени към мигрантската криза, регионалните отношения, енергетиката и бизнес отношенията между двете страни. В дневния ред на турския лидер са предвидени срещи с премиера Алексис Ципрас, президента Прокопис Павлуполос, както и с представители на мюсюлманското малцинство в североизточната част на Гърция. \r\n„Това е посещение с изключително важно значение\", заяви говорител на гръцкото правителство, подчертавайки, че това е първата визита на Ердоган в Гърция в качеството му на  президент на Турция.\r\nГоворителят на турския президент - Ибрахим Калън, заяви пред журналисти каза, че Турция се надява посещението да допринесе за развитието и задълбочаването на връзките между двете съседни страни, припомняйки, че Атина и Анкара „са поели голяма отговорност в решаването на проблема с миграцията\".\r\nСръбският вестник Danas на свой ред публикува статия, в която припомня за обтегнатите отношения между Атина и Анкара и – съгласно коментара на редакцията – за „традиционния антагонизъм“ между двете съседни страни. \r\nТурският президент Реджеп Тайип Ердоган пристига на официално посещение в Гърция – събитие, което едва ли трябва да бъде възприемано като нещо необичайно за отношенията между две съседни страни. Но гостът от Анкара е първият президент, който ще стъпи на гръцка земя от 1952 г. насам, пише сръбското електронно издание.\r\nДвустранните отношения между двете съседни страни са изпълнени с призиви за помирение и интеграция, които нямаше да бъдат толкова илюзорни, ако не бяха болезнените спомени за събитията от 1923 г., когато се наложи да бъде направен обмен на населението, или от края на 1995 г., когато двете държави бяха изправени пред въоръжен конфликт. И, разбира се, без да се забравя и проблема с разделения остров Кипър.\r\nЕто защо е разбираемо е, че преговорите в Атина ще представляват „пълна кошница“ от двустранни и регионални въпроси, белязани от историческото наследство. Ще бъдат засегнати чувствителни теми като напрежението в Егейско море и искането на Анкара за екстрадиране на турските официри, потърсили убежище в Гърция след миналогодишния опит за държавен преврат. Възможно е Ердоган да попита домакините си защо Атина е единствената европейска столица без джамия. Но в отговор вероятно ще чуе исканията най-накрая да се поднови работата на православната семинария на остров Халки край Истанбул, затворена от турските власти през 1971 г.\r\nСъстоянието на малцинствата също е чувствителна тема. За Атина те са гръцки граждани, които изповядват мюсюлманската вяра, а не турци в Тракия.", "date": "2017.12.07", "title": "Реджеп Тайип Ердоган пристига на историческо посещение в Гърция (Коментари в балканския печат (Агенция „Фокус“)"}
{"url": "http://www.focus-news.net/news/2017/12/07/2464885/haskovo-zapochnaha-koledno-novogodishnite-praznitsi-v-topolovgrad.html", "text": "Снощи в Тополовград започнаха празничните Коледно-новогодишни изяви, съобщиха от пресцентъра на Общината. С весело шествие, което премина през главната улица, на централния градски площад пристигнаха децата от учебните заведения на града. Пред общината ги очакваха председателят на общинския съвет – Васил Сяров, заместник-кметът Наско Стоянов, много родители, общественици, граждани. Празникът започна със светлинно шоу и изпълнения на детски състави на читалището. Поздравително слово към децата и гражданите, изпълнили площада пред общината, отправи Красимира Ятакчиева – началник отдел „Хуманитарни и социални дейности“  в общината  и откри празничната Коледно-новогодишна програма.\r\n С радостни възгласи децата посрещнаха Дядо Коледа, след което  блеснаха светлините на голямата елха. След пищните светлини, озарили небето, празникът продължи в Големия салон на читалището с Детско коледно шоу, сътворено от децата от художествено-творческите състави на читалището и възпитаниците на ДГ\" Щастливо детство\".\r\n  Празничната програма, организирана от общината и читалището ще продължи до посрещането на Новата 2017 година. Тя включва мероприятия за малки и големи.", "date": "2017.12.07", "title": "Хасково: Започнаха Коледно-новогодишните празници в Тополовград"}
{"url": "http://www.focus-news.net/news/2017/12/07/2464886/korneliya-ninova-bsp-v-ponedelnik-ili-vtornik-vnasyame-promeni-v-nk-za-tarsene-na-nakazatelna-otgovornost-za-reesksporta-na-lekarstva.html", "text": "В понеделник или вторник внасяме промени в НК, които да водят до търсене на наказателна отговорност за реескспорта на лекарства. Това каза на брифинг в Народното събрание лидерът на БСП Корнелия Нинова, предаде репортер на Агенция „Фокус“. „Поставяме си амбициозната цел до края на март да се опитаме да постигнем  национален разговор с резултат за нов модел, след което да го представим на обществото и този модел да бъде включен в бюджета за 2019 година“, заяви тя. „Предлагаме при частните болници да няма лицензиране, а общинските и държавните да станат лечебни заведения“, обясни Корнелия Нинова. „Все още не сме говорили с други политически сили по предложенията ни“, уточни тя. „Започнем ли пак тяснопартийно да се състезаваме кой е по по-най няма да постигнем истински резултат, какъвто ние искаме“, коментира лидерът на БСП. „В годините на прехода са направени грешките в здравеопазването, но е крайно време да осъзнаем, че само промяна в моделите ще реши проблема, а не допълнително наливане на пари в едни и същи системи, откъдето тези пари изтичат“, поясни тя и допълни, че от БСП не са съгласни да се закриват общински болници. „Подкрепяме предложенията на Сотир Цацаров за реекспорта на лекарства, направени в комисия при изслушването му за лекарствата“, посочи Корнелия Нинова. \r\nВ отговор на въпрос откъде са дошли доходите й на 28 години да си купи 125 кв. ателие и 24 кв. гараж и колко момичета на тази възраст могат да си позволят това: „По всички въпроси за „Техноимпекс“ главния прокурор вчера даде отговор. Не мога да кажа повече от това, а и не съм компетентна да говоря“. \r\nБиляна ИВАНОВА", "date": "2017.12.07", "title": "Корнелия Нинова, БСП: В понеделник или вторник внасяме промени в НК за търсене на наказателна отговорност за реескспорта на лекарства"}
{"url": "http://www.focus-news.net/news/2017/12/07/2464887/petar-holakovski-chez-chrez-noviya-110-kilovoltov-kabel-v-stolitsata-obsluzhvame-45-stolichni-kvartali-i-39-hil-klienti.html", "text": "Чрез новия 110 киловолтов кабел в столицата обслужваме 45 столични квартали и 39 хил. клиенти. Това каза Петър Холаковски, изпълнителен директор на ЧЕЗ Разпределение България, по време на официалното пускане в експлоатация на новия 110 киловолтов кабел в столицата, предаде репортер на Агенция „Фокус“.  Той поясни, че този кабел е осигурил захранване в 9 столични района: „Триадица“, „Красно село“,  „Средец“, „Лозенец“, Красна поляна, „Възраждане“, „Илинден“, „Младост“ и „Искър“. Холаковски  представи по-детайлна информация към проекта за 110 киловолтовия кабел. „Този кабел е сух в дължина 4 км. и замести стария маслен кабел“, каза Холаковски. Според него този кабел има два пъти повече капацитет. „Товарът, който минава през този кабел е два пъти по-висок“, каза Холаковски. \r\nДеница КИТАНОВА", "date": "2017.12.07", "title": "Петър Холаковски, ЧЕЗ: Чрез новия 110 киловолтов кабел в столицата обслужваме 45 столични квартали и 39 хил. клиенти"}
{"url": "http://www.focus-news.net/news/2017/12/07/2464888/kristalina-georgieva-direktor-na-svetovnata-banka-gotovi-sme-da-finansirame-proekt-za-targoviya-i-transport-v-regiona-na-zapadnite-balkani-v-razmer-do-200-mln-dolara.html", "text": "Готови сме да финансираме проект за търговия и транспорт в региона на Западните Балкани - в размер на до 200 млн. долара. Това каза изпълнителният директор на Световната банка Кристалина Георгиева по време на форум на българското правителство и Световната банка за регионалната интеграция на Балканите, предаде репортер на Агенция „Фокус“. „Благодаря на премиера Бойко Борисов затова, че ни събра, че повече напред нашия регион към по-голяма интеграция. Има огромен потенциал в интегрирането на Западните Балкани и с поемането на председателството на ЕС, България има възможност да допринесе да усвои този потенциал“, обясни Георгиева. „Днешната среща има съвсем ясна и конкретна задача – да погледнем по-сериозно на транспортните връзки и на потенциала на IT  сектора в региона. По отношение на транспортните връзки – това, което искаме да видим е движението на стоки и хора в нашия регион, да се ускори с по-качествена инфраструктура и с въвеждането на интелигентни технологии да превърнем физическите опашки във виртуални. Да създадем възможности за едно гише на всяка граница и процедури, които позволяват търговията да върви по-бързо и така да стане по-голяма. Ние конкретно сме готови да финансираме проект за търговия и транспорт, който да помогне на страните в региона да отстранят пречките, които днес съществуват. Вероятно в размер на 150 до 200 млн. долара, така че 6-те страни да могат да постигнат това, което днес на ГКПП „Капитан Андреево“ България и Турция показват“, каза още тя и допълни, че така ще се стимулират по-добри икономически връзки, повече работни места и по-високо качество на живота на хората в региона. \r\nЛюба АЛЕКСИЕВА", "date": "2017.12.07", "title": "Кристалина Георгиева, директор на Световната банка: Готови сме да финансираме проект за търговия и транспорт в региона на Западните Балкани - в размер до 200 млн. долара"}
{"url": "http://www.focus-news.net/news/2017/12/07/2464889/benyamin-netanyahu-donald-tramp-svarza-sebe-si-zavinagi-s-istoriyata-na-erusalim.html", "text": "Министър-председателят на Израел Бенямин Нетаняху продължава с приветствията към американския президент, след като Доналд Тръмп обяви решението на Вашингтон официално да признае Ерусалим за столица на страната, предава AFP. \r\nПротиворечивото решение на Тръмп му навлече ожесточена критика от международната общност, но в Израел изглеждат доволни, че искането им, което издигат в продължение на десетилетие, е получило външна подкрепа и признание. \r\n„Президентът Тръмп се свърза завинаги с историята на нашата столица. Името му сега ще бъде гордо записано в славната история на града\", коментира Нетаняху. Тереза Герова", "date": "2017.12.07", "title": "Бенямин Нетаняху: Доналд Тръмп свърза себе си завинаги с историята на Ерусалим"}
{"url": "http://www.focus-news.net/news/2017/12/07/2464890/parlamentat-prie-okonchatelni-promeni-v-nakazatelniya-kodeks.html", "text": "Парламентът прие окончателни промени в Наказателния кодекс, предаде репортер на Агенция „Фокус“. С промените лице, което противозаконно използва вътрешна информация ще се наказва с лишаване от свобода до 4 години и с глоба от 1000 до 3 хил. лева. \r\nДепутатите решиха с лишаване от свобода до 6 години и глоба от 1000 до 20 хил. лева да се наказва добиването на подземни богатства без или при спряна концесия. Същото е наказанието за лице, което държи, съхранява, транспортира, преработва или отчуждава незаконно добити подземни богатства. \r\nПарламентът реши наказанието да бъде лишаване от свобода от 2 до 8 години и глоба от 5 до 50 хил. лева, когато предметът на престъплението е в големи размери; деянието е извършено в защитена територия или защитена зона; когато е използван документ с невярно съдържание; когато участва длъжностно лице, възползвало се от служебното си положение или деянието е извършено повторно. \r\nС промените в Наказателния кодекс наказанието е лишаване от свобода от 3 до 10 години и глоба от 10 до 100 хил. лева, когато предметът на престъплението е в особено големи размери и случаят е особено тежък; деянието е извършено от лице, което действа по поръчение на организирана престъпна група или има условия на опасен рецидиф. Предметът на престъплението се отнема в полза на държавата. \r\nБиляна ИВАНОВА", "date": "2017.12.07", "title": "Парламентът прие окончателни промени в Наказателния кодекс"}
{"url": "http://www.focus-news.net/news/2017/12/07/2464891/nova-programa-s-ekspertna-pomosht-za-rastezh-i-razvitie-na-balgarskiya-biznes-shte-zapochne-na-8-dekemvri.html", "text": "Нова програма с експертна помощ за растеж и развитие на българския бизнес ще започне на 8 декември. Това съобщиха от пресцентъра на Представителство на ЕК в България. Официалното представяне на програмата за техническа помощ за малки и средни предприятия по Плана \"Юнкер\" ще се състои утре в хотел \"Хилтън\". Програмата е на Европейската банка за възстановяване и развитие, Европейският консултантски център по инвестиционните въпроси и Европейският съюз. Инициативата е част от Плана за инвестиции за Европа на Европейската комисия за създаване на нови работни места и икономически растеж. \r\nОфициалният старт на програмата за България ще бъде обявен на 8 декември от 09.00 часа в хотел \"Хилтън\", зала \"Мусала 1\". Събитието ще бъде открито от ръководителя на Представителството на Европейската комисия в България Огнян Златев, директора на ЕБВР за България Лариса Манастърли и директора \"Консултантски Услуги\" към Европейска Инвестиционна Банка Саймън Барнс.", "date": "2017.12.07", "title": "Нова програма с експертна помощ за растеж и развитие на българския бизнес ще започне на 8 декември"}
{"url": "http://www.focus-news.net/news/2017/12/07/2464892/albanskiyat-premier-edi-rama-boyko-borisov-e-chovekat-kam-kogoto-gledame-s-golyama-nadezhda-pone-prez-tezi-6-mesetsa.html", "text": "Не само Меркел, но и вие г-н Борисов, сте човека към когото гледаме с голяма надежда, поне през тези 6 месеца. Това каза министър-председателят на Албания Еди Рама на форум, който поставя началото на инициатива в подкрепа на регионалната интеграция на Западните Балкани, предаде репортер на Агенция „Фокус“. „Не преди 300 или 30, а едва преди 3 години започна процесът на регионална интеграция. Преди 3 години дори този процес изглеждаше невъзможен. Европейските надежди на нашите граждани събраха заедно всички лидери от Западните Балкани.Това е процес, който ни учи да взаимодействаме заедно. Самият процес силно допринася за постигането на помирение и за обръщането на погледа напред. Убеден съм, че българския министър-председател има всички аргументи и цялата наша подкрепа. В същото време е натоварен с нашите очаквания да се бори за толкова необходимото ускоряване на процеса на интеграция. Тъй като много силно подкрепяме факта, че Сърбия и Черна гора водят преговори, смятаме, че и за Албания и Македония е време да започнат своите преговори. Това противоречие между това да си отдаден толкова в процеса на интеграция, а в същото време да не започват преговорите е нещо много неприятно“, заяви Рама. Той благодари на всички от Западните Балкани, но главно и преди всичко на министър-председателя на България. „Не бихме могли дори да си го представяме преди 3 години. Наводненията, които ни сполетяха, всички тук ни помогнаха без дори да сме ги молили. Това беше наистина удивително. Мисля, че е много красноречив пример.Чувстваме потребността да бъдем един до друг и особено в такива тежки моменти. Разбираме ясно, че има потенциал и ние можем да го разгърнем в голяма степен. Надяваме се, че берлинският процес в частта инфраструктура ще стане по-реален и конкретен, а не просто да се превърне в една мечта“, каза още Еди Рама. \r\nЛюба АЛЕКСИЕВА", "date": "2017.12.07", "title": "Албанският премиер Еди Рама: Бойко Борисов е човекът, към когото гледаме с голяма надежда, поне през тези 6 месеца"}
{"url": "http://www.focus-news.net/news/2017/12/07/2464893/regionalniyat-menidzhar-na-chez-balgariya-karel-kral-i-zam-kmetat-na-stolichna-obshtina-doncho-barbalov-pusnaha-v-eksploatatsiya-noviya-110-kv-kabel-v-stolitsata.html", "text": "Регионалният мениджър на ЧЕЗ България Карел Крал и заместник-кметът на Столична община Дончо Барбалов пуснаха в експлоатация новия 110 kV кабел в столицата, предаде репортер на Агенция „Фокус“. Този кабел е осигурява захранване в 9 столични района: „Триадица“, „Красно село“,  „Средец“, „Лозенец“, Красна поляна, „Възраждане“, „Илинден“, „Младост“ и „Искър“. Инвестицията е на стойност 3.2 млн. лв.  \r\nДеница КИТАНОВА", "date": "2017.12.07", "title": "Регионалният мениджър на ЧЕЗ България Карел Крал и зам.-кметът на Столична община Дончо Барбалов пуснаха в експлоатация новия 110 kV кабел в столицата"}
{"url": "http://www.focus-news.net/news/2017/12/07/2464894/stara-zagora-s-predstavyane-na-kniga-i-tseremoniyata-sportist-na-godinata-shte-bade-zakrita-kampaniyata-evropeyski-grad-na-sporta-2017.html", "text": "Зам.-кметът Красимира Чахова участва в конференцията \"Спортът за всички в големите градове\", по повод старта на кампанията \"София - Европейска столица на спорта 2018 г.\". Това съобщиха от пресцентъра на Община Стара Загора. Там тя направи презентация на проведените събития за популяризиране на спорта, най-вече сред децата и подрастващите през годината, включени в кампанията „Стара Загора - Европейски град на спорта 2017“. Официалното закриване на кампанията ще се състои на 18 декември 2017 г. от 18.30 часа, когато в залата на Оперния театър ще бъде представена книгата „Шампионите разказват“, след което ще бъде избран „Спортист на годината 2017“.\r\nПрез 2017 г. Община Стара Загора отдели специално внимание на спорта за всички, като организира и партнира на множество инициативи, които популяризират активния начин на живот, особено сред младежите. През годината бяха открити 3 нови спортни зали - за спортни танци, по художествена гимнастика и боксова зала. \r\nБеше реконструиран и модернизиран покрития общински плувен басейн в Стара Загора. През годината бяха ремонтирани физкултурните салони на три училища – XIII-то ОУ \"Св.Паисий Хилендарски\", ОУ \"Георги Райчев“ и СУ „М. Горки“, а до края на годината ще бъде завършен салонът на Търговска гимназия \"Княз Симеон Търновски\". До 17-ти декември т.г. приключва полагането на новата подова настилка на Спортна зала „Иван Вазов“. Там от 19 до 23 декември градът ще приеме състезанията за „Купа България“ от волейболния шампионат за жени.\r\nЗа трети път тази година в Стара Загора се проведе и Европейска седмица на спорта #BeActive, а едно от лицата на седмицата бе многократната шампионка и медалистка в леката атлетика от Световни и Европейски първенства за ветерани Красимира Чахова, ресорен зам.-кмет на града.\r\n\"Спортният календар на Община Стара Загора за 2017 година отчита над 175 спортни събития и дейности, които насърчават активното спортуване и здравословния начин на живот сред всички възрастови групи. До момента в спортните събития са се включили повече от 25 000 активни участници, които са били наблюдавани и подкрепяни от повече от 140 000 души. Най-малкият участник в спортна инициатива е Стефан Драгнев, на 2 г. 7 м. от Стара Загора, който участва във велопохода, организиран в рамките на Седмицата на мобилността, а най-възрастната участничка е на 90 години и е активен участник в заниманията по гимнастика на открито.“, заяви по време на конференцията Чахова.\r\nВ конференцията \"Спортът за всички в големите градове\" взеха участие още президентът на ACES Europe Жан Франческо Лупатели, евродепутатът Андрей Ковачев, директорът на дирекция \"Иновации, международно сътрудничество и спорт\" на Европейската комисия Антоанета Ангелова-Кръстева, заместник-генералният директор на генерална дирекция \"Образование и култура\" на ЕК Йенс Ниманд-Кристенсен, ректорът на НСА \"Васил Левски\" проф. Пенчо Гешев и др.\r\nЗаедно с кмета на София Йорданка Фандъкова, зам.-кметът на Стара Загора Красимира Чахова участва и в тържествената церемония в Брюксел, на която София бе официално обявена за Европейска столица на спорта през 2018 г. На нея присъстваха трима от най-популярните и обичани български олимпийски шампиони и медалисти -Тереза Маринова, Екатерина Дафовска и Йордан Йовчев.\r\nДо този момент шест български града са лауреати на престижните награда на ACES Europe: София получи титлата европейска столица на спорта за 2018, Пловдив, Бургас, Русе и Стара Загора бяха наградени за европейски градове на спорта съответно за 2014, 2015 и 2016 и 2017 г.", "date": "2017.12.07", "title": "Стара Загора: С представяне на книга и церемонията „Спортист на годината“ ще бъде закрита кампанията „Европейски град на спорта 2017“"}
{"url": "http://www.focus-news.net/news/2017/12/07/2464895/premierat-boyko-borisov-na-balkanite-vsichki-tryabva-da-badem-kato-prastite-na-ratsete-vseki-prast-ni-e-vazhen-nyama-znachenie-koy-kolko-e-golyam.html", "text": "Тайната на успеха, ако имаме такъв, е, че на Балканите всички трябва да бъдем като пръстите на ръцете. Това каза министър-председателят Бойко Борисов на форум, който поставя началото на инициатива в подкрепа на регионалната интеграция на Западните Балкани, предаде репортер на Агенция „Фокус“. „Всеки пръст ни е важен, няма значение кой колко е голям. Историята си е история, има кой да я коментира. Всичко лошо в България се случи по времето на бивша Югославия. Имаме рядък шанс ние. ЕС ще ни разбере, ЕК също, ако ние самите сме единни и дадем шанс да ни разбират. Европа си има достатъчно проблеми с Брекзит и вътре в съюза, за да си генерира още един проблем. Трябва да идем при тях с инфраструктура и от опит знам – дигиталната инфраструктура“, подчерта Бойко Борисов. \r\nЛюба АЛЕКСИЕВА", "date": "2017.12.07", "title": "Премиерът Бойко Борисов: На Балканите всички трябва да бъдем като пръстите на ръцете – всеки пръст ни е важен, няма значение кой колко е голям"}
{"url": "http://www.focus-news.net/news/2017/12/07/2464896/afp-izraelskata-armiya-izprashta-podkrepleniya-na-zapadniya-bryag.html", "text": "Израелската армия заяви в четвъртък, че ще изпрати подкрепления на окупирания Западния бряг, след като президентът на САЩ Доналд Тръмп призна Ерусалим за столица на страната, предава AFP.\r\n„При завършването на оценката на общото състояние на персонала е взето решение редица батальони да бъдат подсилени в района на Западния бряг\", се казва в изявление от армията на Израел. \r\nВ текста се пояснява, че съответното решение е взето с оглед привеждането на войските в готовност за „евентуално развитие“ на ситуацията..Тереза Герова", "date": "2017.12.07", "title": "AFP: Израелската армия изпраща подкрепления на Западния бряг"}
{"url": "http://www.focus-news.net/news/2017/12/07/2464897/plovdiv-narusheno-e-vodopodavaneto-v-chasti-ot-plovdiv-asenovgrad-i-klisura-poradi-avarii.html", "text": "Нарушено е водоподаването в части от градовете Пловдив, Асеновград и Клисура поради аварии. Това съобщиха за Радио „Фокус“ – Пловдив от пресцентъра на водоснабдителното дружество. Екипите отстраняват аварии по бул. „България“ и по ул. „Пирин“ в град Асеновград. Без вода за неопределен период от време са и живущите в района на улиците „Стойчо Мушанов“ и „Ангел Букорещлиев“ в град Пловдив.\r\nНарушено е водоподаването и в град Клисура, като без вода са живущите в района на ул. „Стряма“, където е мястото на аварията. Жителите на село Черноземен също са с нарушено водоподаване до отстраняване на възникнала авария.\r\nТони МИХАЙЛОВ", "date": "2017.12.07", "title": "Пловдив: Нарушено е водоподаването в части от Пловдив, Асеновград и Клисура поради аварии"}
{"url": "http://www.focus-news.net/news/2017/12/07/2464898/blagoevgrad-kmetat-d-r-atanas-kambitov-otkri-obuchenie-na-tema-badeshte-v-evropa-kakvo-predstoii.html", "text": "Кметът на Благоевград д-р Атанас Камбитов откри обучение на тема „Бъдеще в Европа – Какво предстои?“, предаде репортер на Радио „Фокус“ – Пирин. На събитието, което се провежда в зала „22 септември“, присъстват министърът на младежта и спорта Красен Кралев, областният управител на Благоевград Бисер Михайлов, кметът на Община Симитли Апостол Апостолов, представители на спортни клубове от града и областта. Преди официалното откриване на форумът пред журналисти министър Кралев заяви, че от доста време обсъждат с кметът д-р Атанас Камбитов да посети Благоевград, за да поговорят не само върху приоритетите на Българското председателство на Съвета на ЕС в сектор „Спорт“, но и да дискутират състоянието на спорта и спортната инфраструктура в Благоевград. От своя страна в началото на обучението, кметът д-р Атанас Камбитов благодари на спортният министър, че е избрал именно в Благоевград за провеждането на събитието. По време на обучението стана ясно, че в областта на спорта Българското председателство ще работи в три основни приоритета: Утвърждаване на европейските ценности чрез спорт; Борба срещу употребата на допинг в спорта и Спортът за всички като средство за интеграция и мост между традицията и иновациите.\r\nЛивия НИНОВА", "date": "2017.12.07", "title": "Благоевград: Кметът д-р Атанас Камбитов откри обучение на тема „Бъдеще в Европа – Какво предстои?“"}
{"url": "http://www.focus-news.net/news/2017/12/07/2464899/prezidentat-na-kosovo-hashim-tachi-zapadnite-balkani-nikoga-ne-sa-bili-v-po-udobna-pozitsiya-da-zasilyat-obshtiya-si-protses-za-integratsiya-v-es.html", "text": "Западните Балкани никога не са били в по-удобна позиция да засилят общия си процес за интеграция в ЕС. Това каза президентът на Косово Хашим Тачи по време на форум на българското правителство и Световната банка за регионалната интеграция на Балканите, предаде репортер на Агенция „Фокус“. Тачи благодари на българския министър-председател и на организаторите на форума от Световната банка, както и на останалите лидери от Западните Балкани. „Като се има предвид какво се случва на Балканите и с всички тези пречки, с които се срещаме днес е факт, че Западните Балкани никога не са били в по-удобна позиция да засилят общия си процес за интеграция в ЕС. Това ще помогне на нашата обща стабилност“, заяви Хашим Тачи. „Всъщност ние заедно трябва да инвестираме във всеки един общ проект“, заяви той и допълни, че Косово ще направи всичко възможно за по-бърза интеграция към ЕС. „В последно време Косово наистина работи за своята инфраструктура, свързвайки Прищина с останалите държави от Балканите, особено с Македония. Искам да подчертая, че свързаността с останалите държави от Балканския полуостров е също толкова важно за нас“, каза още президентът на Косово. \r\n„Искам да кажа на всички правителства от Балканите, че нашите бюджети трябва да са насочени така, че за приоритет да имат една всеобща интеграция на страните от Западните Балкани“, заяви Хашим Тачи и добави, че държавите от региона имат нужда от това, както и останалите, които вече са членове на ЕС.\r\n„Благодаря още веднъж на министър-председателя Борисов за тази покана и за това, което прави за Западните Балкани“, уточни Тачи. \r\nЛюба АЛЕКСИЕВА", "date": "2017.12.07", "title": "Президентът на Косово Хашим Тачи: Западните Балкани никога не са били в по-удобна позиция да засилят общия си процес за интеграция в ЕС"}
{"url": "http://www.focus-news.net/news/2017/12/07/2464900/ria-novosti-liderat-na-hamas-otpravi-priziv-za-nova-intifada-obyavi-petak-za-den-na-gneva.html", "text": "Лидерът на политическото крило на движението „Хамас“ Исмаил Хания отправи призиви за нова арабска интифада, след като държавният глава на САЩ Доналд Тръмп обяви решението Вашингтон официално да признае Ерусалим за столица на Израел, предава руската информационна агенция РИА Новости.\r\nХания обяви петък, 8 декември, за „ден на гнева“ и акции срещу Израел под лозунга „Свобода на Ерусалим и Западния бряг“. Той бе категоричен, че градът остава столица на цяла Палестина.\r\nЛидерът на „Хамас“ призова арабските страни да преустановят сътрудничеството си с Вашингтон, уверявайки, че Доналд Тръмп ще съжалява за взетото решение.\r\nВ сряда президентът на САЩ обяви признаването на Ерусалим за столица на Израел и подписа документ за преместването на американското посолство от Тел Авив в града. \r\nИзраел определя Ерусалим като своя „единна и неделима“ столица, включително неговите източни райони и историческия център, който е превзет в рамките на Шестдневната война от 1957 г. \r\nМеждународната общност не признава израелския суверенитет на града и определя неговия статут като един от основните проблеми на близкоизточния конфликт, който следва да бъде решен на основа преговори с палестинците, които имат претенции към източната част на Ерусалим.Тереза Герова", "date": "2017.12.07", "title": "РИА Новости: Лидерът на „Хамас“ отправи призив за нова интифада, обяви петък за „ден на гнева“"}
{"url": "http://www.focus-news.net/news/2017/12/07/2464901/ministar-predsedatelyat-na-sarbiya-ana-barnabich-na-prav-pat-sme-da-dokazhem-che-balkanite-mogat-da-izglezhdat-i-rabotyat-po-mnogo-po-razlichen-nachin.html", "text": "На прав път сме да докажем, че Балканите могат да изглеждат и работят по много по-различен начин. Това каза министър-председателят на Сърбия Ана Бърнабич по време на форум на българското правителство и Световната банка за регионалната интеграция на Балканите, предаде репортер на Агенция „Фокус”. По думите на сръбския премиер днешната среща допринася за различните връзки на Балканите, за различния и по-добрия имидж на Балканите пред ЕС. „На прав път сме да докажем, че Балканите могат да изглеждат и работят по много по-различен начин отколкото в миналото. Премиерът на България Бойко Борисов лично има много голям принос за изграждането на този много различен имидж на Балканите”, допълни Бърнабич. Тя благодари и на своя предшественик Александър Вучич за личните му усилия в същата тази посока.\r\nБърнабич препотвърди ангажиментите на сръбското правителство, че ще работят много усилено за поддържането на темпото на диалога на Западните Балкани, както и комуникациите и съвместните проекти. „Що се отнася до сътрудничеството със Световната банка – тя е много силен и стабилен партньор на Сърбия, много е правила в улесняването на икономическите ни реформи. Благодаря на Кристалина Георгиева за цялата подкрепа в полза на Сърбия”, каза още Ана Бърнабич.\r\nРегионалното сътрудничество, взаимната свързаност и дигиталната интеграция са на челно място сред приоритетите на сръбското правителство, посочи тя. „Ще намерите в лицето на Сърбия един силен партньор в това начинание”, подчерта Бърнабич. По думите ѝ ключовите инфраструктурни проекти на Сърбия са завършването на Коридор 10, за постигане на по-добри връзки с България, Източния коридор, Македония. Друг важен проект е Коридор 11, който ще свърже страната им с Босна и Херцеговина и с Черна гора. Сръбският премиер смята, че Коридор 10 е този, които ще бъде приключен по-рано.\r\n„Извънредно важно за нас по отношение на Берлинския процес и с оглед политическите послания това е т.нар. Магистрала на мира „Ниш – Прищина – Тирана – Торес”. Там финализираме техническата документация, надявам се разрешението за строежа да излезе в първото тримесечие на 2018 г. и да започнем първите строителни дейности от Ниш. Надявам се, че и това ще се превърне в силно послание за Западните Балкани за посока, в която искаме да вървим”, каза още Ана Бърнабич.\r\nПо отношение на връзките в IT сектора тя посочи, че ще има повече инвестиции в IT магистралите. \r\n„Смятам, че регионът се сплотява по начин, който не сме виждали в миналото. Това е много положително развитие. Ще продължим да бъдем много силен партньор в този процес. Радваме се да сме един от най-силните поддръжници на по-нататъшната европейска интеграция и с нетърпение очаквам българското европредседателство на ЕС. Благодаря на България и Бойко Борисов за категоричния ангажимент по отношение на разширяването и интегрирането на Западните Балкани в ЕС”, каза още премиерът на Сърбия Ана Бърнабич.\r\nЛюба АЛЕКИСЕВА", "date": "2017.12.07", "title": "Министър-председателят на Сърбия Ана Бърнабич: На прав път сме да докажем, че Балканите могат да изглеждат и работят по много по-различен начин"}
{"url": "http://www.focus-news.net/news/2017/12/07/2464902/shumen-chastichni-izbori-za-kmet-na-kmetstvo-kochovo-shte-se-provedat-na-18-fevruari-2018-godina.html", "text": "Частични избори за кмет на кметство Кочово, община Велики Преслав, е насрочен на 18 февруари 2018 година, с указ №237 на президента на Република България. От Общинската избирателна комисия във Велики Преслав съобщиха за Радио „Фокус“ - Шумен, че с решение на ОИК от 8 ноември тази година са прекратени предсрочно пълномощията на кмета на село Кочово Кенан Мустанов Ибрямов. 32-годишният мъж загина при автомобилна катастрофа на 3 ноември. Справка в Община Велики Преслав сочи, че броят на лицата с постоянен адрес в кметство Кочово към 8 ноември е 751 души.\r\nИвелина ИВАНОВА", "date": "2017.12.07", "title": "Шумен: Частични избори за кмет на кметство Кочово ще се проведат на 18 февруари 2018 година"}
{"url": "http://www.focus-news.net/news/2017/12/07/2464903/makedonskiyat-premier-zoran-zaev-tryabva-da-napravim-savmestimi-nashite-ikonomiki-i-da-badem-obedineni.html", "text": "Трябва да направим съвместими нашите икономики и да бъдем обединени. Това каза македонският министър-председател Зоран Заев на форум, който поставя началото на инициатива в подкрепа на регионалната интеграция на Западните Балкани, предаде репортер на Агенция „Фокус“. „Възможността за постигане на по-високи резултати за развитие на инфраструктурата е причина за нашата връзка, както и връзките ни с ЕС. Вярвам, че Коридор 8 и 10 и всичко, което значи свързване, ще представлява допълнителна възможност на икономическото развитие на този регион и ЕС. Председателството на България ще помогне. Няма да пропуснем възможността да засилим тези възможности с цел да се изпълнят очакванията на ЕС и нашето присъединяване към него“, заяви Заев. Той подчерта, че е убеден, че преминаването на стоки и хора ще бъде улеснено за гражданите и компаниите, но и улеснение за електронно плащане на пътните такси, което представлява модернизация на този регион. „Тези дебати и финансовите възможности, които ни позволява Световната банка показва сериозен интерес към този регион. Трябва да направим съвместими нашите икономики и да бъдем обединени. Съвместно да кандидатстваме на другите пазари“, каза още Зоран Заев. \r\nЛюба АЛЕКСИЕВА", "date": "2017.12.07", "title": "Македонският премиер Зоран Заев: Трябва да направим съвместими нашите икономики и да бъдем обединени"}
{"url": "http://www.focus-news.net/news/2017/12/07/2464904/blagoevgrad-v-grada-byaha-otbelyazani-108-godini-ot-rozhdenieto-na-poeta-nikola-vaptsarov.html", "text": "В града бяха отбелязани 108 години от рождението на поета Никола Вапцаров, предаде репортер на Радио „Фокус“ – Пирин. На барелефа му, разположен пред Драматичния театър, се събраха десетки видни политици, общественици и граждани. На церемонията присъстваха представители на Община Благоевград, заместник областният управител Иван Стоянов, експерти от Регионален исторически музей – Благоевград, Регионална библиотека „Димитър Талев“ и други културни институции. Актьорът от Николай Кимчев рецитира стихове на Вапцаров, след което присъстващите поднесоха цветя и се поклониха пред барелефа на поета.\r\nНикола Йонков Вапцаров е български поет, превеждан на редица езици. Единствената цялостна стихосбирка на Вапцаров „Моторни песни“ излиза през 1940 година. През 1942 година той е арестуван, осъден на смърт и разстрелян за антифашистка дейност. Посмъртно е амнистиран. През 1952 година посмъртно е удостоен с „Международна награда за мир“.\r\nЛивия НИНОВА", "date": "2017.12.07", "title": "Благоевград: В града бяха отбелязани 108 години от рождението на поета Никола Вапцаров"}
{"url": "http://www.focus-news.net/news/2017/12/07/2464905/premierat-boyko-borisov-balkanite-sa-edno-i-tryabva-da-ubedim-bryuksel-che-ne-nosim-problemi-a-prosperitet.html", "text": "Дори терминът Западни Балкани на мен не ми харесва, има едни Балкани. Нито без нашите приятели от Гърция, нито без Румъния, нито без България, които вече сме в ЕС. Разбира се – Словения, Хърватия. Всички сме едно. Това заяви премиерът Бойко Борисов по време на брифинг след форума на българското правителство и Световната банка за регионалната интеграция на Балканите, предаде репортер на Агенция „Фокус“. Премиерът Бойко Борисов отчете и необходимостта от изграждането на дигитална инфраструктура. „Не може да имаме роуминг с Македония 20-30 лева за минута разговор. Това е абсурд. Всичко това трябва да го изградим сега – комисията, комисарите, Световната банка. Искам през медиите да се обърна от хората към региона – политически вече сме се научили уроците. Знаем, че това е пътят“, заяви Борисов. „Сега хората искат да видят втори етап – след като сте си научили урока, какво имаме ние като полза? Затова Световната банка, Европейската банка за възстановяване и развитие, Европейската инвестиционна банка, ни дават днес инструмент, както казва Томислав Дончев – хибриден. Една част от европейски фондове, една част от вътрешните бюджети, една част от заемни пари, които ще ни осигурят банките. Те ще ни осигурят и експертиза“, допълни още той. \r\nСпоред премиера трябва да убедим Европа и Брюксел, че Балканите не носят проблеми, а просперитет. „Най-красивият регион са Балканите. Страхотна природа, ресурси, морета, р. Дунав и др. Рядък шанс имаме“, заяви премиерът Борисов. \r\nЛюба АЛЕКСИЕВА", "date": "2017.12.07", "title": "Премиерът Бойко Борисов: Балканите са едно и трябва да убедим Брюксел, че не носим проблеми, а просперитет"}
{"url": "http://www.focus-news.net/news/2017/12/07/2464906/daniela-daritkova-gerb-predlozhenieto-na-bsp-za-moratorium-varhu-chastnite-bolnitsi-e-protivokonstitutsionno.html", "text": "Предложението на БСП за мораториум върху частните болници е противоконституционно. Това предложение на пръв поглед трудно може да бъде определено по друг начин освен като противоконституционно. Това каза пред журналисти в Народното събрание депутатът от ГЕРБ и председател на парламентарната здравна комисия д-р Даниела Дариткова в отговор на въпрос подкрепя ли ГЕРБ идеята на БСП за мораториум върху частните болници, предаде репортер на Агенция „Фокус“. „Учудвам се на отношението на колегите, които не подкрепиха идеята за следващата година да не се финансират новите дейности. В никакъв случай не разделяме видовете собственост. Решихме следващата година, за да се прецизира националната здравна карта да може 1 година касата да не финансира такива структури“, коментира тя. Във връзка с предложенията на БСП за криминализиране на реекспорта на лекарства и пререгистриране на болниците от търговски дружества в лечебни заведения Даниела Дариткова заяви: „Нямаме нужда от поредния опит за политическа употреба на проблемите в здравеопазването, които така или иначе са безспорни“. „Факт е, че лечебните заведения са натрупали дългове, че имат проблеми, но това не се изчерпва само с търговския характер на функционирането им“, посочи тя. „Важно е да видим елементите на тези предложения на БСП. Винаги съм се въздържала от квалификации, но преди няколко дни Корнелия Нинова смело излъга, че в Закона за бюджета на НЗОК и на държавата те били предложили вече да отпадне функционирането на лечебните заведения за болнична помощ като търговски дружества. Такова предложения нямаше и това може да бъде проверено“, обясни д-р Дариткова. „Това са фактите и реалностите, всичко останало е опит за политическа употреба, без особен смисъл за позитивно развитие на процесите в българското здравеопазване“, каза още депутатът от ГЕРБ. \r\nБиляна ИВАНОВА", "date": "2017.12.07", "title": "Даниела Дариткова, ГЕРБ: Предложението на БСП за мораториум върху частните болници е противоконституционно"}
{"url": "http://www.focus-news.net/news/2017/12/07/2464907/kyustendil-ogranicheno-e-dvizhenieto-po-pat--602-babino-bobov-dol-za-vsichki-mps-poradi-remontni-deynosti.html", "text": "Ограничено е движението по път III-602 Бабино - Бобов дол за всички МПС поради ремонтни дейности. Това съобщиха от пресцентъра на Агенция \"Пътна инфраструктура\". Обходният маршрут е по път III-623 Мламолово – Големо село до път II-62 и общински път през селата Долистово и Бабинска река.", "date": "2017.12.07", "title": "Кюстендил: Ограничено е движението по път III-602 Бабино - Бобов дол за всички МПС поради ремонтни дейности"}
{"url": "http://www.focus-news.net/news/2017/12/07/2464908/evrokomisaryat-yohanes-han-podkrepa-za-zapadnite-balkani-shte-prodalzhi-i-po-vreme-na-predsedatelstvoto-na-avstriya.html", "text": "Подкрепа за Западните Балкани ще продължи и по време на председателството на Австрия. Това каза Йоханес Хан, комисар по въпросите на европейската политика за съседство и преговори за разширяване по време на форум на българското правителство и Световната банка за регионалната интеграция на Балканите, предаде репортер на Агенция „Фокус“. „През последните 10 години  търговията на 6-те държави в региона с ЕС се удвои и стана 46 млн. евро, но търговията вътре в региона не се. Това е един неизползван потенциал. Необходима е инфраструктура, но и повече гъвкавост в правните аспекти. Благодарен съм, че по време на Българското председателство ще има силна подкрепа и тя определено ще продължи и по време на председателството на Австрия. Годината, която започва е много ползотворна за интеграцията на Западните Балкани.\r\nЛюба АЛЕКСИЕВА", "date": "2017.12.07", "title": "Еврокомисарят Йоханес Хан: Подкрепа за Западните Балкани ще продължи и по време на председателството на Австрия"}
{"url": "http://www.focus-news.net/news/2017/12/07/2464909/predsedatelyat-na-pg-na-gerb-tsvetan-tsvetanov-provede-rabotna-sreshta-v-agentsiyata-za-borba-s-narkotitsite-na-sasht.html", "text": "Председателят на Парламентарната група на ГЕРБ и на Комисията по вътрешна сигурност и обществен ред Цветан Цветанов проведе работна среща в Агенцията за борба с наркотиците на САЩ, съобщиха от пресцентъра на партията. По време на срещата с регионалния директор за Европа и Близкия Изток Джозеф Кип беше обсъдено двустранното сътрудничество и новите регионални предизвикателства. Цветанов представи пред Кип приоритетите на българското председателство на Съвета на ЕС, като подчерта задълбочаването на връзките между държавите от Западните Балкани и тяхната европейска перспектива. Със задоволство беше отбелязано, че отличното сътрудничеството от предходните години между българските правоохранителни органи и ДЕА продължава и днес. В качеството си на председател на Комисията по вътрешна сигурност и обществен ред в Народното събрание Цветан Цветанов постави въпроса за увеличаване на броя на обучаващите се в Академията на ДЕА български правоохранителни служители. Беше специално отбелязано, че по този начин най-добре се изграждат кадри за успешно трансатлантическо сътрудничество.", "date": "2017.12.07", "title": "Председателят на ПГ на ГЕРБ Цветан Цветанов проведе работна среща в Агенцията за борба с наркотиците на САЩ"}
{"url": "http://www.focus-news.net/news/2017/12/07/2464910/veliko-tarnovo-dve-detski-gradini-shte-badat-remontirani-sas-sredstvata-ot-koledniya-bal-na-obshtinata.html", "text": "Две детски градини ще бъдат ремонтирани със средствата от Коледния бал на Общината. Реконструкция ще бъде направена на детските площадки в ДГ „Слънце“ и ДГ „1-ви юни“. Това съобщи за Радио „Фокус“ – Велико Търново кметът инж. Даниел Панов. Предстои облагородяване и на дворните пространства. Събитието за поредна година е организирано от местната администрация и неправителствени организации. „Редно е всички поканени да се включат с дарения, за да можем да обновим тези детски площадки. Когато Общината, бизнесът и гражданите на Велико Търново работим заедно, нямаме противоречия и се стремим градът да се развива, да пребъде и да дадем най-доброто за бъдещето на Велико Търново и България, ние постигаме завидни резултати“, каза още Панов. Поканени за участие в бала са представители на регионалната власт, депутати, предприемачи, общественици, интелектуалци, юристи, икономисти, лекари и благодетели на Велико Търново.\r\nЛуиза ТРАНЧЕВА", "date": "2017.12.07", "title": "Велико Търново: Две детски градини ще бъдат ремонтирани със средствата от Коледния бал на Общината"}
{"url": "http://www.focus-news.net/news/2017/12/07/2464911/karel-kral-chez-prez-2018-g-shte-podmenim-kabel-na-teritoriyata-na-kv-dragalevtsi-toy-shte-e-s-nay-golyam-mashtab.html", "text": "През 2018 г. ще подменим кабел на територията на кв. \"Драгалевци\" - той ще е с най-голям мащаб. Това каза Карел Крал, регионален мениджър на ЧЕЗ България, пред журналисти във връзка с инвестициите на ЧЕЗ през следващата година,  предаде репортер на Агенция „Фокус“.  Той поясни, че кабелът от 110 киловолта ще обхване територията от столичен мол до подстанция „Витоша“, в района на НДК. „Трябва да знаете, че всяка една година можем да променяме само части“, коментира Карел. По думите му в момента, в който се подменя част от кабел, другата част на мрежата трябва да осигурява доставката на електрозахранване.  \r\nДеница КИТАНОВА", "date": "2017.12.07", "title": "Карел Крал, ЧЕЗ: През 2018 г. ще подменим кабел на територията на кв. \"Драгалевци\" - той ще е с най-голям мащаб"}
{"url": "http://www.focus-news.net/news/2017/12/07/2464912/glavniyat-prokuror-sotir-tsatsarov-zaminava-na-dvudnevno-poseshtenie-v-republika-sarbiya.html", "text": "Главният прокурор Сотир Цацаров заминава днес на двудневна официална визита по покана на сръбския главен прокурор Загорка Доловац. Това съобщиха от пресцентъра на Прокуратурата. По време на посещението ще бъде подписан Меморандум за разбирателство и сътрудничество между българската и сръбската прокуратури. Ще бъдат обсъдени и други теми и въпроси от взаимен интерес. \r\nВ програмата се предвиждат срещи на българската делегация с представители на сръбската прокуратура и в парламента на Република Сърбия. \r\nГлавният прокурор Сотир Цацаров ще бъде придружен от заместник главния прокурор Ася Петрова и от завеждащия отдел „Международен“ във ВКП Цветомир Йосифов.", "date": "2017.12.07", "title": "Главният прокурор Сотир Цацаров заминава на двудневно посещение в Република Сърбия"}
{"url": "http://www.focus-news.net/news/2017/12/07/2464913/vidin-v-4-naseleni-mesta-ot-oblastta-shte-bade-narusheno-vodopodavaneto-zaradi-avarii.html", "text": "В 4 населени места във Видинска област ще бъде нарушено водоподаването заради аварии, съобщиха от водоснабдителното дружество, обслужващо областта. Живеещите във видинския квартал „Калето“ няма да имат вода заради отстраняване на авария на уличен водопровод Ф60 по ул. “Хаджи Димитър“. В ниската зона на Белоградчик и село Гайтанци отстраняване на авария на улични водопроводи е причина за спиране на водоподаването до 14.00 часа. В село Търняне водоподаването ще бъде спряно до 16.00 часа – до тогава ще продължат ремонтите по водопроводната мрежа в селото.", "date": "2017.12.07", "title": "Видин: В 4 населени места от областта ще бъде нарушено водоподаването заради аварии"}
{"url": "http://www.focus-news.net/news/2017/12/07/2464914/afp-katar-zakupuva-12-iztrebitelya-rafal.html", "text": "В четвъртък Катар обяви подписването на споразумение за закупуване на 12 изтребителя „Рафал“, френско производство, предава AFP. Сделката, постигната в рамките на визита в Париж, съдържа опция за придобиването на още 36 изтребителя. \r\nПрез 2015 г. Катар закупи 24 изтребителя „Рафаел“, припомня агенцията..Тереза Герова", "date": "2017.12.07", "title": "AFP: Катар закупува 12 изтребителя „Рафал“"}
{"url": "http://www.focus-news.net/news/2017/12/07/2464915/burgas-yunoshite-mladsha-vazrast-na-chernomorets-se-klasiraha-za-finalite-na-darzhavnoto-parvenstvo-po-vodna-topka.html", "text": "Юношите младша възраст на „Черноморец“ се класираха за финалите на държавното първенство по водна топка. Това съобщиха от пресцентъра на Община Бургас. Бургаският тим спечели второ място в квалификационна група „Б“, с което заслужи място във финалната шестица за U17, родени 2001 г. и по-малки състезатели.\r\nМачовете от квалификационния кръг се играха на басейна в „Меден рудник“. Възпитаниците на треньора Петър Йонов записаха две разгромни победи и една загуба и със сбор от 6 точки завършиха на второто място. С лекота те се наложиха с 19:4 срещу „Ботев 2000“ (Враца), а срещу ЦСКА бяха още по-убедителни – 22:4. В последния мач от групата „черноморци“ отстъпиха с 13:16 от „Тича“ (Варна), който оглави класирането.\r\nСпечелилите първите две места в група „Б“ отбори ще спорят за медалите от новия шампионат заедно с победителя в група „А“ – „Локомотив НН“ и втория „Славия“. По регламент във финалната шестица директно ще играят шампионът в тази възраст от предходния сезон „КПС Варна“ и вицешампионът „Комодор“. Мачовете са през февруари догодина.\r\nРазпределението на местата до 11-о място ще бъде определено от мачовете във финал „Б“, където са отборите на ЦСКА, „Ботев 2000“, „Аква спорт“, „Левски“ и „Арда 2008“.\r\nТова е втори отбор на „Черноморец“, който ще играе на финал през новия сезон. По-рано директна промоция спечелиха юношите старша възраст, в чийто състав играха част от момчетата от формацията до 17 г.\r\nТози уикенд отново в Бургас ще се проведе регионалното първенство за деца до 13 г. Мачове на басейна в „Меден рудник“ ще се играят на 9 и 10 декември. Отборите, включени в зона Изток, са разделени в две групи. В „Б“ група са бургаските „Черноморец“ и „Нептун“, варненските „Аква спорт“ и „Дръзки“. Мачовете от група „А“ са във Варна, където ще играят „Комодор“, „Черно море 1948“ и „КПС Варна“.\r\nРезултати юноши младша, група „Б“: Тича – ЦСКА 13:8; Черноморец – Ботев 2000 19:4; Тича – Ботев 2000 15:8; Черноморец – ЦСКА 22:4; Тича – Черноморец 16:13; ЦСКА – Ботев 2000 15:8.\r\nКласиране: 1. Тича – 9 т.; 2. Черноморец – 6; 3. ЦСКА – 3; 4. Ботев 2000 – 0.", "date": "2017.12.07", "title": "Бургас: Юношите младша възраст на „Черноморец“ се класираха за финалите на държавното първенство по водна топка"}
{"url": "http://www.focus-news.net/news/2017/12/07/2464916/pernik-izlozhba-zimni-peyzazhi-shte-bade-predstavena-v-tsentara-za-podkrepa-za-lichnostno-razvitie.html", "text": "„Зимни пейзажи“ е мотото на изложбата от рубриката „Четири сезона“, която ще отвори врати днес от 17.00 часа в ЦПЛР – Обединен детски комплекс, съобщиха от пресцентъра на Община Перник. Това е първата проява от инициативата „Да доведем изкуството при децата“. Изложените произведения са на класически автори и са от фонда на художествената галерия „Любен Гайдаров“. „Надявам се по този начин да изградим у децата навици, за  да започнат редовно да  посещават галериите“, каза директорът на центъра Таня Китанова.\r\nВеднага след откриването на експозицията в 17.30 часа на площад „Кракра“ ще бъдат запалени светлините на коледната елха.", "date": "2017.12.07", "title": "Перник: Изложба „Зимни пейзажи“ ще бъде представена в Центъра за подкрепа за личностно развитие"}
{"url": "http://www.focus-news.net/news/2017/12/07/2464917/kalin-popovski-obedineni-patrioti-leko-zagadachno-e-predlozhenieto-na-bsp-da-prelitsenzirame-vsichki-bolnitsi-no-da-ne-sakrashtavame-nito-edna.html", "text": "В казаното от Корнелия Нинова има рационални неща, но някои от тях са леко загадъчни. Например да прелизензираме всички болници, но да не съкращаваме нито една - тогава защо да ги прелицензираме. Това каза пред журналисти в Народното събрание депутатът от ПГ на „Обединени патриоти“ Калин Поповски във връзка с предложенията на БСП за инкриминиране на реекспорта на лекарства и пререгистриране на болниците от търговски дружества в лечебни заведения, предаде репортер на Агенция „Фокус“. „Идеята за преобразуване на лечебните заведения съществува и в момента. Така е ВМА, но тя освен по клинични пътеки има и допълнително финансиране от Министерството на отбраната. Малките общински болници имат финансиране и от общинските бюджети. В най-неравностойно положение са областните и университетски болници, които имат финансиране само по клинични пътеки“, обясни той. „В Холандия например на 10 млн. население има 100 болници. Една болница грубо обслужва 100 хил. души население. Ние имаме 350 болници на 7 млн. население- можете да си представите колко много ненужни болници имаме“, коментира Калин Поповски. „Реекспортът на лекарства абсолютно трябва да бъде класифициран като престъпление. Търговците на лекарства бъркат в големия бюджет на касата правят тежки злоупотреби“, заяви депутатът. \r\nБиляна ИВАНОВА", "date": "2017.12.07", "title": "Калин Поповски, „Обединени патриоти“: Леко загадъчно е предложението на БСП да прелицензираме всички болници, но да не съкращаваме нито една"}
{"url": "http://www.focus-news.net/news/2017/12/07/2464918/sofiya-promenya-se-vavedenata-organizatsiya-na-dvizhenieto-vav-vrazka-s-kontsert-v-zala-arena-armeets.html", "text": "Променя се въведената организация на движението във връзка с концерт в зала „Арена Армеец“, съобщиха от пресцентъра на Столична община. От 19.00 часа до 23.00 часа на 9 декември се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов“ между бул. „Шипченски проход“ и Площад на авиацията, без да се засягат спирките на масовия градски транспорт.", "date": "2017.12.07", "title": "София: Променя се въведената организация на движението във връзка с концерт в зала „Арена Армеец“"}
{"url": "http://www.focus-news.net/news/2017/12/07/2464919/tass-medii-saobshtavat-za-sblasatsi-mezhdu-izraelski-voennosluzheshti-i-palestintsi-v-hebron.html", "text": "В центъра на град Хеброн, разположен на Западния бряг на река Йордан, са избухнали сблъсъци между палестинци и израелски военнослужещи, предава руската агенция TACC, като се позовава на телевизионния канал Sky News Arabia. \r\nНапрежението в региона се изостри след решението на държавния глава на САЩ Доналд Тръмп да признае официално Ерусалим за столица на Израел. Още в сряда вечер, след ключовата реч на Тръмп, която предизвика остра международна реакция, в редица градове в Палестинската автономия, включително и в столицата Рамала, бяха организирани спонтанни демонстрации. \r\nВ четвъртък лидерът на политическото крило на движението „Хамас“  Исмаил Хания отправи призиви за нова арабска интифада. Хания обяви петък, 8 декември, за „ден на гнева“ и акции срещу Израел под лозунга „Свобода на Ерусалим и Западния бряг“. Той бе категоричен, че градът остава столица на цяла Палестина.\r\nЛидерът на „Хамас“ призова арабските страни да преустановят сътрудничеството си с Вашингтон, уверявайки, че Доналд Тръмп ще съжалява за взетото решение..Тереза Герова", "date": "2017.12.07", "title": "ТАСС: Медии съобщават за сблъсъци между израелски военнослужещи и палестинци в Хеброн"}
{"url": "http://www.focus-news.net/news/2017/12/07/2464920/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието си към важните и актуални теми от Асеновград и региона. Днес от 17.30 часа ще бъдат запалени светлините на 10-метровата коледна елха на пл. „Акад. Николай Хайтов“ в Асеновград. След празничната програма около елхата, събитията се пренасят в Градската библиотека „Паисий Хилендарски“. Там от 18.30 часа ще се състои безплатна прожекция на филма „Светият град – Асеновград“ на журналиста Ангел Бончев. Филмът пресъздава историята на храмовете и реалните истории на хора, усетили благодатта в многобройните Божии домове на Асеновград. Ще ви срещнем с Ангел Бончев, за да поговорим за филма, за връзката му с Асеновград, за любовта му към православието, за чудесата на вярата. С него ще коментираме увеличаващото се разстояние между границите на безверието и твърде личната комуникация с Бог, за положителния пример на вярата и неговата задължителна цел – децата и подрастващите.\r\nС всяка изминала година Асеновград се превръща в по-привлекателна и по-атрактивна туристическа дестинация. Възможностите за практикуване на всички видове туризъм, особено поклоннически и пешеходен, правят града привлекателна точка за посетители от цял свят. За този безспорен подем спомагат както местоположението на Асеновград и концентрацията на духовна енергия, така и отлично разработената стратегия за развитие на туризма в този край. С Ивайло Мирчев, експерт в ОП „Туризъм“ в Асеновград, ще говорим за страгетиите за увеличаване на туристическия поток, за разнообразието от туристически маршрути, даващи шанс за откровен разговор с богатствата на Станимака, както и за постигнатите успехи в областта на туризма през 2017 година.\r\nВ предаването днес ще ви информираме и за многобройните събития и благотворителни инициативи, които Историческият музей в Асеновград организира през декември във връзка с предстоящите коледни празници. Наш събеседник по темата ще е Николета Тянчева от културната институция.\r\nПредлагаме ви тези и още интересни теми в предаването „Асеновград – Богоизбран пред портите на Родопите“, което се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.12.07", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/12/07/2464921/ombudsmanat-maya-manolova-shte-prisastva-na-otkritoto-zasedanie-na-kevr.html", "text": "Омбудсманът Мая Манолова ще присъства днес от 13.30 часа на открито заседание на Комисията за енергийно и водно регулиране (КЕВР), на което ще бъде решавано повишението на цената на водата. Това съобщиха от пресцентъра на омбудсмана.", "date": "2017.12.07", "title": "Омбудсманът Мая Манолова ще присъства на откритото заседание на КЕВР"}
{"url": "http://www.focus-news.net/news/2017/12/07/2464922/emil-radev-gerbenp-noviyat-reglament-za-kontrol-varhu-parichnite-sredstva-ot-i-za-es-shte-doprinese-za-presichaneto-na-finansiraneto-na-terorizma.html", "text": "Тази седмица Комисията по граждански свободи, правосъдие и вътрешни работи на Европейския парламент прие с голямо мнозинство нов регламент за контрол върху паричните средства, които са пренасяни към и от Европейския съюз. Докладчик в сянка за групата за Европейската народна партия е българският евродепутат от ГЕРБ/ЕНП Емил Радев.\r\nРегламентът затяга контрола върху паричните средства, особено на задължителните за деклариране средства на стойност над 10 000 евро, пренасяни от физическо лице. По-конкретно регламентът разширява определението за парични средства, така че да бъдат включени стоки с висока стойност, които могат бързо да бъдат превърнати в кеш, а по предложение на Емил Радев и анонимните предплатени карти.\r\nДруго нововъведение е възможността за извършване на контрол върху непридружени парични средства, както и върху парични средства под задължителните за деклариране 10 000 евро, ако има съмнение за престъпно деяние. Не на последно място, компетентните власти ще имат правото временно да задържат недекларирани или грешно декларирани парични средства над  10 000 евро или всякакви парични средства при съмнение за престъпно деяние.\r\nЕмил Радев коментира след приемането на доклада, че терористите не могат да организират техните намерения без достатъчно финансови ресурси. „За съжаление, чак след трагичния опит в Европа с терористични атаки, стана ясно, че в системата за засичане на паричните средства, преминаващи европейските граници, има пробойни. Затова приветствам приемането на новия регламент, тъй като той ще допринесе за по-ефективната борба срещу финансирането на тероризма. В същото време обаче няма да бъде увеличена административната тежест върху европейските граждани, изпращащи пари от и за ЕС“, посочи Емил Радев.\r\nПредстои да започнат преговори с българското председателство на Съвета на ЕС в началото на февруари 2018 г.", "date": "2017.12.07", "title": "Емил Радев, ГЕРБ/ЕНП: Новият регламент за контрол върху паричните средства от и за ЕС ще допринесе за пресичането на финансирането на тероризма"}
{"url": "http://www.focus-news.net/news/2017/12/07/2464924/d-r-hasan-ademov-dps-saglasni-sme-che-tryabva-da-ima-nadpartien-konsensus-za-tova-po-kakav-model-da-se-razviva-zdraveopazvaneto.html", "text": "Категорично сме съгласни, че трябва да има консенсус и то надпартиен за това по какъв модел да се развива здравеопазването оттук нататък. Това каза пред журналисти в Народното събрание депутатът от ПГ на ДПС и председател на социалната комисия д-р Хасан Адемов, във връзка с предложенията на БСП за инкриминиране на реекспорта на лекарства и пререгистриране на болниците от търговски дружества в лечебни заведения, предаде репортер на Агенция „Фокус“. „Болниците сега са регистрирани по Търговския закон, защото голяма част от тях извършват търговска дейност. Самият факт, че лечебните заведения в България имат дългове означава, че ако трябва да се регистрират по друг закон, трябва да минат през фалит, защото някой трябва да плати тези задължения“, обясни той. „Имаше предложение в Закона за бюджета НЗОК тези пари да бъдат платени от държавата, но НС не прие тази идея“, коментира Хасан Адемов. „Що се отнася до забрана за лицензиране на нови лечебни заведения, трябва да се справим с конституционния текст, че всеки един стопански субект в България има право на стопанска инициатива. И ограничаването на стопанската инициатива едва ли е решението на въпроса“, обясни депутатът. Според него надпартийният консенсус е този, който трябва да реши въпросите и управляващите са тези, които да кажат как това може да се случи. „Идеята за криминализирането на реекспорта на лекарства е една изключително чувствителна тема. Реекспортът не е забранен в рамките на ЕС, когато той е легален. Въпросът е как държавата с контролните механизми защитава собствения си пазар и гражданите си, за да получават те лекарствени продукти в достатъчен обем и в достатъчно количество“, каза още Хасан Адемов.\r\nБиляна ИВАНОВА", "date": "2017.12.07", "title": "Д-р Хасан Адемов, ДПС: Съгласни сме, че трябва да има надпартиен консенсус за това по какъв модел да се развива здравеопазването"}
{"url": "http://www.focus-news.net/news/2017/12/07/2464925/prezidentat-na-cherna-gora-filip-vuyanovich-iztsyalo-bez-kakvito-i-da-e-rezervi-podkrepyame-ideyata-za-po-dobroto-razvitie-na-balkanite.html", "text": "Изцяло, без каквито и да е резерви, подкрепяме идеята за по-доброто развитие на Балканите. Това каза президентът на Черна гора Филип Вуянович по време на форум на българското правителство и Световната банка за регионалната интеграция на Балканите, предаде репортер на Агенция „Фокус“. „Благодаря за организираната конференция. Тя се прави в точния момент, непосредствено преди председателството на България на  Съвета на ЕС. Черна гора изцяло, без каквито и да е резерви подкрепя идеята за по-доброто развитие на Балканите. Осъзнаваме недостатъците на тази липса на свързаност, транспортната инфраструктура не отговаря на необходимото равнище“, обясни Вуянович. „Ние успяхме да преодолеем в региона две големи заблуди, които бяха и една пречка за по-доброто регионално свързване. Първата заблуда беше, че този проект служи за отлагане на присъединяването към ЕС и на тази така прословута умора от разширяването. Но не става дума за това и не се забавя интеграцията. Важно е, това е и моето послание, че в рамките на администрацията на Брюксел и членките на ЕС трябва да се ускори процесът на присъединяване на държавите от Западните Балкани към ЕС“, коментира той. По думите му втората заблуда е, че с този проект се застрашава индивидуалното третиране на всяка държава. „Това не е вярно, защото те, съобразно своите постижения и стандартите на ЕС, ще имат своя процес на присъединяване“, обясни Филип Вуянович.\r\n„Черна гора е максимално за това транспортната инфраструктура да се подобрява, усъвършенства, да има по-добър и ефикасен контрол на транспорта и така да се развива сътрудничеството в региона“, каза още. \r\n„Готови сме да работим да подкрепяме всички дейности, които са насочени към по-евтин, по-лесен, по-достъпен транспорт, инвестиция, мобилност на квалифицираната работна ръка и по-висока степен на цифровизация. Черна гора е за този проект, имаме ясна визия, че той трябва да допринесе и да прокара пътя за всяка държава по отделно. Като всяка държава съгласно заслугите си да премине по този път“, допълни президентът на Черна гора. \r\nЛюба АЛЕКСИЕВА", "date": "2017.12.07", "title": "Президентът на Черна гора Филип Вуянович: Изцяло, без каквито и да е резерви, подкрепяме идеята за по-доброто развитие на Балканите"}
{"url": "http://www.focus-news.net/news/2017/12/07/2464926/afp-kataluntsite-shte-sabudyat-evropa-s-demonstratsiya-v-bryuksel.html", "text": "Стотици каталунци започнаха да се събират в белгийската столица Брюксел, за да организират марш в подкрепа на отстранения от длъжност председател на Женералитета Карлес Пучдемон и да призоват ЕС да подкрепи стремежите им за независимост от Испания, предава AFP.\r\nСъс скандирания „Събуди се, Европа!\" и издигане на каталунското знаме, демонстрантите се събират в близост до седалището на ЕС в Брюксел, откъдето по-късно в четвъртък ще започнат шествието си през града. \r\n„Не можем да изоставим лидера си, който е в изгнание тук\", заяви пред агенцията един от участниците в акцията, допълвайки: „Ние сме тук, за да продължим борбата за нашата независимост и да изискаме свободата на нашите политически затворници\".\r\nПолицейски служители са изпратени на място, но към настоящия момент протестът преминава спокойно, уточнява агецията. \r\nПучдемон и четирима бивши министри от кабинета в Барселона избягаха в Брюксел през ноември, след като Испания ги обвини в размирици и бунт заради едностранното обявяване на независимост на автономния регион.Тереза Герова", "date": "2017.12.07", "title": "AFP: Каталунците ще „събудят Европа“ с демонстрация в Брюксел"}
{"url": "http://www.focus-news.net/news/2017/12/07/2464927/d-r-atanas-kambitov-kmet-na-blagoevgrad-balgarskoto-evropredsedatelstvo-e-golyama-otgovornost-za-balgariya-zashtoto-stavame-litseto-na-evropa.html", "text": "Българското председателство на Съвета на ЕС е голяма отговорност за България, защото ставаме лицето на Европа. Това каза кметът на Община Благоевград д-р Атанас Камбитов по време на обучението на тема „Бъдеще в Европа – Какво предстои“, което се провежда в зала „22 септември“ в Благоевград, предаде репортер на Радио „Фокус“ – Пирин. Според кмета от 1 януари 2018 година страната ни ще бъде изправена пред големи предизвикателства, които обаче дават и големи възможности. „Ние поехме отговорността, предизвикателствата ще ги преодолеем, възможностите трябва да ги използваме и да ги реализираме“, каза още д-р Камбитов. \r\nЛивия НИНОВА", "date": "2017.12.07", "title": "Д-р Атанас Камбитов, кмет на Благоевград: Българското европредседателство е голяма отговорност за България, защото ставаме лицето на Европа"}
{"url": "http://www.focus-news.net/news/2017/12/07/2464928/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-na-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ на Радио „Фокус” - Пловдив днес ще ви припомним паметните битки на руската армия през Руско-турската освободителна война. На 10 декември се навършват 140 години от пленяването на армията на Осман паша и освобождението на Плевен. Превземането на Плевен е решителният момент в хода на войната, тъй като се освобождават крупни руски сили, които предприемат преминаване на Балкана при невероятно тежки зимни условия и разгромяват турските войски в Южна България. Подробностите за това ще ни разкаже военният историк доц. д-р Петър Ненков.\r\nВъв втората половина от предаването ще ви представим Военния духов оркестър на 61-ва Стрямска механизирана бригада в Карлово. Оркестърът е създаден с дислоцирането на 28-ми пехотен Стремски полк в Карлово на 18 май 1904 г. Любопитното е, че негов първи диригент е бил маестро Георги Атанасов. Днес оркестърът повдига духа на военнослужещите и участва във всички празници и годишнини в общината. Военният духов оркестър на 61-вата механизирана бригада ще има самостоятелен концерт и за Коледните празници в Карлово. Днес ще имате възможност да чуете още любопитни неща за този оркестър от настоящия му диригент лейтенант Йордан Илиев.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2017.12.07", "title": "Акценти в предаването „Със славната 2-ра Тракийска дивизия – За честта на България“ на Радио „Фокус” – Пловдив"}
{"url": "http://www.focus-news.net/news/2017/12/07/2464929/sofiya-vremenno-se-zabranyava-vlizaneto-na-patni-prevozni-sredstva-v-dvete-posoki-po-ul-kozloduy.html", "text": "Временно се забранява влизането на пътни превозни средства в двете посоки по ул. „Козлодуй”, съобщиха от пресцентъра на Столична община. Забранява се влизането на пътни превозни средства в двете посоки по ул. „Козлодуй” между ул. „Кръстец” и ул. „Братя Миладинови” както следва \r\n- от 08.00 часа до 16.00 часа на 8 декември;\r\n- от 08.00 часа до 16.00 часа на 11 декември;\r\n- от 08.00 часа до 13.00 часа на 14 декември;\r\n- от 13.00 часа до 18.00 часа на 18 декември;\r\n- от 13.00 часа до 18.00 часа на 21 декември;\r\n- от 08.00 часа до 16.00 часа на 17 януари. \r\nПромяната в организацията на движение се налага във връзка със строителни дейности на жилищна сграда на ул. „Козлодуй“ 60.", "date": "2017.12.07", "title": "София: Временно се забранява влизането на пътни превозни средства в двете посоки по ул. „Козлодуй”"}
{"url": "http://www.focus-news.net/news/2017/12/07/2464930/pg-na-volya-nastoyava-za-premahvane-na-monopola-na-zdravnata-kasa.html", "text": "От ПП Воля още през май месец т.г. дадохме вариант за изготвяне на спешен екшън план в сферата на здравеопазването, който да се справи с голяма част от проблемите. Това на брифинг в парламента депутатът от ПГ на „Воля“ Пламен Христов, предаде репортер на Агенция „Фокус“. „Предложихме през юни месец парламентът  да работи приоритетно по въпросите на здравеопазването и това да продължи дотогава, докато се изработи екшън плана. Сега това е особено актуално“, заяви той. \r\nПо думите му имат три основни, най-важни приоритета, за които ПП „Воля“ ще настоява веднага след Коледните и Новогодишните празници. „Единият от тях е децентрализацията и премахването на монопола на Здравната каса. Считаме, че когато в здравеопазването се създаде естествена конкуренция и частно предприемачество - дали като застрахователен фонд, дали като частна Здравна каса, е доказано, че частният предприемач упражнява по-добър контрол, отколкото държавата“, обясни той и добави, че друг техен приоритет е създаването на регистър на заболяванията в България, за да може българското здравеопазване да разполага със статистиката и на нейна база да се вземат адекватни управленски решения. „Не можем да се справим с тези проблеми без да имаме информацията. Радвам се, че прокуратурата и министерството на здравеопазването, както и МВР през изминалата седмица завършиха едно разследване, което показа основните проблеми в здравеопазването - криминалният реекспорт на лекарства и лишаването на българските пациенти от животоспасяващи и животоподдържащи лекарства“, коментира депътатът. Пламен Христов заяви още, че от „Воля“ изразяват  задоволство от това разследване и след тази мащабна кампания, чиито резултати показват, че спекулациите, свързани с партията и с лидера й Веселин Марешки са били плод на фалшиви новини. Той изрази надежда, че виновниците за този реекспорт ще бъдат наказани. \r\nЛюба АЛЕКСИЕВА", "date": "2017.12.07", "title": "ПГ на „Воля“ настоява за премахване на монопола на Здравната каса"}
{"url": "http://www.focus-news.net/news/2017/12/07/2464931/prokopis-pavlopulos-kam-turskiya-prezident-lozanskiyat-dogovor-ne-podlezhi-na-reviziya.html", "text": "В четвъртък държавният глава на Гърция Прокопис Павлопулос отхвърли призивите на турския си колега Реджеп Тайип Ердоган за преразглеждане на Лозанския мирен договор, който очертава съвременните граници между двете съседни страни, предава Reuters.\r\n„Договорът от Лозана определя територията и суверенитета на Гърция и на Европейския съюз, и за нас той не подлежи на ревизия“, категоричен бе Павлопулос в рамките на среща с турския си колега, който е на историческа визита в страната. \r\nПо-рано в интервю за електронното издание Ekathimerini  и телевизия Skai Ердоган предложи преразглеждане на Договора от Лозана от 1923 г., който установява границите на съвременната Турция. Тереза Герова", "date": "2017.12.07", "title": "Прокопис Павлопулос към турския президент: Лозанският договор не подлежи на ревизия"}
{"url": "http://www.focus-news.net/news/2017/12/07/2464932/afp-es-predpriema-pravni-deystviya-sreshtu-cheshkata-republika-ungariya-i-polsha-zaradi-otkaza-im-za-priem-na-bezhantsi.html", "text": "В четвъртък Европейската комисия предприе правни действия срещу Чешката република, Унгария и Полша заради отказа им да приемат на територията си бежанци, съгласно квотната система за солидарно разпределение на търсещите убежище, предава AFP.\r\n„Европейската комисия реши да отнесе случая с Чешката република, Унгария и Полша в Съда на ЕС за неспазване на техните правни задължения за преместването\" на бежанците, се казва в изявление на ЕК.  Тереза Герова", "date": "2017.12.07", "title": "AFP: ЕС предприема правни действия срещу Чешката република, Унгария и Полша заради отказа им за прием на бежанци"}
{"url": "http://www.focus-news.net/news/2017/12/07/2464933/sofiya-vavezhda-se-vremenna-organizatsiya-na-dvizhenieto-vav-vrazka-s-praznik-v-paraklis-blagoveshtenie-gospodne.html", "text": "Въвежда се временна организация на движението във връзка с празник в параклис „Благовещение Господне“, съобщиха от пресцентъра на Столична община. От 14.00 до 20.00 часа на 8 декември се забраняват престоят и паркирането на пътни превозни средства на ул. „Оборище“ между ул. „Кракра“ и бул. „Васил Левски“ на тротоара от страната на библиотеката. Промяната в организацията на движение се налага във връзка с провеждане на събитие в параклис „Благовещение Господне“ на ул. „Оборище“ 5.", "date": "2017.12.07", "title": "София: Въвежда се временна организация на движението във връзка с празник в параклис „Благовещение Господне“"}
{"url": "http://www.focus-news.net/news/2017/12/07/2464934/poslanikat-na-azerbaydzhan-nargiz-gurbanova-realizatsiyata-na-direktniya-polet-baku-sofiya-shte-ukrepi-geopoliticheskata-vazhnost-na-nashite-darzhavi-v-kaspiysko-chernomorskiya-region.html", "text": "Реализацията на директния полет Баку – София  ще укрепи геополитическата важност на нашите държави в Каспийско -Черноморския регион. Това каза н. пр. Наргиз Гурбанова, посланик на Република Азербайджан в Република България, по време на представянето на директната въздушна връзка Баку-София, предаде репортер на Агенция „Фокус“.  „Директният полет между Баку и София, който ще се извършва от януари 2018 г. е от решаващо значение за намаляване на разстоянието между нашите столици и за  разширяването на културните, бизнес и икономическите връзки между Азербайджан и България. Този полет е символичен, защото догодина ще имаме 100-годишнина на Азербайджанската светска демократична република – първа светска демократична република в мюсюлманския свят. Също така 120 –годишнина на първото кино в мюсюлманския свят и 110-годишнина на азербайджанската опера, първа в мюсюлманския свят“, заяви н. пр. Наргиз Гурбанова.  Тя отбеляза, че Buta Airwayls е първата нискотарифна авиокомпания, която лети до София. \"България ще стане първата дестинация в ЕС, където че Buta Airwayls ще извършва директен полет“, коментира посланикът на Азербайджан. \r\nДеница КИТАНОВА", "date": "2017.12.07", "title": "Посланикът на Азербайджан Наргиз Гурбанова: Реализацията на директния полет Баку – София  ще укрепи геополитическата важност на нашите държави в Каспийско -Черноморския регион"}
{"url": "http://www.focus-news.net/news/2017/12/07/2464935/yambol-dvama-dushi-sa-zadarzhani-na-gkpp-lesovo-vav-vrazka-s-kontrabanda-na-anabolni-steroidi.html", "text": "Двама души са задържани на ГКПП – Лесово във връзка с контрабанда на анаболни стероиди. Това съобщиха от пресцентъра на МВР. В хода на гранична проверка на автобус „Темса“ с българска регистрация, пристигнал в късните часове на 5 декември т.г. за влизане в страната през ГКПП – Лесово, гранични полицаи преценили необходимостта от извършване на щателна митническа проверка на превозното средство. При последвалите действия в автобуса били установени различни количества препарати – общо 174 шишенца с различна вместимост, 267 опаковки с по 100 таблетки и 33 опаковки с по 50 таблетки. На място са били извикани експерти за изясняване вида им. \r\nДвама жители на Разград – 30-годишен с инициали А.А., шофирал автобуса, и мъж с инициали И.И., са задържани и конвоирани до ГПУ – Елхово. Превозното средство също е било задържано, пътниците са били прехвърлени на друг автобус. \r\nЗа случая е уведомена прокуратурата, работата продължава в рамките на образуваното по описа на митническите власти досъдебно производство.", "date": "2017.12.07", "title": "Ямбол: Двама души са задържани на ГКПП – Лесово във връзка с контрабанда на анаболни стероиди"}
{"url": "http://www.focus-news.net/news/2017/12/07/2464936/redzhep-tayip-erdogan-lozanskiyat-dogovor-ne-se-prilaga-na-praktika.html", "text": "Лозанският договор от 1923 г., който урежда съвременните граници между Турция и Гърция, не се прилага на практика. Това заяви турският държавен глава Реджеп Тайип Ердоган в рамките на историческо посещение в Гърция, където пристигна в четвъртък, 7 декември, съобщава изданието Hurriyet.\r\n„Трябва да проучим проложимостта на Договора от Лозана“, подчерта Ердоган на срещата с гръцкия си колега. \r\nПрокопис Павлопулос обаче отхвърли призивите на турския си колега за ревизия на документа. „Той няма никакви недостатъци, няма нужда да бъде преразглеждан или да бъде актуализиран\", категоричен бе държавният глава на Гърция.Тереза Герова", "date": "2017.12.07", "title": "Реджеп Тайип Ердоган: Лозанският договор не се прилага на практика"}
{"url": "http://www.focus-news.net/news/2017/12/07/2464937/d-r-atanas-kambitov-kmet-na-blagoevgrad-obshtinata-razpolaga-s-dobre-izgradena-sportna-infrastruktura.html", "text": "Община Благоевград разполага с добре изградена спортна инфраструктура. Това каза кметът на Благоевград д-р Атанас Камбитов по време на обучението на тема „Бъдеще в Европа – Какво предстои?“, което се провежда в зала „22 септември“, предаде репортер на Радио „Фокус“ – Пирин. По думите му само през последните 5 – 6 години са били създадени редица спортни съоръжения. „Изградихме спортни зали, реновирахме Спорния интернат, направихме нов басейн с олимпийски размери, на чието откриване присъстваше и министърът на младежта и спорта Красен Кралев. Освен това направихме десетки спортни площадки, а в момента изграждаме и стадион. Така че ние се стремим да създаваме условия и среда за всички, които имат желание да спортуват“, каза още д-р Камбитов. Според него едно от предимствата на Благоевград е, че всички тези бази се поддържат и предоставят на спортните клубове от общината безплатно. „Смятам, че много малко общини в България имат такава практика. Извън всичко това може би най-важното нещо е, че се стремим да помагаме на младите хора в това какъв спорт да изберат. Също така спортният ни календар е много богат като се започне от Спортната панорама за деца, която провеждаме и се стигне до редицата международни спортни турнири, на които сме домакини“, подчерта д-р Камбитов. Кметът на Благоевград добави, че и за в бъдеще Общината ще продължава да следва тази си политика, която е насочена към развитието на спортна и участието на младите хора в него.\r\nЛивия НИНОВА", "date": "2017.12.07", "title": "Д-р Атанас Камбитов, кмет на Благоевград: Общината разполага с добре изградена спортна инфраструктура"}
{"url": "http://www.focus-news.net/news/2017/12/07/2464938/sofiya-vavezhda-se-vremenna-organizatsiya-na-dvizhenieto-vav-vrazka-s-blagotvoritelen-kontsert-v-sofiyskata-opera-i-balet-na-14-dekemvri.html", "text": "Въвежда се временна организация на движението във връзка със събитие в Софийската опера и балет на 14 декември. Това съобщиха от пресцентъра на Столична община. От 18.15 часа до 19.15 часа на 14 декември се забранява влизането на пътни превозни средства по ул. „Врабча“ между ул. „Г. С Раковски“ и ул. „Париж“. Промяната в организацията на движение се налага във връзка с организиране на благотворителен концерт в сградата на Софийската опера и балет на 14 февруари.", "date": "2017.12.07", "title": "София: Въвежда се временна организация на движението във връзка с благотворителен концерт в Софийската опера и балет на 14 декември"}
{"url": "http://www.focus-news.net/news/2017/12/07/2464939/pregled-na-mezhdunarodnite-novini-do-13-chasa-agentsiya-fokus.html", "text": "В четвъртък, 7 декември, в София ще бъде открит форумът „По-силна регионална интеграция на Балканите“, отбелязва Радио „Свободна Европа“.\r\nСъбитието е организирано от Световната банка и в рамките му ще бъдат проведени дискусии за регионалното сътрудничество и процеса за европейска интеграция на страните от Западните Балкани. \r\nПо покана на българския премиер Бойко Борисов в София ще пристигнат колегите му от Македония - Зоран  Заев, Сърбия – Ана Бърнабич, Албания – Еди Рама, както и заместник министър-председателят и министър на външната търговия и икономически отношения на Босна и Херцеговина Мирко Шарович. Косово и Черна гора ще бъдат представени от държавните глави – Хашим Тачи и Филип Вуканович.\r\n*** Президентът на Турция Реджеп Тайип Ердоган се отправя на историческо посещение в Гърция, което ще бъде фокусирано върху редица въпроси, включително териториалните проблеми в Егейско море и екстрадирането на осмината турски офицери.\r\nЕрдоган е първият турски държавен глава, които посещава Гърция за последните 65 г. В рамките на двудневната си визата, той ще се срещне с членове на правителството, след което ще се насочи към Тракия в североизточната част на страната, където ще разговаря с представители на мюсюлманската общност в региона.\r\nМерките за сигурност в столицата Атина ще бъде засилени. Около 2,5 хил. полицейски служители ще бъдат задействани за гарантиране на реда, предвижда се част от центъра на Атина да остане затворена почти през целия ден. Ердоган ще кацне в гръцката столица в 11 часа да се срещне с Алексис Ципрас по обед, след което двамата лидери ще дадат съвместна пресконференция.\r\nОчаква се разговорите с Ципрас да обхванат широк спектър от теми, но неотдавнашното нарастване на напрежението в Егейско море вероятно ще бъде поставено на първо място в дневния ред.\r\nВ интервю с Алексис Папакелас за телевизия „Скай“ и Ekathimerini, Ердоган предложи Лозанския договор, който очертава съвременните граници между Гърция и Турция, да бъде актуализиран, като заяви, че подобен ход може да бъде от полза и за двете държави.\r\nЕрдоган настоя също Гърция да екстрадира осмината турски военни офицери, избягали в страната след неуспешния опит за държавен преврат от юли 2016 г. \r\nОт своя страна Ципрас в интервю за турската Anadolu Agency подчерта необходимостта от зачитане на Лозанския договор и облекчаване на напрежението в Егейско море, където значително зачестиха нарушенията на гръцкото въздушно пространство от турските изтребители.\r\nДруг важен въпрос в дневния ред е кризата с бежанците. Обсъдени ще бъдат икономическите отношения с акцент върху енергетиката, търговията и транспорта, съобщиха правителствени източници.\r\n*** В четвъртък Европейската комисия предприе правни действия срещу Чешката република, Унгария и Полша заради отказа им да приемат на територията си бежанци, съгласно квотната система за солидарно разпределение на търсещите убежище.\r\n„Европейската комисия реши да отнесе случая с Чешката република, Унгария и Полша в Съда на ЕС за неспазване на техните правни задължения за преместването\" на бежанците, се казва в изявление на ЕК.  \r\n*** Лидерът на политическото крило на движението „Хамас“ Исмаил Хания отправи призиви за нова арабска интифада, след като държавният глава на САЩ Доналд Тръмп обяви решението Вашингтон официално да признае Ерусалим за столица на Израел.\r\nХания обяви петък, 8 декември, за „ден на гнева“ и акции срещу Израел под лозунга „Свобода на Ерусалим и Западния бряг“. Той бе категоричен, че градът остава столица на цяла Палестина.\r\nЛидерът на „Хамас“ призова арабските страни да преустановят сътрудничеството си с Вашингтон, уверявайки, че Доналд Тръмп ще съжалява за взетото решение.\r\nВ сряда президентът на САЩ обяви признаването на Ерусалим за столица на Израел и подписа документ за преместването на американското посолство от Тел Авив в града. \r\nИзраел определя Ерусалим като своя „единна и неделима“ столица, включително неговите източни райони и историческия център, който е превзет в рамките на Шестдневната война от 1957 г. \r\nМеждународната общност не признава израелския суверенитет на града и определя неговия статут като един от основните проблеми на близкоизточния конфликт, който следва да бъде решен на основа преговори с палестинците, които имат претенции към източната част на Ерусалим.\r\n*** Израелската армия заяви в четвъртък, че ще изпрати подкрепления на окупирания Западния бряг, след като президентът на САЩ Доналд Тръмп призна Ерусалим за столица на страната.\r\n„При завършването на оценката на общото състояние на персонала е взето решение редица батальони да бъдат подсилени в района на Западния бряг\", се казва в изявление от армията на Израел. \r\nВ текста се пояснява, че съответното решение е взето с оглед привеждането на войските в готовност за „евентуално развитие“ на ситуацията.\r\n*** Делегацията на правителството в Дамаск ще се присъедини отново към мирните преговори за Сирия, които се провеждат в Женева под егидата на ООН, в неделя, 10 декември.\r\n„Сирийската правителствена делегация ще пристигне в Женева в неделя за участие в осмия кръг“ на преговорите, предаде държавната агенция SANA, цитирайки външнополитическото ведомство в Дамаск.\r\nПравителствената делегация на режима в Дамаск отложи заминаването си за Женева, където във вторник бе бъде даден старт на осмия рунд от водените под егидата на ООН мирни преговори за Сирия.\r\nМиналата седмица представителите на делегацията на правителството в Дамаск заявиха, че се връщат в Сирия за почивните дни, когато ще решат дали ще подновят участието си в преговорите.\r\n*** Парламентът на Австралия прие законопроект за узаконяване на еднополовите бракове.\r\n\"Какъв ден за любов, за равенство, за уважение! Австралия го направи\", заяви министър-председателят на Австралия Майкъл Търнбул след гласуването в законодателния орган. \r\nПоследната стъпка е генералният губернатор Питър Козброу, представител на британската кралица в Австралия, да ратифицира закона. Това вероятно ще се случи в рамките на няколко дни.\r\n*** Сърбия ще отвори две нови глави от преговорния процес за членство в Европейския съюз. Това трябва да се случи на междуправителствена конференция в Брюксел, насрочена за понеделник, 11 декември.\r\nОкончателното решение за отваряне на Глава 6 (Дружествено право) и 30 (Външни отношения) бе взето от 28-те държави-членки на ЕС без разискване на заседание на Комитета на постоянните представители (КОРЕПЕР).\r\nПо-рано тази година Сърбия започна преговори по Глава 20 и Глава 26, съответно Предприемачество и индустриална политика, и Култура и образование. Отварянето на втората бе блокирано от България и Хърватия. \r\nДо този момент Сърбия е отворила десет и е затворила две от общо 35 глави.\r\n***", "date": "2017.12.07", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/07/2464940/prof-todor-kantardzhiev-na-49-godishna-zhena-nastanena-v-umbal-ruse-se-dokaza-gripen-virus-ot-pandemichen-tip-a-h1n1.html", "text": "На 49-годишна жена, настанена в УМБАЛ-Русе, се доказа грипен вирус от пандемичен тип А (H1N1). Това съобщи за Агенция „Фокус“ проф. Тодор Кантарджиев, директор на Центъра по заразни и паразитни болести. „В 13.00 часа днес на материал на 49-годишна болна жена, настанена в интензивно отделение в УМБАЛ-Русе, се доказа грипен вирус от пандемичен тип А (H1N1). Още не сме доказали дали е от щам „Мичигън“, но натам върви”, обясни проф. Кантарджиев. Той уточни, че старите ваксинални щамове от група А бяха „Калифорния“ и „Мичиган“.", "date": "2017.12.07", "title": "Проф. Тодор Кантарджиев: На 49-годишна жена, настанена в УМБАЛ-Русе, се доказа грипен вирус от пандемичен тип А (H1N1)"}
{"url": "http://www.focus-news.net/news/2017/12/07/2464941/balgariya-i-kitay-obsadiha-razvitieto-i-zadalbochavaneto-na-otnosheniyata-si-v-sferite-na-infrastrukturata-naukata-tehnologiite-kulturata-i-turizma.html", "text": "Развитието и задълбочаването на отношенията между България и Китай в сферите на инфраструктурата, науката, технологиите, културата и туризма обсъдиха председателят на парламента Цвета Караянчева и заместник-председателят на Китайската народна политическа консултативна конференция Чен Юан. Това съобщиха от пресцентъра на Народното събрание. Гостът е начело на делегация на Китайската народна политическа консултативна конференция, която е на посещение у нас. \r\nИма голям потенциал за развитие на отношенията между България и Китай и той трябва да бъде оползотворен, заяви на срещата  Цвета Караянчева. За България страната ви е първостепенен партньор в Азия, отбеляза тя и допълни, че има неизползван потенциал за сътрудничество в сферите на инфраструктурата, науката, технологиите, културата и туризма. Председателят на парламента уточни, че се полагат усилия да бъде облекчена процедурата за предоставяне на визи на китайски граждани, които желаят да посетят България като туристи. \r\nПодкрепяме и активно участваме в инициативите на Китай  „Един пояс, един път” и „16+1” за сътрудничество между Китай и страните от Централна и Източна Европа, посочи председателят на Народното събрание и уточни, че България с удоволствие ще бъде домакин на срещата на „16+1” през следващата година. Цвета Караянчева отбеляза, че една от целите на предстоящото Българско председателство на Съвета на ЕС е вниманието на страните-членки да бъде фокусирано към държавите от тази част на Европа. \r\nЗа Китай приоритет е развитието на сътрудничеството с държавите от Централна и Източна Европа, подчерта заместник-председателят на Китайската народна политическа консултативна конференция Чен Юан. Разчитаме на България и очакваме нейната помощ за това, както и за още по-успешното сътрудничество между Китай и ЕС, отбеляза той. \r\nЖеланието на Китай е двустранният диалог с България да бъде още по-активен в сферите на икономиката, културата, образованието и науката, защото той е в интерес на двата приятелски народа, заяви Чен Юан. Той подчерта, че Китай оценява усилията, положени от България, за улесняване на китайските туристи, които искат на посетят страната.", "date": "2017.12.07", "title": "България и Китай обсъдиха развитието и задълбочаването на отношенията си в сферите на инфраструктурата, науката, технологиите, културата и туризма"}
{"url": "http://www.focus-news.net/news/2017/12/07/2464942/plovdiv-priklyuchi-kampaniyata-po-oblagorodyavane-i-ozelenyavane-na-rayon-severen.html", "text": "Със залесителна акция приключи поетата инициатива на администрацията на район „Северен“ за облагородяване и озеленяване на района. Това съобщи за Радио „Фокус“ – Пловдив районният кмет инж. Ральо Ралев. В пространство на ул. „Колю Фичето“, в градинката до детската площадка на новоизградения детски център, днес са засадени 8 броя широколистна дървесна растителност и 100 броя храстовидна растителност.\r\nНяколко залесителни акции се проведоха през есенния сезон в пловдивския район „Северен“ –  на площадката за безопасност на движението на ул. „Стефан и Обрейко Обрейкови”, по бул. „България“, в двора на СУ “Н. Вапцаров” и на много други места. Основната цел е районът да се превръща във все по-добро място за живеене. \r\nТони МИХАЙЛОВ", "date": "2017.12.07", "title": "Пловдив: Приключи кампанията по облагородяване и озеленяване на район „Северен“"}
{"url": "http://www.focus-news.net/news/2017/12/07/2464943/svetla-baryakova-muzeen-kompleks-bansko-nikola-vaptsarov-e-edinstveniyat-balgarski-poet-poluchil-mezhdunarodna-nagrada-za-mir-ot-saveta-za-mir-v-parizh.html", "text": "С няколко изречения ще ми е трудно да кажа кой е Никола Вапцаров. Това каза в интервю за Радио „Фокус“ – Пирин Светла Барякова, директор на Музеен комплекс – Банско по повод 108-ата годишнина от рождението на поета. По думите ѝ Никола Вапцаров е един от най-гениалните, най-обичаните и най-известните български поети. „Той е единственият български поет, получил международна награда за мир, присъдена му от Съвета за мир, който заседава в Париж през 1952 година. Неговата поезия е и най-превежданата и издавана зад границите на нашата родина. Творчеството на Никола Вапцаров е издадено в над 70 страни. Както споменах вече той е и един от най-обичаните и четени поети и в България“, каза още Барякова. По отношение на връзката на Вапцаров с Банско, директорът на Музеен комплекс – Банско заяви, че тя е много специални защото именно Банско, дивната Пирин планина, в чиито поли е разположено Банско и местните хора са тези, които го вдъхновяват първоначално в неговата поезия. „След това разбира се той обръща внимание и на злободневните теми, защото бидейски със сърце, отворено към мъките, радостите и страданията на всички хора по света, то няма как да не откликне и на тях. Все пак Банско винаги е било на първо място в сърцето на поета Никола Вапцаров и обратно, тъй като връзката е обратна – банскалии много обичат своя син. Той е една от най-почитаните личности за Банско и разбира се от най-великите“, добави Барякова.\r\nЛивия НИНОВА", "date": "2017.12.07", "title": "Светла Барякова, Музеен комплекс – Банско: Никола Вапцаров е единственият български поет, получил международна награда за мир от Съвета за мир в Париж"}
{"url": "http://www.focus-news.net/news/2017/12/07/2464944/sliven-initsiativen-komitet-ot-obshtinski-savetnitsi-se-obyavi-sreshtu-likvidiraneto-na-tsentara-za-kozhno-venericheski-bolesti-v-grada.html", "text": "Инициативен комитет от общински съветници се обяви срещу ликвидирането на Центъра за кожно-венерически болести в Сливен. Това каза на пресконференция д-р Нина Борова, член на комитета и на комисията по здравеопазване в ОбС – Сливен, предаде репортер на Радио „Фокус” – Сливен. В отворено писмо до медиите съветниците изразиха недоволство от закриването на лечебното заведение и намеренията за превръщането му в отделение на областната болница. Според тях това намерение противоречи на гласувания мораториум върху Закона за лекарствата, лечебните заведения и откриването на нови отделения в болниците. Мораториумът засягал 2018 година, като препятствал и разкриването на кожно отделение към МБАЛ „Д-р Иван Селимински“ – Сливен. Така Сливен рискува да остане без медицинска структура, която да лекува кожно – венерически заболявания, въпреки че общината е високорисков район, обясни д-р Борова.  \r\nСливен традиционно е на второ място в страната по това заболяване, предавано по полов път, а през октомври е на първо, посочи Борова. Съветниците предлагат Община Сливен да не закрива центъра, а да му помогне със заем за разплащане на стари задължения и да продължи да го финансира, като му възложи срещу заплащане изпълнението на превантивни мерки срещу разпространението на инфекции, предавани по полов път.\r\nЛюдмила ЙОРГОВА", "date": "2017.12.07", "title": "Сливен: Инициативен комитет от общински съветници се обяви срещу ликвидирането на Центъра за кожно-венерически болести в града"}
{"url": "http://www.focus-news.net/news/2017/12/07/2464945/faz-v-berlin-zapochna-klyuchoviyat-kongres-na-gsdp.html", "text": "В Берлин започна очакваният с напрежение конгрес на Германската социалдемократическа партия (ГСДП), на който ще бъде взето решение за участие в нова голяма коалиция с водения от канцлера Ангела Меркел Съюз (ХДС/ХСС), съобщава националният ежедневник Die Frankfurter Allgemeine Zeitung.\r\nВицепредседателят на ГСДП Айдън Йозогуз заяви при откриването, че партията трябва да обмисли добре какво би могла да направи за страната. \r\nОсвен решение за влизане в преговори за съставяне на новото германско правителство, около 600-те делегати ще гласуват и за преизбирането на Мартин Шулц за председател на партията. През март тази година той бе избран за наследник на Зигмар Габриел на поста с рекорден резултат от 100 процента от гласовете.Тереза Герова", "date": "2017.12.07", "title": "FAZ: В Берлин започна ключовият конгрес на ГСДП"}
{"url": "http://www.focus-news.net/news/2017/12/07/2464946/sofiya-prestoyat-i-parkiraneto-na-ul-nikola-mirchev-shte-badat-zabraneni-na-20-dekemvri.html", "text": "Временно се забраняват престоят и паркирането на ул. „Никола Мирчев“, съобщиха от пресцентъра на Столична община. От 12.00 часа до приключване на събитието на 20 декември се забраняват престоят и паркирането на пътни превозни средства на ул. „Никола Мирчев“ между бул. „Драган Цанков“ и ул. „Ф.Ж. Кюри“ От 18.00 часа на 20 декември ще се забранява влизането на пътни превозни средства в двете посоки по ул. „Никола Мирчев“ между бул. „Драган Цанков“ и „ул. „Ф.Ж.Кюри“ само при необходимост и по преценка на отдел „Пътна полиция“ пир СДВР.", "date": "2017.12.07", "title": "София: Престоят и паркирането на ул. „Никола Мирчев“ ще бъдат забранени на 20 декември"}
{"url": "http://www.focus-news.net/news/2017/12/07/2464947/pernik-narodnite-predstaviteli-ot-gerb-organizirat-priemen-den-za-grazhdani-na-12-dekemvri.html", "text": "Народните представители от ГЕРБ - Перник Красимир Велчев и д-р Александър Александров организират приемен ден за граждани на 12 декември, съобщиха от пресцентъра на партията. Срещата ще проведе от 11.00 часа в централния офис на ГЕРБ в Перник, на ул „Търговска“ 30.\r\nЗаписвания на място или на тел. 0884 80 05 30.", "date": "2017.12.07", "title": "Перник: Народните представители от ГЕРБ организират приемен ден за граждани на 12 декември"}
{"url": "http://www.focus-news.net/news/2017/12/07/2464948/api-vazstanoveno-e-dvizhenieto-na-tovarni-avtomobili-nad-12-tona-prez-troyanskiya-prohod.html", "text": "Възстановено е движението на товарни автомобили над 12 тона по път II-35 Троян - Кърнаре (Троянски проход). Това съобщиха от пресцентъра на Агенция „Пътна инфраструктура”.", "date": "2017.12.07", "title": "АПИ: Възстановено е движението на товарни автомобили над 12 тона през Троянския проход"}
{"url": "http://www.focus-news.net/news/2017/12/07/2464949/blagoevgrad-proektat-za-kachestvoto-na-atmosferniya-vazduh-na-teritoriyata-na-obshtinata-koyto-shte-bade-realiziran-do-kraya-na-2018-godina-e-na-stoynost-98-000-lv.html", "text": "Около 98 000 лева е стойността на проекта „Актуализация на програмата за качеството на атмосферния въздух на територията на Община Благоевград”, който ще бъде реализиран до края на 2018 година. Това каза на пресконференция заместник-кметът на Община Благоевград по европейски проекти и програми Зорница Кралева, предаде репортер на Радио „Фокус“ – Пирин. Ръководител на проекта е Дияна Стефанова, главен еколог на Община Благоевград. „Надявам се, че със съдействието на цялата общественост и с предложенията, които ще давате гражданите към нас и най-вече с публичността, която даваме на тази програма, то ще постигнем добри резултати“, каза Зорница Кралева. Тя заяви, че всички жители на Благоевград могат да подават свои предложение относно това какво трябва да се случи, за да се актуализира по най-добрия начин програмата за качеството на атмосферния въздух. „Ако например тръгнем да подменяме отоплителните уреди на твърдо гориво с нови такива, които да са с брикети, то очакваме да получим мнението на всички вас – дали ще сте съгласни на такова нещо. От друга страна, една от мерките, които може да заложим в програмата е свързана с поставянето на филтри на жилищните сгради, тоест и тук очакваме съдействието на населението, най-малко, за да получим достъп до кооперациите“, заяви Зорница Кралева.\r\nЛивия НИНОВА", "date": "2017.12.07", "title": "Благоевград: Проектът за качеството на атмосферния въздух на територията на общината, който ще бъде реализиран до края на 2018 година, е на стойност 98 000 лв."}
{"url": "http://www.focus-news.net/news/2017/12/07/2464950/focus-martin-shults-podnese-izvineniya-za-slaboto-predstavyane-na-gsdp-na-izborite-za-bundestag.html", "text": "Очакваният с напрежение конгрес на Германската социалдемократическа партия (ГСДП) започна с реч на председателя й Мартин Шулц, в рамките на която той поднесе извинение на съпартийците си за слабото представяне на изборите за Бундестаг от септември тази година, съобщава изданието Focus.\r\n„Не е лесно да стоим по този начин тук, една година по-късно. Започнахме с 20%, след това дойде онова, което нарекоха \"еуфорията Шулц\", след това загубихме три регионални избори и се върнахме отново на същото място, откъдето започнахме. Това е трудно, това е разочароващо. Преживял съм много, но последната година наистина ме разтърси“, призна германският социалдемократ. \r\nШулц благодари на всички, които са се борили за каузата социалдемократ отново да поеме канцлерския пост в Берлин. „Извинявам се за моето горчиво поражение. Най-големият проблем на ГСПД е, че тя загуби своя профил. Не успя да отговори на това, което означава социалната демокрация през XXI век“, заяви Шулц. Същевременно той допълни, че ГСДП не е в състояние да предложи политика, която хем да е „извън рамките“, хем да бъде приложима на практика. „Но можем да върнем доверието към нас“, изрази увереност лидерът на германските социалдемократи. Тереза Герова", "date": "2017.12.07", "title": "Focus: Мартин Шулц поднесе извинения за слабото представяне на ГСДП на изборите за Бундестаг"}
{"url": "http://www.focus-news.net/news/2017/12/07/2464951/ministar-tsetska-tsacheva-nuzhno-e-postigane-na-mezhdunarodnite-standarti-za-dostap-do-pravosadie-za-grazhdanite-i-biznesa.html", "text": "Ефективната съдебна система е един от основните елементи за гарантиране на върховенството на закона и демократичните принципи на обществото. Това заяви министърът на правосъдието Цецка Цачева при откриването на Петата конференция за „Върховенствата на закона“ на министрите на правосъдието от страните в Централна Азия и Европейския съюз (ЕС), която се провежда в Брюксел, съобщиха от пресцентъра на Министерство на правосъдието. „Стремежът към постигане на международните стандарти за достъп до правосъдие за гражданите и бизнеса е важна стъпка в желаната посока. Въвеждането на алтернативните способи за решаване на спорове допринася за по-бързо и достъпно правосъдие, както и облекчава работата на  съдилищата. С течение на времето алтернативни способи за решаване на спорове стават все по-популярни и в България също се търсят различни решения за подобряване на законодателната и организационната рамка“, каза министър Цачева пред гостите на конференцията.\r\nПо думите й 10 години след приемането на стратегията на ЕС за Ново партньорство със страните от Централна Азия, днешният форум е повод за равносметка на постигнатото през изминалия период след срещата в Астана през 2014 г., както и за очертаване на следващите стъпки.\r\nЗа пример министър Цачева даде създадените по-тесни партньорски взаимоотношения, основани на взаимно доверие, споделеният опит между страните, възприемането на подходящи добри практики, използването на обучителни програми и специализации и реализирането на конкретни проекти.\r\nКонференцията е организирана в рамките на Естонското председателство с подкрепата на Европейската комисия и цели да направи преглед на актуалното развитие в областта на достъпа до правосъдие в страните от Централна Азия и от ЕС със специален акцент върху механизмите за Алтернативно решаване на спорове (АРС). \r\nВ следобедните часове министър Цачева ще вземе участие и в съвместната сесия на министрите на ЕС в Съвета по „Правосъдие и вътрешни работи“.", "date": "2017.12.07", "title": "Министър Цецка Цачева: Нужно е постигане на международните стандарти за достъп до правосъдие за гражданите и бизнеса"}
{"url": "http://www.focus-news.net/news/2017/12/07/2464952/dima-ukalska-obshtina-kyustendil-edno-ot-nay-ochakvanite-sabitiya-e-tarzhestvenoto-zapalvane-na-svetlinite-na-kolednata-elha.html", "text": "Едно от най-очакваните събития е тържественото запалване на светлините на коледната елха, което по традиция ще стане в 17.30 часа днес на площад „Велбъжд”. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите ѝ това е едно от водещите събития в културния календар за месец декември. \"Подготвени са много изненади за най-малките гости на празника. В началото на празничната програма ще свири Градският духов оркестър. След това ще има специално светлинно шоу. Поканени за участие в събитието са клуб по огнени изкуства „Дивинитас” от Пловдив\", добави тя. За финал са предвидени заря и детска дискотека, с аниматор, който да забавлява децата. „Запалването на светлините на Коледната елха в Кюстендил вече е традиция. Събират се много хора, всички отброяват секундите до запалването на светлините и се наслаждават на коледно-новогодишната украса. Това е и повод светлината и коледният дух да влязат в сърцата и в домовете на нашите съграждани”, каза Дима Укалска. По думите ѝ цялата културната програма на Общината за коледните и новогодишните празници е изключително богата. \"Наистина са многобройни събитията. Концертът „Звезди в Коледната нощ” с участието на финалистите от „Х – фактор”, квартет „Белканто”, Кристиян Янкулов и Ева – Мария Петрова ще бъде на 22 декември от 19.00 часа в голямата зала на общинския драматичен театър и той ще бъде безплатен за всички, които желаят да го посетят”, каза Дима Укалска. На 31 декември на площад „Велбъжд” ще бъде посрещната Нова година със заря, концертна програма с участието на народната певица Боряна Василева и фолклорна танцова формация „Играджии”. Освен това всички културни институти в града организират празнични прояви.\r\nВенцеслав ИЛЧЕВ", "date": "2017.12.07", "title": "Дима Укалска, Община Кюстендил: Едно от най-очакваните събития е тържественото запалване на светлините на коледната елха"}
{"url": "http://www.focus-news.net/news/2017/12/07/2464953/krasimir-georgiev-zam-kmet-na-dupnitsa-obshtinata-shte-poluchi-nad-400-hilyadi-leva-za-izgrazhdaneto-na-nov-tsentar-za-nastanyavane-ot-semeen-tip.html", "text": "Община Дупница ще получи над 400 хиляди лева за изграждането на нов Център за настаняване от семеен тип. Това съобщи за Радио „Фокус” – Кюстендил Красимир Георгиев, зам.-кмет на Община Дупница. Средствата са осигурени по Оперативна програма „Региони в растеж”. Социалният център ще бъде с капацитет от 12 места за деца и младежи до 18 години. „Положителният отговор на нашия проект може само да ни радва. Цялата сума е безвъзмездна и е за ново строителство на този център, който трябва да бъде готов през 2019 година. Функционирането му ще осигури социално включване и равен достъп до услуги на децата, настанени към момента в домове, включително и за децата с увреждания”, обясни Георгиев. Намеренията са новият център да бъде изграден в района на социалните жилища, в близост до другия Център за настаняване от семеен тип. Условията в центъра ще бъдат като в един нормален семеен дом: спални, всекидневна, кухня, бани, санитарни помещения. Предвижда се и обзавеждане на самия център.\r\nВенцеслав ИЛЧЕВ", "date": "2017.12.07", "title": "Красимир Георгиев, зам.-кмет на Дупница: Общината ще получи над 400 хиляди лева за изграждането на нов Център за настаняване от семеен тип"}
{"url": "http://www.focus-news.net/news/2017/12/07/2464954/diana-stefanova-glaven-ekolog-na-obshtina-blagoevgrad-shte-se-stremim-kam-ponizhavane-zamarsyavaneto-na-atmosferniya-vazduh-chrez-ponizhavane-kolichestvata-na-fpch-10-i-pav.html", "text": "С реализацията на проекта „Актуализация на програмата за качеството на атмосферния въздух на територията на Община Благоевград” ще се стремим към понижаване замърсяването на атмосферния въздух, чрез понижаване количествата на фините прахови частици (ФПЧ10) и полицикличните ароматни въглеводороди (ПАВ). Това обяви на пресконференция Диана Стефанова, главен еколог на Община Благоевград и ръководител на проекта, предаде репортер на Радио „Фокус“ – Пирин. Според Стефанова конкретната цел, която си поставят с актуализираната програма е свързана с достигане на установените норми на тези два показателя на територията на Община Благоевград и запазването нивата на тези замърсители в норма. „Тоест голямата цел, която си поставяме е да се опитаме да направим така, че да няма превишение на тези два показателя на територията на нашата община. Проектното предложение косвено допринася и за постигане на специфичната цел по приоритетна ОС 5 „Намаляване на замърсяването на атмосферния въздух чрез понижаване количествата на ФЧП 10“ на Оперативна програма „Околна среда 2014 – 2020“, предоставяйки база на която да се основава изборът на адекватни към местните условия мерки за подобряване качеството на атмосферния въздух“, каза още Диана Стефанова. Тя добави, че постигането на тези цели може да се осъществи единствено чрез формулирането и избор на подходящи мерки за ограничаване или предотвратяване на замърсяването. Диана Стефанова допълни, че Община Благоевград вече има и одобрен проект за закупуването на електромобил за нуждите на звеното за Социални дейности в общината.\r\nЛивия НИНОВА", "date": "2017.12.07", "title": "Диана Стефанова, главен еколог на Община Благоевград: Ще се стремим към понижаване замърсяването на атмосферния въздух чрез понижаване количествата на ФПЧ 10 и ПАВ"}
{"url": "http://www.focus-news.net/news/2017/12/07/2464955/blagoevgrad-108-godini-ot-rozhdenieto-na-poeta-nikola-vaptsarov-be-otbelyazana-tarzhestveno-v-bansko.html", "text": "108 години от рождението на поета Никола Вапцаров бе отбелязана тържествено в родното му място. Това съобщиха от пресцентъра на Община Банско. Официалното събитие бе съвместно дело на Община Банско, Фондация „Българска памет” с председател д-р Милен Врабевски, и четири български и македонски училища. Учениците от ОУ „Никола Вапцаров” – гр. Струмица, Гимназия „Яне Сандански” – гр. Струмица в Македония, съвместно със своите връстници от ПЛТГ „Никола Вапцаров” – гр. Банско и Гимназия „Никола Вапцаров” – гр. Белица, се включиха в тържеството. То бе част от общ българо-македонски проект, посветен на живота и творчеството на поета-хуманист. „Днес отбелязваме 108-та годишнина от рождението на едно от най-големите имена в българската поезия – това на родения в Банско Никола Вапцаров. За краткия си, но съдържателен живот, той успява да остави ярка следа не само като творец, но като човек с главно „Ч” – човек със силна вяра в хората, в бъдещето и във хуманизма. Чест и удоволствие е за мен да приветствам днес сред нас, председателя на Фондация „Българска памет” – д-р Милен Врабевски, както и учениците от три учебни заведения, избрали Вапцаров за свой патрон, и техните връстници от Гимназия „Яне Сандански” – гр. Струмица. Посланията на българския поет са живи и днес. Очевидно е, че те надхвърлят физическите граници на българската държава и народ. Поздравявам директорите на учебните заведения за проявената инициатива. Това е доказателство за непреходността на словото на Вапцаров” заяви заместник-кметът Асен Кирицов в своето обръщение. В края на честването бяха поднесени венци и цветя пред неговия паметник от признателната общественост.", "date": "2017.12.07", "title": "Благоевград: 108 години от рождението на поета Никола Вапцаров бе отбелязана тържествено в Банско"}
{"url": "http://www.focus-news.net/news/2017/12/07/2464956/smolyan-rabotilnitsa-za-izrabotvane-na-traditsionna-rodopska-survachka-shte-se-provede-v-regionalniya-istoricheski-muzey.html", "text": "За поредна година в Регионалния исторически музей – Смолян на 11 декември ще отвори врати работилница за изработване на традиционна родопска сурвачка. Това каза за Радио „Фокус“ – Смолян уредникът в музея Тинка Белегова. Всеки ден до 14 декември от 14.00 до 16.00 часа желаещите да се научат да правят сурвачки, ще могат да черпят опит от уредниците в музея. По време на работилницата, специалистите ще разказват на присъстващите за обичаите и обредните практики по Коледа и най-вече за обичаят Сурвак, който се практикува от незапомнени времена в родопските селища. „Опитваме се да припомним и възстановим традиционните обичаи в нашата работилница, на въпреки това позволяваме на участниците да приложат своето творчество, въображение и умения при изработване на своята сурвачка. Всичко, което се е случвало в миналото се опитваме да го приложим в съвремието и да продължим традициите“, обясни Белегова. Тя добави, че материалите за работа са осигурени от музея, а таксата за участие е от 1 лв. на човек. На всеки участник ще бъдат дадени дрян за сурвачката и всички необходими за украсата му естествени материали – вълна, прежди, пуканки, сушени плодове и всичко, което някога са е ползвало за украсяване на сурвачките. Според Белегова, вече има направени няколко заявки за участие на групи в работилницата, сред тях са ученици от Професионалната гимназия по икономика, които всяка година идват, представители от Дневния център за деца и възрастни с увреждания в Смолян и други. Тя изрази надежда и тази година да има хора от широката публика, като баби с внучета, гости на града и други.\r\nНели ГЕРГЬОВСКА", "date": "2017.12.07", "title": "Смолян: Работилница за изработване на традиционна родопска сурвачка ще се проведе в Регионалния исторически музей"}
{"url": "http://www.focus-news.net/news/2017/12/07/2464957/ek-vse-oshte-nyama-byal-dim-v-pregovorite-za-brekzit.html", "text": "В четвъртък от Европейската комисия заявиха, че все още „няма бял дим“ в преговорите за постигане на споразумение за Брекзит, но е налице готовност за среща с премиера на Обединеното кралство Тереза Мей за по-нататъшни преговори, предава AFP.\r\n„Засега няма бял дим. Оставаме в готовност да приемем министър-председателя Мей във всеки един момент, когато такъв настъпи“, увери говорителят на ЕК Маргаритис Схинас пред репортери в Брюксел. \r\n(Изборът на нов папа се известява с бял дим от комин над Сикстинската капела – бел. р.)Тереза Герова", "date": "2017.12.07", "title": "ЕК: Все още няма бял дим в преговорите за Брекзит"}
{"url": "http://www.focus-news.net/news/2017/12/07/2464958/interfaks-ruskoto-vanshno-ministerstvo-seriozno-bezpokoystvo-vav-vrazka-s-reshenieto-na-donald-tramp-za-erusalim.html", "text": "Министерството на външните работи на Руската федерация изрази „сериозно безпокойство“ във връзка с решението на американския президент Доналд Тръмп да признае официално Ерусалим за столица на Израел, предава Интерфакс.\r\n„Обявеното във Вашингтон решение в Москва се възприема със сериозно безпокойство. Тревога предизвиква и това, че новата позиция на САЩ за Ерусалим рискува допълнително да усложни палестинско-израелските и отношенията в региона като цяло“, се казва в коментар на МВнР на Руската федеражия, разпространен в четвъртък.\r\nОт ведомството припомнят, че Москва възприема Източен Ерусалим като столица на бъдещата Палестинска държава, а западната му част – на Израел. „Като постоянен член на Съвета за сигурност на ООН и активен участник в близкоизточния „квартет“ на международни посредници, Русия ще продължи да оказва енергично съдействие на палестинци и израелци за постигане на съответните договорености“, подчертават още от външното министерство.Тереза Герова", "date": "2017.12.07", "title": "Интерфакс: Руското външно министерство „сериозно безпокойство“ във връзка с решението на Доналд Тръмп за Ерусалим"}
{"url": "http://www.focus-news.net/news/2017/12/07/2464959/pazardzhik-obshtina-velingrad-organizira-praznichen-kontsert-na-ploshtad-nikolay-gyaurov-na-8-dekemvri.html", "text": "Общината организира празничен концерт на площад „Николай Гяуров” на 8 декември, съобщиха от Община Велинград. Тази година културната програма през месец декември е изпълнена с поредица от събития, изложби, благотворителни базари и коледни концерти. На 8 декември от 13.00 часа на площад „Николай Гяуров” ще се проведе концерт на духовия оркестър „ВИВО МОНТАНА” по повод студентския празник, а на 9 декември от 13.00 часа жителите и гостите на града ще могат да се насладят на изпълненията на група СкандаУ с победителя от Вип Брадър 2017 Тото.", "date": "2017.12.07", "title": "Пазарджик: Община Велинград организира празничен концерт на площад „Николай Гяуров” на 8 декември"}
{"url": "http://www.focus-news.net/news/2017/12/07/2464960/predsedatelyat-na-parlamentarnata-grupa-na-gerb-tsvetan-tsvetanov-se-sreshtna-s-predsedatelya-na-makedonskiya-parlament-talat-dzhaferi.html", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща с председателя на македонския парламент Талат Джафери. Двамата разговаряха по време на политическите консултации извън официалната част на 10-та Интерпарламентарна конференция по въпросите на сигурността, която се провежда във Вашингтон. Това съобщиха от пресцентъра на ПП ГЕРБ. По време на срещата Цветанов запозна Джафери с парламентарната проекция на предстоящото европейско председателство на България. Заместник-председателят на ГЕРБ специално изтъкна важността, която страната ни отдава на държавите от Западните Балкани европейската перспектива пред тях. Допълнително Цветанов информира за предстоящата ратификация от българския парламент на Договора за приятелство с Македония. От своя страна Талат Джафери увери, че подобна процедура е задействана и от македонска страна. В тази връзка той заяви, че пред двете държави се открива светло бъдеще, бъдеще на две приятелски държави. \"Нашите деца ще живеят като приятели и ние ще се гордеем с това!\", заяви Джафери.\r\nВ хода на разговора двамата държавници обсъдиха различни регионални инициативи, като изказаха високо мнение за развиването на различни инфраструктурни проекти. И двамата се обединиха около мнението, че развитието на съвместни икономически и културни проекти е от взаимен интерес на всички народи от региона.", "date": "2017.12.07", "title": "Председателят на Парламентарната група на ГЕРБ Цветан Цветанов се срещна с председателя на македонския парламент Талат Джафери"}
{"url": "http://www.focus-news.net/news/2017/12/07/2464961/afp-okolo-45-hil-dushi-se-sabraha-na-demonstratsiya-v-bryuksel-v-podkrepa-na-karles-puchdemon.html", "text": "По данни на белгийската полиция около 45 хил. души са се включили в демонстрацията, организирана в Брюксел в подкрепа на отстранения от власт председател на Женералитата на Каталуния Карлес Пучдемон, с която се надяват да спечелят подкрепата на ЕС за региона, предава AFP.\r\n„Официално преброяване (на участниците) в демонстрацията в Брюксел: 45 хил. протестиращи“, се казва в съобщение от правоохранителните органи, публикувано в социалната мрежа „Туитър“. \r\nПо-рано бяха представени данни за около 10 хил. участници, припомня агенцията. Тереза Герова", "date": "2017.12.07", "title": "AFP: Около 45 хил. души се събраха на демонстрация в Брюксел в подкрепа на Карлес Пучдемон"}
{"url": "http://www.focus-news.net/news/2017/12/07/2464962/kyustendil-obshtinata-izgotvya-proekt-za-byudzhet-za-2018-godina.html", "text": "Община Кюстендил е в процес на изготвяне на проекта за бюджет за 2018 година. Това каза пред Радио „Фокус” – Кюстендил Надя Каратова, зам.-кмет на Община Кюстендил. Вече са обобщени предложенията на второстепенните разпоредители с бюджет, кметовете на кметства и кметски наместници, директорите на дирекции и началник–отделите на администрацията и предстои обсъждане на началната рамка за бюджета с представители на Общинския съвет и по-специално на Комисията по бюджет и финанси. „Това сме направили до момента, имаме една почти готова рамка на бюджета. Чакаме Закона за държавния бюджет”, каза Надя Каратова. По думите ѝ от момента на публикуване на Закона за държавния бюджет за 2018 година, общините имат 20 работни дни, в които да се направят публично обсъждане на бюджетите си, да ги сглобят, подредят, да напишат докладите си и да ги внесат в Общинския съвет. „Практиката показва, че ако до 15 декември Законът за бюджета бъде публикуван в Държавен вестник, то тези всичките действия трябва да бъдат извършени най-късно до 17 януари и след това Общинският съвет има още 15 работни дни, в които да приеме общинския бюджет съответно след като той вече е разгледан от всички комисии”, каза Надя Каратова.\r\nВенцеслав ИЛЧЕВ", "date": "2017.12.07", "title": "Кюстендил: Общината изготвя проект за бюджет за 2018 година"}
{"url": "http://www.focus-news.net/news/2017/12/07/2464963/lovech-dvama-dushi-sa-zaginali-pri-paten-intsident-na-patya-lovech-bahovitsa.html", "text": "Двама души са загинали при пътен инцидент край Ловеч рано тази сутрин. Това съобщи за Радио „Фокус“ – Велико Търново говорителят на Областна дирекция на МВР Габриела Тодорова. Сигналът за катастрофата е подаден в 05.40 часа тази сутрин. „Лека кола „Форд“ се е ударила в крайпътно дърво на прав участък. Вероятно водачът е загубил контрол върху управлението. В резултат са загинали младеж на 18 години и жена на 20 години. 27-годишен пътник от автомобила е настанен в Ловешката болница за лечение. Информация за състоянието му към момента няма“, обясни Габриела Тодорова. По случая е образувано досъдебно производство. По първоначална информация 18-годишното момче е карало автомобила. Предстои изясняване на обстоятелствата.\r\nЛуиза ТРАНЧЕВА", "date": "2017.12.07", "title": "Ловеч: Двама души са загинали при пътен инцидент на пътя Ловеч – Баховица"}
{"url": "http://www.focus-news.net/news/2017/12/07/2464964/faz-martin-shults-predstavi-viziyata-si-za-obedineni-evropeyski-shtati-do-2025-g.html", "text": "В рамките на провеждащия се в Берлин конгрес на Германската социалдемократическа партия (ГСДП), председателят й Мартин Шулц представи визията си за Обединени европейски щати до 2025 г., съобщава националният ежедневник Die Frankfurter Allgemeine Zeitung. \r\nСтраните от Общността, които не се съгласни да гласуват приемането на федерална конституция, следва да напуснат организацията, подчерта лидерът на германските социалдемократи. \r\nИдеята за трансформация на Европа по модела на САЩ е отдавна залегнала в програмата на социалдемократите. За първи път те излагат визията си по този въпрос още през далечната 1925 г. Сега обаче за първи път Шулц поставя конкретна дата за реализирането й – 2025 г., 100-годишнината от издигането на идеята. Тереза Герова", "date": "2017.12.07", "title": "FAZ: Мартин Шулц представи визията си за Обединени европейски щати до 2025 г."}
{"url": "http://www.focus-news.net/news/2017/12/07/2464965/nadya-karatova-zamkmet-na-kyustendil-osnoven-prioritet-v-nasheto-upravlenie-sa-obrazovanieto-grizhata-za-vazrastnite-hora-kulturnoistoricheskoto-ni-nasledstvo-i-turizmat.html", "text": "Основен приоритет в нашето управление са образованието, грижата за възрастните хора, културно-историческото ни наследство и туризмът. Това каза пред Радио „Фокус” – Кюстендил Надя Каратова, зам.-кмет на Община Кюстендил. По думите ѝ основният приоритет е функцията „Образование” и всичко свързано с отглеждането, възпитанието на децата и грижата за възрастните хора в социалните услуги, както и запазване и развитие на културно-историческото наследство и съответно туризмът. „Това са четирите основни приоритета на нашето управление. Тези приоритети са в основата на бюджета за всяка от годините ни”, каза Надя Каратова. По думите ѝ ако проектът за бюджет, който беше приет, се запази като показатели, за Община Кюстендил ръстът в подпомагането от държавата е около  7,6 %. Тя добави, че за делегирани от държавата дейности ръстът е около 8,6%, а в частта местни дейности е меко казано недостатъчен да покрие очакванията. „В сравнение с 2017 година очакваме 2018 да е с около 6% по-голям бюджетът ни и то главно това увеличение е заради увеличението на субсидиите от държавата в частта делегирани дейности и известен малък ръст в собствените ни приходи от данъци и неданъчни приходи”, каза Надя Каратова. По думите ѝ съставянето на един годишен бюджет е част от един непрекъснат процес на средносрочно планиране. Тя добави, че в началото на тази година Общинският съвет е утвърдил средносрочна бюджетна програма за следващите 3 години, тоест касаещи времето от 2018, 2019 и 2020 година. През август месец тази прогноза е била актуализирана с предложения, които са постъпили от второстепенните разпоредители, кметовете на кметства, дирекциите и отделите на администрацията и всички промени, които са настъпили вследствие на тези предложения, Общинският съвет ги е утвърдил през август месец в актуализирана бюджетна прогноза. „На тази база ние разработваме и сегашния проект за бюджет, който ще внесем през месец януари. Разделите на бюджета се определят със Закона за публичните финанси, единната бюджетна класификация, която се утвърждава от министъра на финансите”, каза Надя Каратова. Разделите са 4 – приходи, разходи, бюджетни взаимоотношения и финансиране на бюджетното салдо. „За гражданите последните два раздела са малко сложни за разбиране, но така законодателят е определил начина, по който ние показваме във финансов план в цифри нашите политики и нашите действия в бъдещето”, каза Надя Каратова.\r\nВенцеслав ИЛЧЕВ", "date": "2017.12.07", "title": "Надя Каратова, зам.–кмет на Кюстендил: Основен приоритет в нашето управление са образованието, грижата за възрастните хора, културно–историческото ни наследство и туризмът"}
{"url": "http://www.focus-news.net/news/2017/12/07/2464966/plovdiv-proektat-za-digitalizatsiya-na-uchilishtata-v-grada-uchastva-v-prestizhna-klasatsiya-za-inovativni-politiki-vav-viena.html", "text": "Проектът за дигитализация на училищата в Пловдив участва в престижна класация за иновативни политики във Виена. Това съобщиха за Радио „Фокус” - Пловдив от пресцентъра на Общината. Първата церемония по връчване на международните награди за иновативна европейска политика се проведе във Виена. На събитието бяха отличени общо 9 политически проекта от 4 държави за постижения и иновативен подход при водените от тях политики в различни области на обществения живот. Над 600 проекта от цяла Европа участваха в церемонията, като само 80 бяха класирани на финала. Церемонията се проведе в балната зала на Община Виена в присъствието на кмета на града и над 600 гости от цяла Европа. Пловдив бе представен от заместник-кмета „Oбразование, бизнес развитие, европейски политики и международно сътрудничество” Стефан Стоянов. „Дигитализация на учебния процес“ в Пловдив стартира през 2016 г. и цели да въведе облачни технологии във всички училища чрез платформите G-suite for Education нa Google и Microsoft Office 365. Подобен проект за пръв път се реализира в България като публична политика за реформи в образованието. Инициативата обхваща 13 училища в Пловдив в момента, като по програмата вече са обучени над 250 учители. Целта е до 2019 г. мащабният образователен проект да обхване всичките 54 общински училища в града. Платформите са безплатни и целят трайна дигитализация на всички учебни процеси, свързани с обучението и управлението на информационния поток между директори, учители, ученици, родители и административен персонал. Всички необходими материали и учебници ще са достъпни от всяко място и по всяко време. След време тези технологии до голяма степен ще заместят хартиените носители в училищата. Община Пловдив организира и финансира обучението на училищните екипи за използване на платформите. Обученията се провеждат от неправителствената организация Център за творческо обучение, която е сертифициран партньор на Google за облачни технологии в образованието. През 2017 г. екипът на организацията откри център за трансфер на технологии в Пловдив, за да подпомогне работата по дигитализация на училищата.\r\n„Участието на български проекти в толкова престижна класация е висока оценка за екипа на Община Пловдив, който постигна наистина много през последните години. Въвеждането на облачните технологии е важен проект за нас. Ефективното използване на подобни решения ще даде нужната подкрепа на публичното образование да се реформира и да бъде адекватно на съвременните нужди на децата. Ние в Пловдив работим по пакет от иновации в публичното образование и се стремим да подпомагаме системата по всякакъв начин“, каза заместник-кметът Стефан Стоянов. През последните години община Пловдив анонсира програми за Монтесори педагогика в детските градини, развитието на иновативни училища, подпомагане на дуалното образование, адаптирани програми за ИТ индустрията с пловдивския университет и др.\r\nНаградите са инициатива на базирания във Виена „Институт за иновации в политиката“ и имат амбицията да станат най-престижното ежегодно отличие за иновативна политика на европейския континент. 1022 европейски граждани, избрани на случаен принцип, имаха привилегията да журират и да отличат тазгодишните иновативни политици на Европа в общо девет категории: Качество на живот, Свобода, Просперитет, Работни места, Екология, Просперитет, Демократичност, Човешки права и Общност.", "date": "2017.12.07", "title": "Пловдив: Проектът за дигитализация на училищата в града участва в престижна класация за иновативни политики във Виена"}
{"url": "http://www.focus-news.net/news/2017/12/07/2464967/blagoevgrad-obshtinskiyat-kuklen-teatar-predstavya-postanovkata-vizh-kolko-e-prosto.html", "text": "Общински куклен театър - Благоевград представя постановката „Виж колко е просто“, съобщиха от пресцентъра на Общината. Приказката за малки и пораснали деца ще бъде представена на 9 декември (събота) от 11.00 часа в Младежки дом Благоевград. \r\n    За жителите и гостите на града и тяхното добро настроение, ще се погрижат актьорите Елеонора Кулинска, Анна Секулова, Виолета Рачева. Творците от „Виж колко е просто“ ще застанат зад марионетни кукли, които са и основните герои. Автор и режисьор на спектакъла е Веселин Анев.  \r\n   Постановката е част от Коледния фестивал на Община Благоевград с мотото „Сподели любов, сподели добро…“.", "date": "2017.12.07", "title": "Благоевград: Общинският куклен театър представя постановката „Виж колко е просто“"}
{"url": "http://www.focus-news.net/news/2017/12/07/2464968/hurriyet-v-turtsiya-zapochna-protsesat-sreshtu-selahatin-demirtash.html", "text": "В четвъртък съдът в Анкара даде старт на делото срещу съпредседателя на Народнодемократичната партия (НДП) Селахатин Демирташ, отбелязва турското издание Hurriyet.\r\nДемирташ е изправен на подсъдимата скамейка по обвинения във „водене на терористична организация“, „подклаждане на обществена омраза и престъпност“ и „кампания в подкрепа на терористична организация“. Той не присъства на изслушването в съдебната зала, което се провежда 399 дни след ареста на Демирташ. Тереза Герова", "date": "2017.12.07", "title": "Hurriyet: В Турция започна процесът срещу Селахатин Демирташ"}
{"url": "http://www.focus-news.net/news/2017/12/07/2464969/sofiya-dnes-i-utre-dvizhenieto-za-varna-po-avtomagistrala-hemus-v-rayona-na-tunel-vitinya-shte-se-osashtestvyava-v-izprevarvashtata-lenta.html", "text": "Днес и утре - 8 декември, до 17.00 ч. движението за Варна по автомагистрала „Хемус“ между 30-ти и 34-ти км, в района на тунел „Витиня“, ще се осъществява в изпреварващата лента поради извършване на гаранционни дейности. Това съобщиха от пресцентъра на Агенция \"Пътна инфраструктура\" (АПИ). От 17.00 ч. на 8 декември /петък/ до 17.00 ч. на 10 декември /неделя/ движението ще е насочено в аварийната лента. Шофьорите трябва да карат внимателно и да спазват ограничението на скоростта. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ.", "date": "2017.12.07", "title": "София: Днес и утре движението за Варна по автомагистрала „Хемус“, в района на тунел „Витиня“, ще се осъществява в изпреварващата лента"}
{"url": "http://www.focus-news.net/news/2017/12/07/2464970/plovdiv-izvarshva-se-tsyalosten-remont-na-elektricheskata-sistema-i-osvetlenieto-v-banya-starinna.html", "text": "Извършва се цялостен ремонт на електрическата система и осветлението в Залите за съвременно изкуство „Баня Старинна“. Това съобщиха за Радио „Фокус” - Пловдив от Градската художествена галерия в Пловдив. Очаква се ремонтът да завърши до края на тази година. Обновяването на инсталацията ще позволи пълноценно и без рискове да се проведат планираните значими изложбени, концертни и театрални прояви през 2018 г. Първата мащабна изява ще стартира в началото на март – международната изложба „От Андалусия до Ориента: среща на цивилизациите“, която е проект на Европейския Съюз в партньорство с Института за етнология и фолклористика с етнографски музей към БАН.\r\nРаботи се и по цялостен проект за реставрация и реновиране на красивата петвековна сграда.", "date": "2017.12.07", "title": "Пловдив: Извършва се цялостен ремонт на електрическата система и осветлението в Баня Старинна"}
{"url": "http://www.focus-news.net/news/2017/12/07/2464971/sport-ludogorets-igrae-za-tochka-v-germaniya-obzor.html", "text": "Шампионът на България Лудогорец ще брани точката със зъби и нокти в днешния мач срещу Хофенхайм. Решителният двубой за разградчани е днес на германска земя от 20:00 часа и ще се излъчва по БНТ. Нашите се нуждаят поне от равенство, за да продължат със сигурност участието си в турнира Лига Европа и напролет. Лудогорец играе за равен в Германия\r\nШампионът на България Лудогорец ще брани точката със зъби и нокти в днешния мач срещу Хофенхайм. Решителният двубой за разградчани е днес на германска земя от 20:00 часа и ще се излъчва по БНТ. Нашите се нуждаят поне от равенство, за да продължат със сигурност участието си в турнира Лига Европа и напролет. \r\nЛудогорец в момента заема втората позиция в своята група „С”. Дори и при загуба обаче, при благоприятно стечение на обстоятелствата в другата среща - между Истанбул ББ и Брага, футболистите на Димитър Димитров-Херо могат да се окажат в следващата фаза на надпреварата. \r\nТреньорът на българския отбор обаче е твърдо решен да не разчита на съдбата и да си върже гащите на германска земя. Той е избрал много дефанзивна тактика за двубоя с наситена халфова линия. Херо иска да окопае отбора и да затвори всички пространства в своята половина, а напред ще се разчита единствено на контраатаки. \r\nДобрата новина е, че домакините от Хофенхайм вече загубиха всякакви шансове за класиране и мотивацията при тях със сигурност няма да е кой знае колко висока.Лудогорец проведе тренировка на \"Рейн Некар Арена\"\r\nЛудогорец проведе официалната си тренировка на \"Рейн Некар Арена\". Точно в 19:00 ч. местно време Димитър Димитров изведе групата от 20 футболисти, пристигнали в Германия. Заниманието продължи точно един час, след което отборът се прибра в хотел \"Вила Медичи\" в близкия град Бад Шьонборн. \r\nМачът срещу Хофенхайм е в четвъртък от 19:00 ч. местно време. Очаква се солидна българска агитка да подкрепя Лудогорец от трибуните на \"Рейн Некар Арена\".  Около 12 000 фена ще подкрепят домакините, които загубиха шансове за класиране в следващата фаза и ще играят за престиж.\r\nЛудогорец се прибира в България в петък с чартърен полет от Карлсруе до София. Самолетът на шампионите се очаква да кацне на летището в столицата около 14:00 часа.Ангел Петричев: Имаме играчи да се противопоставим\r\nИзпълнителният директор на Лудогорец Ангел Петричев замина вчера в добро настроение за Германия. Той изрази увереност, че отборът вече веднъж се е справил с Хофенхайм и увереност, че може да го направи отново.\r\n„Ние вече победихме Хофенхайм в Разград. Имаме играчи, които могат да се противопоставят на водещ отбор в Бундеслигата. Напрежение е нормално да има, но любителите на статистиката знаят, че ние играем по-слабо, когато няма напрежение. За нас то е здравословно. Предстои ни серия трудни мачове - сега с Хофенхайм, след това гостуване на Пирин за първенство и на ЦСКА за Купа та на България\", каза накратко Петричев.Херо: Загубите ни направиха по-силни\r\n Треньорът на Лудогорец Димитър Димитров запази хладнокръвие на пресконференцията преди мача на годината срещу немския Хофенхайм. Той е сигурен, че отборът му ще излезе с чест от решителния сблъсък тази вечер. „Няма никакво значе ние, че Хофенхайм ще пуснат млади футболисти. Те имат дълга скамейка и качествени футболисти. Имат дължина на състава. Нас обаче не ни интересува толкова съперника, важното е как ще играем ние. Не очаквам немците да действат на контраатаки, те ще нападат без напрежение\", каза Херо „Наистина допуснахме 3 загуби в последния месец, но те ни направиха по-силни. Важното е да излезем с достойнство от този труден период\", каза още треньорът на родния първенец.Вандерсон трябва да се реваншира\r\nТази вечер Лудогорец излиза за третия си мачбол за излизане от групите на Лига Европа. По безумен начин бяха пропуснати шансовете с Брага и срещу Истанбул Б в Разград и битката срещу Хофенхайм ще е за всичко или нищо. Има обаче един футболист, който е длъжник на тима в Европа през този сезон. Става дума за Вандерсон. Точно преди година техничният бразилец вкара на ПСЖ на „Парк де Пренс\" и помогна на Лудогорец да излезе като трети от групата си в Шампионската лига. През тази кампания обаче палачът на Цървена звезда не е на познатото си ниво. Той направи големи пропуски срещу Апоел Беер Шева в Израел. Макар и на реванша в Разград да вкара два гола, нещата вече бяха изпуснати и Лудогорец се прости с надеждата си да играе отново в Турнира на богатите. Най-големият пропуск обаче бе срещу Истанбул Б преди две седмици. Тогава той не успя да вкара топката в празната врата и по този начин попречи на съотборниците си да стигнат до точката, която щеше да ги класира. Вандерсон е доказал, че притежава страхотни качества и неслучайно има 10 гола в Европа. Така че днес е неговият момент да покаже, че все още е важна част от Лудогорец и може да измъкне тима в тежък момент.Светослав Дяков: На наша страна са опитът и класата\r\n Капитанът Светослав Дяков също говори пред медиите преди мача. „На наша страна са опитът и класата, те са млади и амбициозни. Сигурен съм, че футболистите на Хофенхайм ще бъдат пределно мобилизирани, но това не е наша работа. Вярно е, че изиграхме много мачове напоследък, но не искам това да звучи като оправдание. Ще дадем всичко от себе си тази вечер\", обеща един от лидерите на Лудогорец.Козмин Моци: В Германия не обичат румънците\r\nЕдин от лидерите на Лудогорец - Козмин Моци, направи интересно заключение. Той обяви още при стъпването си на летището в Карлсруе, че в Германия не обичат румънците. Повод за неговите думи бе фактът, че той стоя около 5 минути на паспортния контрол. Моци бе пръв от цялата делегация на Лудогорец, но въпреки това се забави доста. Това явно не му се понрави и той стигна до заключението, че германците не обичат румънците. Тази вечер защитникът ще може да си отмъсти на „лошите\" германци с добро представяне срещу Хофенхайм.\r\nВенцислав ДРАГОМАНОВ", "date": "2017.12.07", "title": "Спорт: Лудогорец играе за точка в Германия (ОБЗОР)"}
{"url": "http://www.focus-news.net/news/2017/12/07/2464972/svetla-baryakova-muzeen-kompleks-bansko-poeziyata-na-nikola-vaptsarov-e-silno-sotsialna-no-v-neya-vinagi-prozira-nadezhdata-za-po-hubav-i-dobar-zhivot.html", "text": "Поезията на Никола Вапцаров е силно социална, но в нея винаги прозира надеждата за по-хубав и добър живот. Това каза в интервю за Радио „Фокус“ – Пирин Светла Барякова, директор на Музеен комплекс – Банско по повод 108-ата годишнина от рождението на поета. По думите ѝ във Вапцаровото творчество се вижда, че три са основните неща, към които той се е стремил. „Това са вярата, надеждата и любовта. Мисля, че именно те прозират в неговата поезия, независимо че тя е много силно социална. Показвайки живота на своите събратя и пишейки за гражданската война в Испания, във Вапцаровата поезия прозира надеждата, че ще дойде нещо по-добро, че живота ще дойде „по-хубав от песен, по-хубав от пролетен ден“, каза още Барякова. Тя добави, че Вапцаров има много хубави стихове и трудно може да се каже кои са най-емблематичните сред тях. „Но ако говорим за лично моето мнение, то аз най-много харесваме един не много известен стих. Според мен той най-добре характеризира неговият живот. В стиха се казва следното: „Защо пък не? – в мечтите няма цензура. Мечтите греят в синкава прозрачност, а по-добре е да подгониш вятъра, отколкото да седнеш и да плачеш“, посочи Барякова.\r\nЛивия НИНОВА", "date": "2017.12.07", "title": "Светла Барякова, Музеен комплекс – Банско: Поезията на Никола Вапцаров е силно социална, но в нея винаги прозира надеждата за по-хубав и добър живот"}
{"url": "http://www.focus-news.net/news/2017/12/07/2464973/inzh-tsvetan-asenov-zam-kmet-na-obshtina-vidin-za-tekusht-remont-na-ulitsi-v-grada-prez-2017-g-sa-izrazhodvani-241-000-lv.html", "text": "За текущ ремонт на улици в град Видин през 2017 г. са изразходвани 241 000 лв. Това каза за Радио „Фокус“ – Видин инж. Цветан Асенов, заместник-кмет на Община Видин. Той посочи, че са изградени алеи в новия гробищен парк на стойност 50 000 лв. „В новия гробищен парк през миналата 2016 година вложихме в изграждането на алеи 20 000 лв. Извършват се дейности по възстановяване на хоризонталната и вертикалната маркировка, поддържане на светофарната уредба, почистване на дъждоприемните шахти в град Видин“, каза заместник-кметът на Общината. Инж. Асенов добави, че е направен основен ремонт на сградата на Центъра за подкрепа на личностното развитие – Градско ученическо общежитие, като за покривни работи, подмяна дограма и ремонт отоплителна инсталация са изразходвани 200 000 лв. „По програма „Местни инициативи“, която реализираме за втора поредна година заради големия интерес предвидихме по-голям бюджет, бяха осъществени 52 проекта в гр. Видин и населените места на общината на обща стойност 104 000 лв., като всеки проект бе финансиран  с 2000 лв.“, каза инж. Цветан Асинов. Тази година е извършена доставка и монтаж на съоръжения за 5 броя детски площадки на стойност 11 000 лв. за всяка, или общо 55 000 лв.\r\nАнна ЛОЗАНОВА", "date": "2017.12.07", "title": "Инж. Цветан Асенов, зам.-кмет на Община Видин: За текущ ремонт на улици в града през 2017 г. са изразходвани 241 000 лв."}
{"url": "http://www.focus-news.net/news/2017/12/07/2464974/pernik-19-godishen-i-dvama-15-godishni-mladezhi-sa-privlecheni-kato-obvinyaemi-za-vaorazhen-grabezh-v-magazin-v-oblastniya-grad.html", "text": "19-годишен младеж и двама непълнолетни застават пред съда за грабеж. Престъплението е извършено в края на месец април тази година - непознати момчета нахлули в магазин за алкохол и цигари на ул. „Кракра“ в областния град, заплашили продавачката с огнестрелно оръжие и откраднали 55 лева в брой, алкохол, цигари, пури и шоколадови изделия. Това съобщиха от пресцентъра на МВР. Служители от Първо районно управление на МВР-Перник започнали разследване. В резултат на непрекъснатата работа и проведени множество издирвателни и процесуално-следствени действия били установени извършителите - А.Б. /19 г./, 15-годишният му брат, както и още едно момче на 15 години, всички от Перник. Тримата са привлечени като обвиняеми, работата по случая продължава съвместно с Районна прокуратура – Перник.", "date": "2017.12.07", "title": "Перник: 19-годишен и двама 15-годишни младежи са привлечени като обвиняеми за въоръжен грабеж в магазин в областния град"}
{"url": "http://www.focus-news.net/news/2017/12/07/2464975/sofiya-politsiyata-izyasnyava-signal-za-nahluli-v-stolichna-gimnaziya-mladezhi-nyama-danni-za-postradali-pri-sluchaya.html", "text": "Столичната полиция изяснява сигнал за инцидент в гимназия. Това съобщиха от пресцентъра на МВР. Вчера, около 15.55 часа, било съобщено за нахлули в учебното заведение младежи. Насочените незабавно натам полицейски екипи не установили нарушители. На този етап няма данни за пострадали при случая. Продължава работата по изясняване на всички факти и обстоятелства около сигнала.", "date": "2017.12.07", "title": "София: Полицията изяснява сигнал за нахлули в столична гимназия младежи, няма данни за пострадали при случая"}
{"url": "http://www.focus-news.net/news/2017/12/07/2464976/inzh-elin-lilov-21-200-koledni-elhi-shte-badat-dobiti-ot-teritoriyata-na-yuzhnotsentralno-darzhavno-gorsko-predpriyatie-smolyan.html", "text": "21 200 коледни елхи ще бъдат добити от горите и разсадниците на територията на Южноцентрално държавно горско предприятие – Смолян за предстоящите празници. Това каза за Радио „Фокус“ – Смолян зам.-директорът на предприятието инж. Елин Лилов. \"Територията му обхваща областите Смолян, Пазарджик, Пловдив и Кърджали, а 50 % от добитите елхи ще са от Смолянска област\", посочи той. \"И тази година ще се продават както отсечени коледни дръвчета, така и такива със закрита коренова система в контейнери, които след празниците може да се посадят отново в гората, пред дома или на място, на което собственикът им пожелае\", отбеляза инж. Лилов. Той уточни, че този вид елхички ще са 2 770 броя. Цената на отсечено дръвче е между 3 лв. и 7 лв. в зависимост от височината, а на живите елхи в контейнери тя е от 10 лв. до 30 лв.\r\nДобитите от територията на стопанството елхи ще се продават и в други градове в страната, тъй като търговците правят заявка в съответните горски стопанства и осигуряват транспорта до различни населени места, където предлагат на пазара коледни дръвчета. \"И тази година по традиция ЮЦДГП – Смолян ще продава от следващата седмица елхички със закрита коренова система на Стария център в Смолян\", посочи инж. Лилов. Той подчерта, че ще се извършват проверки за незаконна сеч на коледни дръвчета, като законно придобитите трябва задължително да имат контролна пластина в основата на стеблото. \"Глобата при незаконно отсечени елхички за физически лица е между 30 и 3 000 лв., а за юридически лица е от 100 до 5000 лв.\", каза още зам.-директорът на ЮЦДГП – Смолян.\r\nНели ГЕРГЬОВСКА", "date": "2017.12.07", "title": "Инж. Елин Лилов: 21 200 коледни елхи ще бъдат добити от територията на Южноцентрално държавно горско предприятие – Смолян"}
{"url": "http://www.focus-news.net/news/2017/12/07/2464977/targovishte-28-godishen-mazh-izvesten-na-politsiyata-za-krazhba-i-nezakonen-dobiv-na-darvesina-e-zadarzhan-za-poboy-v-popovo.html", "text": "Полицаи от Районно управление на МВР-Попово са се отзовали вчера на сигнал за свада на ул. „Мара Тасева“ в града, постъпил около 22.40 часа. Това съобщиха от пресцентъра на МВР. На място служителите на реда изяснили, че 28-годишният Д. Д. от великотърновското село Водолей e нанесъл побой на 42-годишен местен жител и е счупил предно панорамно стъкло на лек автомобил „Рено Меган“ – собственост на друг мъж от града. Д. Д., който е известен на полицията за кражба и незаконен добив на дървесина, е задържан за срок до 24 часа. По случая се извършва проверка по чл. 325 от Наказателния кодекс.", "date": "2017.12.07", "title": "Търговище: 28-годишен мъж, известен на полицията за кражба и незаконен добив на дървесина, е задържан за побой в Попово"}
{"url": "http://www.focus-news.net/news/2017/12/07/2464978/nelina-tsarova-obshtina-veliko-tarnovo-duhoviyat-ni-orkestar-e-nay-golemiyat-podoben-sastav-izvan-stolitsata.html", "text": "Духовият оркестър при Община Велико Търново, известен като Биг бенд Велико Търново, е най-големият подобен състав извън столицата. Това каза за Радио „Фокус“ – Велико Търново Нелина Църова, директор на Дирекция „Култура, туризъм и международни дейности“ в Общината. Тя уточни, че прозвището е дадено заради високото ниво на всички изпълнения на музикантите. „Нашият оркестър е най-големият общински в страната, след този в София. Биг бенд Велико Търново е носител на наградата „Златна лира“ на Съюза на българските музикални и танцови дейци. Участва във всички фестивали на духовите оркестри в България, има много гостувания и в чужбина. Имаме изключителни музиканти“, добави Нелина Църова. \r\nДуховият оркестър при Община Велико Търново е създаден през 1967 година. Негов диригент днес е маестро Николай Бошнаков. Основната роля на изпълнителите, по думите на диригента, е да свирят по различни ритуали, национали, официални и църковни празници. Те правят и „изнесени концерти“ в парк „Марно поле“, като това е традиция от дълги години.\r\nЛуиза ТРАНЧЕВА", "date": "2017.12.07", "title": "Нелина Църова, Община Велико Търново: Духовият ни оркестър е най-големият подобен състав извън столицата"}
{"url": "http://www.focus-news.net/news/2017/12/07/2464979/dimitar-slavov-kmet-na-byala-mostat-na-kolyo-ficheto-e-parviyat-most-s-ravna-nastilka-izgraden-na-balkanskiya-poluostrov.html", "text": "Мостът на Кольо Фичето край Бяла е изключително съоръжение, първият мост с равна настилка, изграден на Балканския полуостров. Това каза в интервю за Агенция „Фокус“ кметът на община Бяла, област Русе Димитър Славов по повод 150-годишнината от построяването на моста на Кольо Фичето. „Навремето само един мост в Цариград му е съперничил. Мостът е бил много нужен за развитието на търговията и на целия регион“, обясни той. „Изграден е от най-големият майстор артист, който всичко, което е пипнал, е станало паметник на културата от национално значение, а именно майстор Уста Кольо Фичето“, заяви кметът. „Най-популярната легенда е, когато русенския валия Мидхат паша, много прогресивен за времето си управник, избира кой да построи моста. Тогава Кольо Фичето директно, с името, което вече си е създал, е гарантирал, че ако не построи моста за 700 хил. гроша, ще застане отдолу, за да му вземат главата. Той построява нашия мост на 65-годишна възраст и е имал вече авторитет“, обясни Димитър Славов. „Според друга легенда, когато руснаците видели моста, понеже минавали много тежки оръдия и артилерия, се усъмнили в силата му. Ген. Тотлебен възложил на неговите инженери да проверят. Те казали, че не едно оръжие, а 5 едно върху друго може да издържи, толкова е здрав мостът на Фичето“, допълни кметът на Бяла. \r\nБиляна ИВАНОВА", "date": "2017.12.07", "title": "Димитър Славов, кмет на Бяла: Мостът на Кольо Фичето е първият мост с равна настилка, изграден на Балканския полуостров"}
{"url": "http://www.focus-news.net/news/2017/12/07/2464980/kyustendil-prodalzhavat-sastezaniyata-po-futbol-ot-obshtinskiya-etap-na-uchenicheskite-igri.html", "text": "Продължават състезанията по футбол от общинския етап на ученическите игри в Кюстендил. Това съобщи за Радио „Фокус” – Кюстендил Стоян Стоянов, експерт „Младежки дейности” към Община Кюстендил. По думите му футболните срещи са проведени между отбори от ученици от пети до седми клас. „Последният ден на състезанията по футбол донесе много оспорвани и резултатни срещи при момчетата. В малкия финал застанаха отборите на Седмо основно училище „Ильо Войвода” и второ основно училище „Даскал Димитри” за определяне на третото място. Учениците от VII основно училище извоюваха победата с категоричен резултат от 8:1”, каза Стоян Стоянов. На финала учениците на Трето основно училище  „Проф. Марин Дринов” са победили връстниците си от Първо основно училище „Св. св. Кирил и Методий” с 2:1 и са завоювали първото място. До края на седмицата се провеждат срещите за учениците от 8 до 12 клас, а следващата седмица ще се състоят двубоите за учениците от 11 до 12 клас.\r\nВенцеслав ИЛЧЕВ", "date": "2017.12.07", "title": "Кюстендил: Продължават състезанията по футбол от общинския етап на ученическите игри"}
{"url": "http://www.focus-news.net/news/2017/12/07/2464981/dobrich-fondatsiya-lumos-i-mladezhkiya-tsentar-nagrazhdavat-pobeditelite-v-oblastniya-uchenicheski-konkurs-detsata-s-uvrezhdaniya-sred-nas.html", "text": "От 11.00 часа на 11 декември във фоайето на Младежки център – Добрич ще се проведе церемония по връчване на наградите от областния ученически конкурс, в който взеха участие деца от Добрич, Каварна, Тервел и Шабла. Това съобщиха от пресцентъра на Община град Добрич. Конкурсът е на тема „Децата с увреждания сред нас“ и цели да даде възможност на младите автори да споделят своите въпроси, мисли, преживявания свързани с децата с увреждания.     \r\n27 деца се включиха със своите творби, затруднявайки журито да избере между толкова много достойни последователи на Йовков. „Темата за децата с увреждания не е лесна, тя провокира задаването на трудни въпроси, които не винаги имат еднозначен отговор. Въпроси, с които и възрастните се затрудняват. Ето защо сме толкова впечатлени от творбите на децата“, потвърждава Снежана Ванкова, ръководител на Лумос в Добрич.    \r\n„Всеки от нас е различен по свой собствен начин. Децата с увреждания са като четирилистна детелина, намерена в безкрайно поле от трилистни.“, посочва Стефани Маринова, на 17 години, от Добрич. „И досега се усмихвам, когато си спомня за тях. Защо ли? Отидох при тях с намерението да им помогна, а всъщност те ми помогнаха да осъзная кое е истински ценното в живота…“, казва още тя. \r\n„Нашето училище, трябва да изгражда не само подходяща архитектурно-достъпна среда, но и чисто човешка такава. В прогимназията срещнах приятелството на такава \"различна\" ученичка. И колкото пораствам, разбирам, че наистина тези деца трябва да са сред нас - не заради нещо друго, а заради силата на характера им, толерантността към обидите и стремежа да се докажат - пред околните и пред себе си.“, коментира Марина Иванова, на 15 години, от град Тервел. \r\nЖурито с председател Сашо Серафимов - председател на Дружеството на писателите в Добрич и членове: Петранка Божкова – филолог, поет и член на Съюза на българските писатели и на Съюза на българските журналисти, Мария Методиева – филолог, председател на фондация „Св. Николай Чудотворец“ и Снежана Ванкова – социален педагог, координатор на Фондация „Лумос“ – Добрич избра тримата достойни победители, както и 4 поощрителни награди. Наградените са както следва: \r\n- 1-ва награда: Марина Иванова, 15 г., гр. Тервел, СУ „Йордан Йовков“;\r\n- 2-ра награда: Елизавета Млечкова, 18 г., СУ „Стефан Караджа\", гр. Каварна; \r\n- 3-та награда: Стефани Маринова ,17 г., ЧПГТП „Райко Цончев”, гр. Добрич;\r\n- 4 поощрителни награди: Преслав Пейчев, 18 г., СУ „Димитър Талев“, гр. Добрич.; Евгения Павлова, 18 г., СУ „Св. Климент Охридски\", гр. Добрич; Дамяна Димова, 16 г., Езикова гимназия „Гео Милев“, гр. Добрич; Зорница Трифонова, 15 г., СУ „Асен Златаров”, гр. Шабла.\r\nЛумос е международна неправителставена организация, създадена от Дж. К. Роулинг, за да помогне в реформирането на услугите за деца в неравностойно положение, като трансформира институционалната грижа в услуги, който дават възможност на семействата да останат заедно в общността.", "date": "2017.12.07", "title": "Добрич: Фондация Лумос и Младежкия център награждават победителите в областния ученически конкурс „Децата с увреждания сред нас“"}
{"url": "http://www.focus-news.net/news/2017/12/07/2464982/predsedatelyat-na-pg-na-gerb-tsvetan-tsvetanov-provede-sreshti-v-mezhdunarodniya-republikanski-institut-i-natsionalniya-demokraticheski-institut-vav-vashington.html", "text": "Председателят на Парламентарната група на ГЕРБ и заместник-председател на партията Цветан Цветанов проведе своите традиционни срещи с ръководни представители на мозъчните тръстове на Републиканската и Демократическата партия на САЩ, съобщиха от пресцентъра на ГЕРБ. По време на срещите във Вашингтон бяха представени приоритетите на българското председателство на Съвета на ЕС през първата половина на 2018 г. От американска страна беше изказана много висока оценка за включването на Западните Балкани сред основните приоритети на българското председателство. В момента представянето на ясна европейска перспектива пред тези държави е от съществена важност. Беше заявено, че България, чрез членството й в ЕС и НАТО, е положителен пример за целия регион. По време на срещите беше специално изтъкнато, че трябва да се  използва всяка възможност за извеждане на нови евроатлантически перспективи пред държавите от Западните Балкани. За тази цел бяха договорени конкретни съвместни дейности и проекти между американските аналитични звена, ПП ГЕРБ и европейски фондации. Тези събития ще бъдат проведени в рамките на българското председателство на Съвета на ЕС.\r\nЗаместник-председателят на ГЕРБ Цветан Цветанов използва възможността и запозна американската страна с резултатите от последните парламентарни избори у нас през месец март 2017 г., както и с усилията и успехите на българското правителство в областта на външната политика и икономическото развитие. От американска страна беше изказано високо мнение за усилията на българското правителство в тези области. \r\nУтре срещите на Цветан Цветанов във Вашингтон продължават по програма.", "date": "2017.12.07", "title": "Председателят на ПГ на ГЕРБ Цветан Цветанов проведе срещи в Международния републикански институт и Националния демократически институт във Вашингтон"}
{"url": "http://www.focus-news.net/news/2017/12/07/2464983/dimitar-slavov-kmet-na-byala-147-godini-sled-postroyavaneto-si-mostat-na-kolyo-ficheto-otnovo-posluzhi-na-belenchani-sled-navodnenieto-prez-2014-godina.html", "text": "Година и половина след трагедията с наводнението в Бяла през 2014 година се наложи да се прави уширение на новия мост, целият трафик с автобусите и леките коли, без най-тежките камиони, минаваше през моста. След 147 и няколко години мостът отново послужи на беленчани. Това каза в интервю за Агенция „Фокус“ кметът на община Бяла, област Русе Димитър Славов по повод 150-годишнината от построяването на моста на Кольо Фичето. „Спести на всички работещи оттатък Янтра, където е промишлената зона на Бяла, всекидневен обход от 40 км в едната посока. Мостът ни служи вярно“, обясни той. „По случай 150-годишнината от построяването на моста направихме документален филм, който спечели и награда. Има събрани около 10 хил. лева от дарителството. Средствата обаче са крайно недостатъчни, за моста трябват милиони“, коментира кметът. „Мостът и часовниковата кула са емблемата на община Бяла. Мостът е от голямо значение за нас“, каза още Димитър Славов. \r\nБиляна ИВАНОВА", "date": "2017.12.07", "title": "Димитър Славов, кмет на Бяла: 147 години след построяването си, мостът на Кольо Фичето отново послужи на беленчани след наводнението през 2014 година"}
{"url": "http://www.focus-news.net/news/2017/12/07/2464984/burgas-v-oblastta-sa-registrirani-tri-sluchaya-na-izoliran-grip-ot-tip-a.html", "text": "При трима души е установен изолиран грип от тип А. Това съобщи за Радио „Фокус“ - Бургас Елица Карагьозова, говорител на РЗИ - Бургас. Към момента във вирусологична лаборатория на инспекцията са изследвани серумни проби на 14 хоспитализирани пациенти с усложнения от вирусни инфекции, като при трима е изолиран грип от тип А, при един – тип В и при един – тип А и тип В. Останалите пациенти са с отрицателни резултати за грипни вируси. С бързи тестове са изследвани 7 носогърлени секрета, като резултатите при всички са отрицателни.\r\nПотвърденият изолиран грипен щам за сезона е щамът „Ямагата“, който е от група В и е аналог на включения във ваксините за сезон 2017/2018 г. Във вирусологична лаборатория към РЗИ - Бургас се извършват серологични изследвания на кръв и изследване на носогърлени секрети с бърз тест. Методиките дават възможност за определяне на типа грип А или В, като не се извършва определяне на грипни щамове. Тези изследвания се извършват в Националния център по заразни и паразитни болести гр. София. Симптомите на грипа са висока температура, хрема, обща отпадналост, мускулни болки.\r\nПри начални симптоми на остри респираторни заболявания пациентът трябва да се обръща към личния си лекар за консултация и лечение. Най-доброто средство за предпазване и профилактика на грипа е имунизацията с противогрипна ваксина, като препоръчително е това да се извърши от месец септември до края на месец ноември, за да може организма да има достатъчно време да изгради имунитет преди началото на грипната вълна.\r\nОт 25 септември 2017 г. до днес в Имунизационен кабинет към РЗИ - Бургас са се имунизирали 144 лица, като преобладават лица около и над 60-годишна възраст.\r\nОт 01 ноември 2017 г. ежедневно се проследява заболеваемостта. През последните две седмици заболеваемостта е завишена спрямо предходните седмици, но е по-ниска за стойностите, които са необходими за навлизане в предепидемичен период.\r\nМария РУСЕВА", "date": "2017.12.07", "title": "Бургас: В областта са регистрирани три случая на изолиран грип от тип А"}
{"url": "http://www.focus-news.net/news/2017/12/07/2464985/istoricheskata-vizita-na-redzhep-tayip-erdogan-v-gartsiya-zapochna-s-ostro-protivorechie-s-prokopis-pavlopulos-za-lozanskiya-dogovor-i-turskoto-maltsinstvo-obzor.html", "text": "В четвъртък, 7 декември, държавният глава на Турция Реджеп Тайип Ердоган пристигна на двудневно посещение в Гърция – събитие, което обикновено не се възприема като нещо необичайно за отношенията между две съседни държави. Но гостът от Анкара е първият президент, който ще стъпи на гръцка земя от 1952 г. насам, и очакванията от визитата са големи и в двете страни. \r\nЕскортиран от гръцки изтребители, самолетът на турския президент кацна на летището в Атина в часовете преди обед, след което официалната част на посещението на Ердоган започна със среща с гръцкия му колега Прокопис Павлопулос. \r\nДългоочакваната визита на Ердоган, която бе подготвяна в продължение на месеци, започна с остро противоречие, след като турският държавен глава се сблъска с Прокопис Павлопулос още при встъпителните им слова в президентския дворец в Атина. Причината – интервю на Ердоган за местни медии, в което той отново отправи призиви за „актуализация“ на Лозанския мирен договор от 1923 г., който очертава съвременните граници между Гърция и Турция, заявявайки, че подобен ход може да бъде от полза и за двете страни. \r\nЛозанският договор от не се прилага на практика, изрази увереност Ердоган, поради което предложи на Павлопулос „да проучим приложимостта“ му. Предложението му обаче срещна категоричен отказ от страна на гръцкия му колега. \r\n„Договорът от Лозана определя територията и суверенитета на Гърция и на Европейския съюз, и за нас той не подлежи на ревизия“, категоричен бе Павлопулос в рамките на срещата с лидера на Анкара.\r\nОт своя страна Ердоган аргументира предложението си с условията, заложени в договора за мюсюлманското малцинство, живеещо в Западна Тракия в Гърция. „Мюсюлманите в Западна Тракия нямат право да избират мюфтия от собствената си общност, усилията за назначаване на мюфтия продължават; подобни неща не се случват с Патриаршията в Турция\", отбеляза Ердоган.\r\n„Не можете да откриете никаква дискриминация срещу турски граждани от гръцки произход, докато в Западна Тракия дори не е позволено да се напише думата „турски“, продължи Ердоган. Цитирайки данни за средния доход на турците в Западна Тракия, той коментира: „Не се предприемат стъпки за инвестиции, икономическо развитие, поради което Договорът от Лозана трябва да бъде актуализиран\".\r\nПоследва припомняне от негова страна, че Европейският съд по правата на човека подкрепи малцинството да бъде определяно като „турско“, а не само като „мюсюлманско“.  \r\nПо отношение на Кипър Ердоган заяви, Турция подкрепя плана на бившия генерален секретар на ООН Кофи Анан, но констатира, че кипърските гърци са тези, които се противопоставят на изпълнението му. „Нашата цел е да намерим жизнеспособно решение както в Кипър, така и в Егейско море\", увери Ердоган.\r\nВ отклонение от протокола Павлопулос репликира, веднага след като Ердоган повтори, че международните договори не са преразгледани. \r\nДвудневната визита на Ердоган в Гърция ще продължи с разговор с премиера Алексис Ципрас, след което турският лидер ще се отправи към североизточната част на страната за среща с представители на мюсюлманското малцинство.\r\n„Това е посещение с изключително важно значение\", заяви говорител на гръцкото правителство преди пристигането на Ердоган в страната, подчертавайки, че това е първата му визита в Гърция в качеството на президент на Турция.\r\nГоворителят на турския президент - Ибрахим Калън, на свой ред заяви пред журналисти, че Турция се надява посещението да допринесе за развитието и задълбочаването на връзките между двете Атина и Анкара.Тереза Герова", "date": "2017.12.07", "title": "Историческата визита на Реджеп Тайип Ердоган в Гърция започна с остро противоречие с Прокопис Павлопулос за Лозанския договор и турското малцинство (ОБЗОР)"}
{"url": "http://www.focus-news.net/news/2017/12/07/2464986/stara-zagora-vavezhda-se-promyana-v-razpisanieto-na-avtobusna-liniya-204.html", "text": "Въвежда се промяна в разписанието на автобусна линия № 204 в Стара Загора. Това съобщиха от пресцентъра на Община Стара Загора.\r\nОт 11 декември 2017 година /понеделник/ автобусна линия № 204 „Тракийски университет“ – кв. „Кольо Ганчево“, ще се движи както следва:\r\n-\tчас на тръгване от Тракийски университет – 12,10; 12,40 и 16,10 часа;\r\n-\tчас на тръгване от кв. „К. Ганчев“ – 07,30; 08,00; 13,00; 13,30 и 17,00 часа.\r\nАвтобусната линия ще се обслужва само в работни, учебни дни.", "date": "2017.12.07", "title": "Стара Загора: Въвежда се промяна в разписанието на автобусна линия № 204"}
{"url": "http://www.focus-news.net/news/2017/12/07/2464987/d-r-biserka-mihaleva-ruo-sliven-38-uchenichki-v-oblastta-sa-otpadnali-ot-uchilishte-zaradi-ranen-brak.html", "text": "38 ученички в област Сливен са отпаднали от училище заради ранен брак. Това съобщи пред журналисти д-р Бисерка Михалева, началник на Регионалното управление на образованието, предаде репортер на Радио „Фокус” – Сливен. Момичетата били записани в началото на учебната година, но не постъпили в училище. По думите на д-р Михалева това са предимно момичета над 12 години, които са вече омъжени и бременни. \r\nВ същото време над 2 000 ученици от област Сливен са върнати в училище благодарение на Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Екипите, сформирани от представители на различни институции, са посетили близо 9 000 адреса. Към екипите са привлечени и родители като медиатори между училището, етноса и семейството. Бисерка Михалева допълни, че през 2018 година в областта ще бъдат създадени училища за родители, където освен да им бъдат обяснени ангажиментите към децата им, самите родители ще се и образоват.\r\nЛюдмила ЙОРГОВА", "date": "2017.12.07", "title": "Д-р Бисерка Михалева, РУО – Сливен: 38 ученички в областта са отпаднали от училище заради ранен брак"}
{"url": "http://www.focus-news.net/news/2017/12/07/2464988/varna-okrazhiyat-sad-postanovi-zadarzhane-pod-strazha-spryamo-narkorazprostranitel.html", "text": "Варненският окръжен съд наложи мярка за неотклонение „Задържане под стража“ спрямо наркоразпространител - 36-годишният Илиян Ст. от Варна. Това съобщиха от пресцентъра на Апелативна прокуратура – Варна. Мъжът е бил привлечен като обвиняем за четири деяния по член 354а, ал. 1 от НК – държане с цел разпространение на високорискови наркотични вещества, извършени като продължавано престъпление. \r\nРазследването срещу него е събрало достатъчно доказателства за престъпната дейност на 36-годишния наркоразпространител. На 12 юни 2017 г. той бил задържан с 12 дози наркотични вещества,  производни на амфетамина. На 27 юли бил установен да държи с цел разпространение 12 пакетчета марихуана. На 13 август в него са намерени и иззети  9 дози амфетамин. \r\nСрещу него били образувани досъдебни производства за престъпления по член 354а, ал. 1 от НК, но наркоразпространителят се укривал до 4 декември, когато бил задържан с 66,43 грама марихуана и 1, 5 грама производни на амфетамина на излизане от компютърна зала на ул. „Отец Паисий“ във Варна. При извършения обиск били намерени наркотичните вещества.  \r\nОпределението на Варненския окръжен съд подлежи на обжалване пред Апелативния съд.", "date": "2017.12.07", "title": "Варна: Окръжият съд постанови задържане под стража спрямо наркоразпространител"}
{"url": "http://www.focus-news.net/news/2017/12/07/2464989/burgas-stotitsi-mladi-futbolisti-ot-detskite-gradini-v-grada-se-vklyuchiha-v-traditsionniya-turnir-mini-shampionska-liga.html", "text": "Стотици млади футболисти от бургаските детски градини се включиха в традиционния турнир „Мини Шампионска лига“, посветен на празника на града Никулден. Това съобщиха от пресцентъра на Община Бургас. Срещите за разпределянето на купите и медалите се изиграха в спортна зала „Младост“. Турнирът се организира от ДФК „Звездичка“, Община Бургас и БФС.\r\nЗлатни медалисти станаха футболистите от ДГ „Раковина“, които при рулетката на дузпите във финала се наложиха срещу ОДЗ №4 „Калина Малина“. Бронзът в малкия финал бе извоюван от отбора на ОДЗ „Радост“, който се наложи над ЦДГ „Златното ключе“.\r\n„Изпращаме една трудна, но успешна година. Благодарение на усилията, които полагат треньори, деца и родители, продължаваме да трупаме опит и сме оптимисти за бъдещето“, казаха от екипа на „Звездичка“.", "date": "2017.12.07", "title": "Бургас: Стотици млади футболисти от детските градини в града се включиха в традиционния турнир „Мини Шампионска лига“"}
{"url": "http://www.focus-news.net/news/2017/12/07/2464990/ot-1530-chasa-v-umbalsm-n-i-pirogov-shte-se-provede-brifing.html", "text": "От 15.30 часа в  УМБАЛСМ „Н. И. Пирогов“ ще се проведе брифинг във връзка с протестиращите медици, съобщиха от пресцентъра на лечебното заведение.", "date": "2017.12.07", "title": "От 15.30 часа в  УМБАЛСМ „Н. И. Пирогов“ ще се проведе брифинг"}
{"url": "http://www.focus-news.net/news/2017/12/07/2464991/sofiyska-gradska-prokuratura-predade-na-sad-pet-litsa-za-grabezh-na-35-000-lv.html", "text": "Софийска градска прокуратура (СГП) внесе в Софийски градски съд (СГС) обвинителен акт срещу пет лица за извършения на 23 март 2016 г. грабеж от служител на дружество, извършващо дейност по инкасо. Това съобщиха от пресцентъра на прокуратурата. Грабежът е в особено големи размери и е извършен след предварителен сговор между лицата Красимир Б., Николай К., Георги И., Кирил М. и Борислав А. \r\nНа двама от съучастниците – Красимир Б. и Николай К., е повдигнато обвинение за съизвършителство помежду им, а останалите трима са били помагачи. \r\nНа 23 март 2016 г. около 11.50 часа служител на ЗБК „Балкан“ АД тръгнал от офиса на акционерното дружество, като носел в чанта сумата от 35 000 лв., която следвало да внесе в банка. На улицата, на около 20 метра от сградата, пострадалият бил нападнат от двама от обвиняемите. Единият от тях му нанесъл силен удар в задната област на главата и го повалил на земята. Другият опрял нож тип „пеперуда” до врата на пострадалия и го заплашил, след което издърпал чантата му. \r\nИзвършителите напуснали местопроизшествието и на предварително уговорено място се срещнали с другите трима помагачи, за да си поделят сумата. \r\nСъс своя дял от плячката единият извършител си закупил лек автомобил, а другият - велосипед. \r\nСлед задържане на извършителите част от противозаконно отнетата сума е открита у тях. \r\nПредстои Софийски градски съд (СГС) да насрочи разглеждането на делото.", "date": "2017.12.07", "title": "Софийска градска прокуратура предаде на съд пет лица за грабеж на 35 000 лв."}
{"url": "http://www.focus-news.net/news/2017/12/07/2464992/prof-stati-statev-unss-na-vtorata-sreshta-na-helicas-vzehme-reshenie-mrezhata-za-geografsko-i-teritorialno-satrudnichestvo-da-ne-e-samo-balkanska-a-yugoiztochno-evropeyska.html", "text": "На втората среща на HELICAS взехме решение мрежата за географско и териториално сътрудничество  да не е само балканска, а да е югоизточно-европейска.  Това каза Агенция \"Фокус\" ректорът на УНСС проф. Стати Статев след втората среща на Европейската група за териториално сътрудничество HELICAS (Holistic Efficient Local Initiatives for Cooperation and Synergies), на която групата бе представена в УНСС. „Новото програмно направление на ЕС идва да разшири идеята за предишното трансгранично сътрудничество, защото практиката показа, че в определени точки, където по една или друга причина има насищане с университети и населени места около границата, както е случаят със Словения и Италия, се изразходват много средства. Там, където логистиката не е така добра, няма възможност тези средства да се кумулират“, каза проф. Статев и поясни, че сега идеята е да се обединят повече държави в дадена територия, които имат нещо общо по някакъв признак. Според него на тази база ще може да се осъществява коопериране. „Така дойде идеята ние да създадем първоначално само с колегите от Северна Гърция едно такова сдружение, наречено HELICAS. То беше основано в Солун. На първата среща, която имахме, беше избран борд на директорите, президент на който е кметът на Солун г-н Янис Бутарис. За вицепрезидент имах честта да бъда избран аз от българска страна като ректор на УНСС“,посочи проф. Стати Статев.  Той коментира, че тогава е поел домакинството на днешната втора среща на групата. Ректорът на УНСС посочи, че на втората среща освен организационни решения за формиране на изпълнителен съвет в рамките на борда на директорите от 15 души, избирането на касиер, секретар и изпълнителен директор, са дискутирани много важни въпроси от гледна точка на бъдещето развитие на мрежата. Проф. Стати Статев поясни, че целта е да се  направят по-мащабни проекти. Стана ясно, че трета среща ще има през пролетта на 2018  г.„Фокус“ припомня: HELICAS е създадена през ноември 2017 г. като гражданско сдружение с нестопанска цел. От гръцка страна в групата членуват общини и техни сдружения, както и търговско-промишлени палати и университети. От българска страна институционален член е Университетът за национално и световно стопанство. \r\nДеница КИТАНОВА", "date": "2017.12.07", "title": "Проф. Стати Статев, УНСС: На втората среща на HELICAS взехме решение мрежата за географско и териториално сътрудничество да не е само балканска, а югоизточно-европейска"}
{"url": "http://www.focus-news.net/news/2017/12/07/2464993/veliko-tarnovo-napraviha-parva-kopka-za-izgrazhdane-na-nov-bolnichen-korpus-kam-mobal-d-r-stefan-cherkezov.html", "text": "Направиха първа копка за изграждане на нов болничен корпус към МОБАЛ „Д-р Стефан Черкезов“ във Велико Търново, предаде репортер на Радио „Фокус“ – Велико Търново. На церемонията присъстваха зам.-министърът на здравеопазването Светлана Йорданова, областният управител на Велико Търново проф. Любомира Попова, кметът инж. Даниел Панов, председателят на Общински съвет Венцислав Спирдонов и други. Церемонията бе част от програмата за отбелязване на 150-та годишнина от създаването на МОБАЛ „Д-р Стефан Черкезов“.\r\nНовия корпус на великотърновската болница ще се намира до Корпус В на лечебното заведение. Проектът цели сливането на двете Бази на болницата: База I (Нова болница) и База II (Стара болница), които са на отстояние 3 км една от друга. Новата сградата е разположена западно от блок В и е ориентирана на юг. Болничните стаи и кабинети са с разположение „изток – запад“. Застроената площ в основата е 594 кв. м. Височината на сградата е 7 етажа, плюс сутерен. В сградата ще бъдат преместени Инфекциозното отделение, Неврологичното отделение, Ортопедията и травматологията, Акушеро-гинекологичното отделение с два сектора:  родилен и гинекология. Тук ще е и Отделение по неонатология. Предвидено е пространство и за операционен блок с 4 операционни зали: две гинекологични и две ортопедични, като се изгради връзка със съществуващия операционен блок, така че да се получи цял операционен блок с 9 операционни зали. В западната част на сградата ще се обособи паркинг за служители и посетители на лечебното заведение. \r\nОбщата стойност на проекта е 3 675 000 лева без ДДС. Средствата са от продажбата на терена, на който се намираше старото Хирургично отделение, както и на паровото стопанство. Към реалното строителство на новия болничен корпус ще се пристъпи през февруари - март следващата година.\r\nПървата копка бе направена от директора на болницата д-р Стефан Филев. Молебен за здраве и благополучие отслужи отец Славчо Иванов.\r\nНадежда КРЪСТЕВА", "date": "2017.12.07", "title": "Велико Търново: Направиха първа копка за изграждане на нов болничен корпус към МОБАЛ „Д-р Стефан Черкезов“"}
{"url": "http://www.focus-news.net/news/2017/12/07/2464994/aktsenti-v-predavaneto-dupnitsa-klyuchat-kam-rila-na-radio-fokus-pirin.html", "text": "В предаването „Дупница – ключът към Рила” на Радио „Фокус” – Пирин днес ще разговаряме с Георги Вълев, който ще ни разкаже повече за Смесен хор „Рилски звуци”. Колко души участват в него, кои са изявите, на които са присъствали последно и трудно ли се прави музика са само част от нещата, които ще научим от него във времето от 16.00 до 17.00 часа днес.\r\nАко и вие нашите слушатели и читатели искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл . На посочените контакти може да поставяте и въпроси, свързани с Община Дупница, а ние ще се опитаме да намерим отговори на тях.\r\nПредаването „Дупница – ключът към Рила” се излъчва на честотите на Радио „Фокус” – Пирин всеки четвъртък от 16.00 до 17.00 часа с водещ Лора Калчева.", "date": "2017.12.07", "title": "Акценти в предаването „Дупница – ключът към Рила” на Радио „Фокус” – Пирин"}
{"url": "http://www.focus-news.net/news/2017/12/07/2464995/prezidentat-na-pes-sergey-stanishev-kam-lidera-na-gsdp-martin-shults-evropa-ima-nuzhda-ot-vas.html", "text": "„Европа“ е ключовата дума в дебатите на двудневния конгрес на Германската социалдемократическа партия (ГСДП) в Берлин. Това е разбираемо, тъй като темата за бъдещето на Европа е и в центъра на разговорите между двете най-големи политически сили в Германия. Конгресът ще обсъди резолюция, която да даде отворен мандат на ръководството на партията за разговори по конкретни политики при евентуално участие в бъдещо правителство. Това съобщиха от пресофиса на евродепутата и президент на ПЕС Сергей Станишев. В силна реч лидерът на ГСДП Мартин Шулц очерта червените линии за левицата: бъдещето на Европа, труда и околната среда. „Ние не трябва да управляваме на всяка цена, но и не трябва да останем в опозиция на всяка цена. Важно е да видим какво можем да постигнем. Нашата държава трябва да стане по-силна, а затова е необходима Германската социалдемократическа партия.“, продължи той. „Глобализацията се нуждае от правила, които да отидат отвъд националното. За постигането на тази цел ПЕС и Прогесивният алианс ще имат ключова роля.“, посочи Мартин Шулц.\r\n„Предадох на нашите приятели – немските социалдемократи – загрижеността на левите лидери и премиери, че без тяхното участие в бъдещото правителство на Германия, промяната в Европа не би могла да се случи. Само тяхното присъствие би постигнало реални действия по социалния стълб и по предстоящата политическа битка за новия бюджет на Европа.“, заяви Сергей Станишев, който е специален гост на конгреса.", "date": "2017.12.07", "title": "Президентът на ПЕС Сергей Станишев към лидера на ГСДП Мартин Шулц: Европа има нужда от вас"}
{"url": "http://www.focus-news.net/news/2017/12/07/2464996/sport-balgariya-v-trudna-grupa-na-svetovnoto-parvenstvo-v-yaponiya.html", "text": "Женският национален отбор по волейбол попадна в Група Б на Световното първенство в Япония през 2018-а година заедно с отборите на Китай, Италия, Турция, Канада и Куба. Това отреди тегленият късно снощи жребий в Токио.\r\nТимът ни ще изиграе всичките си срещи от тази фаза на шампионата в Сапоро. Домакинът Япония е водач в Група А, където жребият събра Япония, Холандия, Аржентина, Германия, Камерун и Мексико. Срещите от този поток ще се изиграят в Йокохама, където ще се проведат и заключителните сблъсъци от 18-о издание на турнира.\r\nВенцислав ДРАГОМАНОВ", "date": "2017.12.07", "title": "Спорт: България в трудна група на Световното първенство в Япония"}
{"url": "http://www.focus-news.net/news/2017/12/07/2464997/predsedatelyat-na-komisiyata-po-vzaimodeystvieto-s-npo-i-zhalbite-na-grazhdanite-v-ns-anton-kutev-shte-razgovarya-s-mladezhki-nepravitelstveni-organizatsii-i-studentski-saveti-ot-stranata.html", "text": "Председателят на Комисията по взаимодействието с неправителствените организации (НПО) и жалбите на гражданите в народното събрание (НС) Антон Кутев ще разговаря с младежки неправителствени организации и студентски съвети от страната. Това съобщиха от пресцентъра на Народното събрание. На срещата, която ще бъде на 8 декември 2017 г. от 10 часа в зала „Запад“, ще бъде обсъден внесеният законопроект за промени в Закона за закрила и развитие на културата. \r\nСлед обсъждането на законопроекта Яна Вангелова, председател на Националното представителство на студентските съвети, и Илина Мутафчиева, председател на Националния младежки форум, ще пуснат своите „чекове за култура“ в кутии, разположени в Северното фоайе.", "date": "2017.12.07", "title": "Председателят на Комисията по взаимодействието с НПО и жалбите на гражданите в НС Антон Кутев ще разговаря с младежки неправителствени организации и студентски съвети от страната"}
{"url": "http://www.focus-news.net/news/2017/12/07/2464998/yanus-butaris-kmet-na-solun-badeshteto-tryabva-da-bade-nasocheno-kam-savmestna-rabota-i-kam-tova-da-zastanem-po-blizo-edin-do-drug.html", "text": "Бъдещето трябва да бъде насочено към съвместна работа и към това да застанем по-близо един до друг. Това каза кметът на Солун Янис Бутарис за Агенция „Фокус“ след втората среща на Европейската група за териториално сътрудничество HELICAS (Holistic Efficient Local Initiatives for Cooperation and Synergies), на която групата бе представена в УНСС. „Проведохме среща, тук, в София… Искахме да дефинираме какво е значението на тази мрежа, която се опитваме да създадем. Вярвам, че това бе обсъдено и достигнахме до заключението, че трябва да бъдем заедно“, коментира Бутарис. \r\n„Имаме дълга история, дълго минало, войни и мир помежду си, но сега бъдещето трябва да бъде насочено към съвместна работа, към това да застанем по-близо един до друг. Трябва да останем заедно и да дадем пример на Европа, че ни харесва да бъдем заедно и ще останем заедно; че тук, в този ъгъл на Европа, имаме общи идеи, общи цели, общ начин на мислене“, каза още кметът на Солун.", "date": "2017.12.07", "title": "Янус Бутарис, кмет на Солун: Бъдещето трябва да бъде насочено към съвместна работа и към това да застанем по-близо един до друг"}
{"url": "http://www.focus-news.net/news/2017/12/07/2464999/afp-arzhentinskiyat-sad-razporedi-arest-za-bivshiya-prezident-kristina-kirhner.html", "text": "В четвъртък съдът в Аржентина разпореди арест за бившия държавен глава на латиноамериканската държава Кристина Кирхнер за предполагаемо прикриване на иранското участие в бомбен атентат от 1994 г. в еврейския център в столицата Буенос Айрес, при който загинаха 85 души, предава AFP.\r\nЗаповедта отменя съдебния имунитет на Кирхнер, която заемаше президентския пост в периода  2007-2015 г., а към настоящия момент е сенатор. По-рано тя нарече обвиненията срещу нея „абсурд“. Тереза Герова", "date": "2017.12.07", "title": "AFP: Аржентинският съд разпореди арест за бившия президент Кристина Кирхнер"}
{"url": "http://www.focus-news.net/news/2017/12/07/2465000/sofiya-vazstanoveno-e-preminavaneto-prez-peshehodniya-podlez-na-bul-balgariya-i-bul-iv-geshov.html", "text": "Напълно е възстановено преминаването през пешеходния подлез на бул. „България“ и бул. „Ив. Гешов“ в София. По-рано през деня движението през част от подлеза беше временно ограничено. Това съобщиха от пресцентъра на Столична община. Инжекционен разтвор, който се използва при  работата на тунелопробивната машина, изграждаща третия лъч на метрото, е проникнал през канализационен отвор. Разтворът е влязъл под настилката на северозападния изход на подлеза и е надигнал 3-4 кв. м от плочника. Екипи на „Метрополитен“, дирекция „Транспортна инфраструктура“ и дирекция „Аварийна помощ и превенция“ са направили пълен оглед на подлеза и ползването на съоръжението е напълно безопасно. Машината вече е преминала през тази зона и тунелът в участъка е изграден. \r\nСигналът за напукване на витрина е подаден от охраната на подлеза, който веднага е обезопасил района и е спрял преминаването на граждани до изясняване на случая.", "date": "2017.12.07", "title": "София: Възстановено е преминаването през пешеходния подлез на бул. „България“ и бул. „Ив. Гешов“"}
{"url": "http://www.focus-news.net/news/2017/12/07/2465001/dimitar-slavov-kmet-na-byala-vazstanovihme-pametnika-na-panayot-volov-koyto-e-zaginal-na-metri-ot-mosta-na-kolyo-ficheto.html", "text": "Тази година със скромни наши средства възстановихме паметника на Панайот Волов, който е загинал на метри от моста. С осветление и озеленяване стана хубаво. Това каза в интервю за Агенция „Фокус“ кметът на община Бяла, област Русе Димитър Славов по повод 150-годишнината от построяването на моста на Кольо Фичето. „Другият обект от национално значение е музеят, където е била щаб квартирата на руската армия и гроба на Юлия Вревска. Догодина на 5 февруари ще честваме от смъртта на тази свята жена, която е зарязала луксозния живот в императорския двор, за да дойде и да лекува войници. Загинала е точно на беленска земя“, заяви кметът. „Кандидатстваме по проект за трансгранично сътрудничество с румънски музей, засега върви добре“, посочи той. „Ако успеем да направим и моста, така както сме го заложили, наистина ще има какво да се види в Бяла, ще има какво да видят и децата ни, и да се гордеем“, каза още Димитър Славов. \r\nБиляна ИВАНОВА", "date": "2017.12.07", "title": "Димитър Славов, кмет на Бяла: Възстановихме паметника на Панайот Волов, който е загинал на метри от моста на Кольо Фичето"}
{"url": "http://www.focus-news.net/news/2017/12/07/2465002/plovdiv-68-godishen-mazh-e-postradal-pri-pozhar-v-apartament-v-kvartal-trakiya.html", "text": "68-годишен мъж е пострадал при пожар в апартамент в пловдивския квартал „Тракия“. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“. Сигналът за пожар на седмия етаж в блок №126 в кв. „Тракия“ е подаден в 12.18 часа днес. На място са изпратени два противопожарни екипа. При влизането си пожарникарите са открили 68-годишен мъж в безпомощно състояние, паднал в коридора. „Най-вероятно е вдишал токсичните газове, отделени при пожара. Унищожено е почти цялото жилище – нанесени са материални щети върху цялото оборудване и мебелировка“, посочи инсп. Дешев. \r\nПострадалият мъж е откаран веднага от екип на Спешна помощ. Гасителните действия са приключили по възможно най-бързия начин. Изяснява се причината за инцидента.\r\nТони МИХАЙЛОВ", "date": "2017.12.07", "title": "Пловдив: 68-годишен мъж е пострадал при пожар в апартамент в квартал „Тракия“"}
{"url": "http://www.focus-news.net/news/2017/12/07/2465003/faz-martin-shults-prizova-gsdp-za-otvoreni-pregovori-sas-sayuza-hdshss.html", "text": "В рамките на провеждащия се в Берлин конгрес на Германската социалдемократическа партия (ГСДП) председателят й Мартин Шулц изрази подкрепа за започването на „отворени преговори“ с водения от канцлера Ангела Меркел Съюз (ХДС/ХСС), съобщава националният ежедневник Die Frankfurter Allgemeine Zeitung. \r\n„Не трябва да управляваме на всяка цена. Но не трябва и на всяка цена да не управляваме“, подчерта Шулц в рамките на речта си пред партийните делегати. \r\nГСДП трябва да укрепи Европа, да се грижи за бъдещето на работата в дигиталната ера, да започне образователна революция, да опази околната среда, да ограничи изменението на климата и да направи социалните мрежи по-безопасни, бе визията, която Шулц изложи пред съпартийците си.\r\nПо-късно през деня ще бъде решено дали партията на Шулц ще приеме поканата за започване на преговори за съставяне на новото германско правителство.Тереза Герова", "date": "2017.12.07", "title": "FAZ: Мартин Шулц призова ГСДП за „отворени преговори“ със Съюза (ХДС/ХСС)"}
{"url": "http://www.focus-news.net/news/2017/12/07/2465004/prezidentat-rumen-radev-otlichnite-otnosheniya-mezhdu-balgariya-i-kitay-tryabva-da-nameryat-svoya-izraz-i-v-prakticheski-izmereniya.html", "text": "Между България и Китай има отлични политически отношения, основаващи се на взаимно доверие и уважение. Нашето желание е тези отношения да намерят израз и в практически измерения, включително и чрез осъществяването на големи инвестиционни проекти. Това заяви президентът Румен Радев, който прие на „Дондуков“ 2 заместник-председателя на Китайската народна политическа консултативна конференция Чен Юан и водената от него делегация, съобщиха от прессекретариата на държавния глава. Политическият консултативен съвет на китайския народ е държавен орган, който посредством политически консултации и сътрудничество участва активно в управлението на държавата. \r\nВ България има консенсус и политическа воля за всестранното развитие и задълбочаване на приятелското партньорство и сътрудничество с Китай и изпълването им с конкретно съдържание. „България подкрепя  инициативата на президента Си Дзинпин „Един пояс, един път”, която цели подобряване на свързаността между Европа и Азия и желае да бъде част от нея. Обща беше позицията, че е необходимо двустранният потенциал за сътрудничество да се реализира по прагматичен и ефективен начин чрез инвестиции в български индустриални и технологични зони, логистични бази, производствени мощности и научно-развойни центрове. \r\nПо думите на държавния глава предстоящото Българско председателство на Съвета на ЕС е и възможност за задълбочаване на всеобхватното стратегическо партньорство ЕС-Китай. „България подкрепя и високо оценява инициативата за сътрудничеството между Китай и страните от Централна и Източна Европа „16+1” и участва в различните й формати“, каза Румен Радев и допълни, че нашата страна ще бъде домакин на следващата такава среща през 2018 г. \r\nСред основните приоритети на двустранното сътрудничество държавният глава и Чен Юан откроиха и разширяването на туристическия обмен. „Желаем повече китайски туристи да посетят страната ни и вярваме, че ако китайската държава открие директна самолетна линия до България, това ще доведе до засилване на туристическия поток“, заяви още президентът.  \r\nПрезидентът Радев изрази задоволство от отпуснатите допълнителни 52 стипендии за обучение на български студенти в Китай и покани повече китайски студенти да изберат да се обучават в българските университети.", "date": "2017.12.07", "title": "Президентът Румен Радев: Отличните отношения между България и Китай трябва да намерят своя израз и в практически измерения"}
{"url": "http://www.focus-news.net/news/2017/12/07/2465005/veliko-tarnovo-s-akademichno-tarzhestvo-stopanska-akademiya-dimitar-a-tsenov-v-svishtov-otbelyaza-praznika-na-balgarskite-studenti.html", "text": "В навечерието на студентския празник – 8 декември в Стопанска академия „Д. А. Ценов”  бяха отличени най-активните и заслужили студенти. Преподаватели, гости и възпитаници на академията с радост аплодираха тазгодишните отличници, съобщиха от пресцентъра на Община Свищов. На тържеството присъства почти цялото общинско ръководство, начело с кмета Генчо Генчев и председателя на ОбС – Свищов д-р Кристиян Кирилов.\r\nКметът на Свищов връчи на председателя на Студентски съвет символичния ключ на Община Свищов и пожела здраве, смели мечти и успехи на младите хора, защото бъдещето принадлежи на тях. Д-р Кристиян Кирилов, поднесе ежегодната парична награда, учредена на името на Григор Начович, на две отлични студентки. Станислава Георгиева Стоянова и Рая Бисерова Драгоева, четвърти курс, спец. „Финанси” с радост приеха достойното отличие.\r\nВ приветствените си думи ректорът доц. д-р Иван Марчевски  призова младите хора да празнуват отговорно и да запазят хубави спомени от своя студентски празник. Той им пожела да съхраняват традициите и да се отнасят сериозно към висшето образование, което ще получат в Свищов, защото за повече 80 години в Стопанска академия са завършили над 140 хиляди студенти, които заемат отговорни постове във всички сфери на икономическия живот в България. Ректорът връчи почетни плакети и грамоти на бивши студенти, които чрез делата си подпомагат развитието на свищовското висше учебно заведение. Кметът Генчо Генчев беше първият, който получи това признание, заедно с благодарности от името на академичната общност в Свищов.", "date": "2017.12.07", "title": "Велико Търново: С академично тържество Стопанска академия „Димитър А. Ценов” в Свищов отбеляза празника на българските студенти"}
{"url": "http://www.focus-news.net/news/2017/12/07/2465006/yambol-zadarzhan-e-30-godishen-mazh-prenesal-prez-gkpp-lesovo-nedeklarirani-lekarstva-za-nad-70-000-leva.html", "text": "Окръжна прокуратура – Ямбол задържа за 72 часа Аляйдин А. (на 30 г. от гр. Разград). Това съобщиха от пресцентъра на Апелативна прокуратура-Бургас. Той е обвинен за това, че на 6 декември 2017 г. през ГКПП – Лесово, с туристически автобус, е пренесъл през границата на страната от Република Турция в Република България, без знанието и разрешението на митниците, стоки за търговски цели в големи размери – 471 лекарствени продукта на обща стойност 71 040 лв.\r\nПредстои (в следващите дни) Окръжна прокуратура – Ямбол да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2017.12.07", "title": "Ямбол: Задържан е 30-годишен мъж, пренесъл през ГКПП – Лесово недекларирани лекарства за над 70 000 лева"}
{"url": "http://www.focus-news.net/news/2017/12/07/2465007/prof-nikolay-gabrovski-pirogov-ne-e-yasno-koy-i-zashto-tseli-pirogov-da-ne-raboti.html", "text": "Не е ясно кой и защо цели „Пирогов“ да не работи. Това каза на брифинг зам.-директорът по лечебната дейност на УМБАЛСМ „Н. И. Пирогов“ проф. Николай Габровски, предаде репортер на Агенция „Фокус“. „Взе се решение да се излезе с една декларация, която да покаже становището ни. Решението за такава декларация беше взето в 14.15 часа. Уведомени са повече от началниците на клиниките“, заяви проф. Габровски. \r\nТой прочете декларация от името на болничното заведение, в която се посочва, че категорично не са съгласни и протестират срещу начина на взимане на решение от бивши синдикални лидери. „Декларативният и ултимативен тон, с който се подхвърлят неверни данни е абсолютна инсинуация“, обясни той. По думите му се цели уронването на лечебното заведение. „Не е ясно кой и защо цели „Пирогов“ да не работи“, добави той. Според него не е ясно и кой цели да саботира реформата в лечебното заведение. „Болницата отчита намаляване на дълговете. Преди Коледа ще бъдат изплатени както заплатите, така и допълнителното материално стимулиране“, каза още проф. Николай Габровски. \r\nЛюба АЛЕКСИЕВА", "date": "2017.12.07", "title": "Проф. Николай Габровски, „Пирогов“: Не е ясно кой и защо цели „Пирогов“ да не работи"}
{"url": "http://www.focus-news.net/news/2017/12/07/2465008/kyustendil-za-peta-poredna-godina-v-grada-byaha-vracheni-nagradite-ritsar-na-dobrata-volya.html", "text": "За пета поредна година в Кюстендил бяха връчени наградите „Рицар на добрата воля“, предаде репортер на Радио „Фокус” – Кюстендил. Инициативата е на Центъра за работа с доброволци, част от Национален алианс за работа с доброволци. Тазгодишните рицари на добрата воля в Кюстендил са Силвия Петрова и Катя Кръстева-Хаджийска. Те бяха избрани сред 17 номинирани. \r\nСилвия Петрова бе определена като един истински проводник на идеи, на добри действия, човек, знаещ кога и как да поучи, как да поощри. Открива пред младежите възможността за добруване. Създава проекти за опознаване и опазване на природата. Тя е учител по биология в Професионална гимназия по икономика и мениджмънт „Йордан Захариев“. \r\nКатя Кръстева-Хаджийска с игла и машина създава красота и традиции. Посвещаването на титлата „Рицар на добрата воля“ за 2017 година с пожелание за вдъхновение и удовлетворение бе извършено от Евгени Серафимов – носител на титлата за 2013 година и Анелия Велинова – носител за 2016 година.\r\nВенцеслав ИЛЧЕВ", "date": "2017.12.07", "title": "Кюстендил: За пета поредна година в града бяха връчени наградите „Рицар на добрата воля“"}
{"url": "http://www.focus-news.net/news/2017/12/07/2465009/bild-germaniya-nad-500-zapovedi-za-arest-na-neonatsisti-ne-sa-privedeni-v-izpalnenie.html", "text": "Стотици неонацисти се разхождат на свобода в Германия, въпреки че срещу тях вече има издадени заповеди за арест, коментира изданието BILD.\r\nКъм датата 25 септември 2017 г. 501 десни екстремиста са издирвани на национално ниво, става ясно от отговор на Министерството на вътрешните работи на запитване от партията „Левица“. Срещу 108 от лицата има заповед за арест за „политическо мотивирано престъпление“, а 144 от останалите са издирвани за насилствени престъпления. Тереза Герова", "date": "2017.12.07", "title": "BILD: Германия - над 500 заповеди за арест на неонацисти не са приведени в изпълнение"}
{"url": "http://www.focus-news.net/news/2017/12/07/2465010/zdravko-dimitrov-oblasten-upravitel-na-plovdiv-sled-17-dekemvri-tryabva-da-zapochne-rehabilitatsiyata-na-staroto-trase-na-patya-plovdiv-asenovgrad.html", "text": "Областният управител на Пловдив Здравко Димитров и главният експерт по сигурността в Областна администрация Валери Баранов направиха поредната инспекция на строителството на пътя Пловдив – Асеновград. Това съобщи за Радио „Фокус” – Пловдив областният управител Здравко Димитров. „На обекта в момента е съсредоточено голямо количество строителна техника, багери, валяци и огромен ресурс от строителни работници, които изпълняват стриктно поставените им задачи”, каза Димитров. В момента пътните работници полагат изравнителен и усилващ 6 сантиметров пласт биндер асфалт. Според строителите този слой е необходим, за да се повиши здравината и издръжливостта на настилката. Обектът се изпълнява с единствената в България асфалтополагаща машина, чиято работна площ на полагащата дъска е 12.5 метра и позволява трасето да се асфалтира едновременно. По този начин се избягват надлъжните фуги и се постига изключително добро качество на настилката. Дебелината на полагащия пласт се контролира автоматично чрез електронна система и височинен осезател, който се плъзга по повърхността на основния асфалтов пласт. Изборът и технологията на полагане на асфалтовите слоеве по дължината на трасето е иновативен и е от изключително важно значение за качеството и здравината на пътната настилка. Полагането на биндер настилката по новото трасе при добро време ще приключи до 17 декември след което ще бъде направена нова организация на движението, за да се започне рехабилитацията на старото трасе.\r\nОбластният управител е доволен от качеството и темповете, с които строителите изпълняват задачите си и интензивния процес на работа, който ще позволи обектът да бъде завършен качествено и в срок.\r\nВ момента вървят процедурите за отчуждаване за локалните платна и кръговите кръстовища, които трябва да бъдат изградени успоредно с основното трасе.\r\nЦветана ТОНЧЕВА", "date": "2017.12.07", "title": "Здравко Димитров, областен управител на Пловдив: След 17 декември трябва да започне рехабилитацията на старото трасе на пътя Пловдив – Асеновград"}
{"url": "http://www.focus-news.net/news/2017/12/07/2465011/ministar-nikolay-nankov-utre-shte-bade-vpisan-nov-direktor-na-darzhavnoto-druzhestvo-avtomagistrali-api-shte-sanktsionira-druzhestvoto-zaradi-propuski.html", "text": "Имахме известни дребни пропуски, като организация. Те вече станаха неколкократни от страна на Държавното дружество „Автомагистрали“ затова предприех действия по промяна на ръководството, което отговаря за поддръжката на автомагистралите. Утре ще бъде вписан и новият директор и член на УС на „Автомагистрали“. Това каза министърът на регионалното развитие и благоустройство Николай Нанков на заседание на регионалната парламентарна комисия в отговор на въпрос какви мерки предприема министерството за поддръжка на пътищата при зимни условия, предаде репортер на Агенция „Фокус“. „Имаше и няколко случая преди това, промяната не е само за зимното поддържане“, коментира той. „От гледна точка на организационната подготовка „Автомагистрали“ ще бъдат санкционирани за пропуските“, заяви Николай Нанков.  „АПИ като възложител ще санкционира „Автомагистрали“, взехме малко по-крути мерки относно промяната на ръководството“, каза още регионалният министър.\r\nБиляна ИВАНОВА", "date": "2017.12.07", "title": "Министър Николай Нанков: Утре ще бъде вписан нов директор на Държавното дружество „Автомагистрали“, АПИ ще санкционира дружеството заради пропуски"}
{"url": "http://www.focus-news.net/news/2017/12/07/2465012/zam-ministar-georg-georgiev-parlamentarnoto-satrudnichestvo-mezhdu-balgariya-i-kanada-e-ot-sashtestveno-znachenie-za-dvustrannite-otnosheniya.html", "text": "Учредяването на Група за приятелство с България в парламента на Канада е стъпка към обогатяването на двустранното парламентарно сътрудничество, която дава тласък на отношенията ни в много сфери“. Това заяви заместник-министър Георг Георгиев пред представители на Групата за приятелство с България в канадския парламент, съобщиха от пресцентъра на министерството. Той се срещна с канадските парламентаристи в рамките на работната си визита в северноамериканската страна. Група за приятелство с България в Парламента на Канада е създадена за пръв път през 2014 г. \r\nПо време на разговора заместник-министър Георгиев подчерта, че отпадането от 1 декември 2017 г. на визите за всички български граждани, както и започналото предварително прилагане на СЕТА, ще имат изключително благоприятен ефект за двустранните търговско-икономически контакти. По думите му съществен принос за развитието на приятелството между страните има и българската общност в Канада, която наброява около 80 000 души.\r\n„Високо оценяваме подкрепата на Групата за приятелство към проекта за признаване на българския език като кредит за завършващите гимназиален курс в Британска Колумбия“, заяви още Георг Георгиев. Той допълни, че включването на българския език в програмата на провинциалното министерство на образованието ще издигне статута му. \r\nОт своя страна съпредседателят на Групата Йоана Мартин сподели, че има желание да организира посещение на канадска парламентарна делегация в София в периода април - май 2018 г. във връзка с Българското председателство на Съвета на ЕС.", "date": "2017.12.07", "title": "Зам.-министър Георг Георгиев: Парламентарното сътрудничество между България и Канада е от съществено значение за двустранните отношения"}
{"url": "http://www.focus-news.net/news/2017/12/07/2465013/plovdiv-s-opasnost-za-zhivota-e-vazrastniyat-mazh-postradal-pri-pozhara-v-apartament-v-kv-trakiya.html", "text": "68-годишният мъж, пострадал при пожар в кв. „Тракия“ в Пловдив, е с опасност за живота. Това съобщиха за Радио „Фокус“ – Пловдив от Клиниката по токсикология в УМБАЛ „Св. Георги“, където пострадалият е настанен. Мъжът е вдишал голямо количество токсични газове, отделени от пожара. Поради възрастта му и други утежняващи фактори, състоянието му е тежко, с опасност за живота.\r\nТони МИХАЙЛОВ", "date": "2017.12.07", "title": "Пловдив: С опасност за живота е възрастният мъж, пострадал при пожара в апартамент в кв. „Тракия“"}
{"url": "http://www.focus-news.net/news/2017/12/07/2465014/prof-nikolay-gabrovski-za-protestite-pred-pirogov-ochevidno-se-tarsi-konflikt-a-ne-reshenie.html", "text": "Очевидно се търси конфликт, а не решение. Това каза на брифинг зам.-директорът по лечебната дейност УМБАЛСМ „Н. И. Пирогов“ проф. Николай Габровски във връзка с протестите пред болницата срещу ръководството ѝ, предаде репортер на Агенция „Фокус“. „Днес имахме срещи с началниците на клиники. Остро протестираме срещу начина на взимане на решения от бивши синдикални лидери и представители на няколко звена по отношение на представянето на болница „Пирогов“ пред обществото, на поставянето на оценки и квалификации, както и по отношение на оронването на престижа на всички професионалисти, които работят тук. Изложените тези можем да приемем единствено като акт, целящ да се орони дългогодишно граденият авторитет на лечебното заведение за безотказна спешна помощ“, заяви той. По думите му така предприетите действия и думи намират и за удар по стабилността на системата на здравеопазването. „Не е ясно кой и защо се стреми, посредством всякакви средства да саботира реформата в лечебното заведение. Болницата отчита подобрени финансови резултати, особено през последните месеци, допълнителни средства от НЗОК. Никой не е трябвало да подписва декларации за преназначаване с изпитателен срок. Всякакви други твърдения са опит за оронване на престижа и авторитета на „Пирогов“ и насаждане на конфликти вътре в самата болница“, обясни зам.-директорът на болничното заведение. Според него единственото, което постигат те, е нарушаване на доверието между тях и пациентите. „Очевидно разум няма. Очевидно аргументите, които бяха споделени от водещи специалисти сутринта в най-големите медии не се приемат за аргумент. Очевидно се търси конфликт, а не решение. За нас това е напълно неприемливо. Няма как да се съгласим с подобен тип поведение. То ни връща в едни други времена. Не смятам, че „Пирогов“ заслужава това“, каза още проф. Николай Габровски. \r\nЛюба АЛЕКСИЕВА", "date": "2017.12.07", "title": "Проф. Николай Габровски за протестите пред „Пирогов“: Очевидно се търси конфликт, а не решение"}
{"url": "http://www.focus-news.net/news/2017/12/07/2465015/ministar-nikolay-nankov-zimata-ne-bi-tryabvalo-da-ni-iznenada-beshe-povdignata-temata-za-uvelichenie-na-sanktsiite-za-patnopoddarzhashtite-firmi-ot-sledvashtiya-4-godishen-period.html", "text": "От обективна позиция смея да твърдя, че зимата не би трябвало да ни изненадва и оттук нататък да отреагираме в много кратки срокове на всички предизвикателства, които стоят пред нас и природата ни създава. Това каза министърът на регионалното развитие и благоустройство Николай Нанков на заседание на регионалната парламентарна комисия в отговор на въпрос какви мерки предприема министерството за поддръжка на пътищата при зимни условия, предаде репортер на Агенция „Фокус“. „Първите 3 снеговалежа в рамките на месец доказаха, че АПИ е подготвена от гледна точка на мобилизация на техника, готовност на поддържащите фирми, наличие на материали“, заяви той. „Оценката е на обществото. Имаме железни договори, там където открием дефицити в дейността на пътноподдържащите фирми санкционираме. Може би санкциите не са толкова сериозни, но от следващия 4-годишен период в новите договори можем да сложим малко по-сериозни санкции“, обясни Николай Нанков. „Повдигна се темата, която не е само от нашата компетенция, с колегите от МВР и Държавна агенция „Автомобилна администрация“ да предприемем по-сериозен контрол, но и нормативни промени съобразно волята на народните представители, за да увеличим и санкциите, както го направихме за водачите на леки и тежкотоварни автомобили. Тогава, когато не изпълняват предписанията и не отговарят на разпоредбите в Закона за движение по пътищата“, каза още регионалният министър.\r\nБиляна ИВАНОВА", "date": "2017.12.07", "title": "Министър Николай Нанков: Зимата не би трябвало да ни изненада, беше повдигната темата за увеличение на санкциите за пътноподдържащите фирми от следващия 4-годишен период"}
{"url": "http://www.focus-news.net/news/2017/12/07/2465017/veliko-tarnovo-kmetat-daniel-panov-vrachi-akademichnata-nagrada-na-obshtinata.html", "text": "Кметът на Велико Търново Даниел Панов връчи Академичната награда на Общината, с която местната власт всяка година подкрепя изявен абсолвент от Великотърновския университет „Св. св. Кирил и Методий“. Това съобщиха от пресцентъра на Община Велико Търново. Церемонията бе част от тържественото заседание на Алма-матер в Старата столица, посветено на студентския празник – 8 декември. Носител на отличието, чиято парична равностойност е 5000 евро, стана юристът Благой Тумбаров. Номинацията му бе дело на Академичния съвет на висшето учебно заведение и бе гласувана от Великотърновския общински съвет. \r\nСлед празничното слово на ректора на ВТУ „Св. св. Кирил и Методий“ проф. Христо Бонджолов, кметът Даниел Панов припомни, че Община Велико Търново връчва Академична награда за 17-а поредна година. „Старата столица дава пример за провеждането на реална образователна политика, в центъра на която са младите хора. Именно те са бъдещето на Велико Търново и на България. Тук, в града на славните Асеневци, ние показваме, че просветата е основен приоритет“, каза в словото си Даниел Панов. Той благодари на учредителите на Академичната награда и на хората, оценили нейната значимост през годините. \r\nКметът на Велико Търново подчерта голямата роля на университета, на преподавателите и студентите за съвременния просперитет на Старата столица и за добрите перспективи, потенциала и възможностите за бъдещето. Той благодари на ректорското ръководство, на академичната общност и на младите хора за активното участие в обществения живот.\r\n„Велико Търново е жив, млад, красив и успешен град, отворен към съвременните тенденции и към глобалния свят. Студентският празник е събитие, което всяка година допълнително зарежда Старата столица с положителна енергия, надежди, идеи и мечти. Нека бъдем единни и заедно да работим, за да бъде градът ни още по-добър за живеене, за образование, за научна и професионална реализация“, подчерта Даниел Панов. „Празнувайте бурно, но и разумно“, обърна се към младите хора кметът. \r\nСтудентите, преподавателите и гостите на тържественото заседание бяха поздравени и от председателя на Общинския съвет Венцислав Спирдонов. Сред гостите на празника бяха областният управител проф. Любомира Попова, общински съветници, представители на академичната общност и обществените среди.", "date": "2017.12.07", "title": "Велико Търново: Кметът Даниел Панов връчи Академичната награда на Общината"}
{"url": "http://www.focus-news.net/news/2017/12/07/2465018/prof-nikolay-gabrovski-pirogov-vsichki-zaplati-po-trudov-dogovor-na-sluzhitelite-na-bolnitsata-sa-poluchavani-navreme-i-v-palen-obem-prez-tsyalata-godina.html", "text": "По отношение на заплатите, всички основни възнаграждения през цялата година по трудов договор са получавани навреме и в пълен обем. Това каза на брифинг зам.-директорът по лечебната дейност УМБАЛСМ „Н. И. Пирогов“ проф. Николай Габровски във връзка с протестите пред болницата срещу ръководството ѝ, предаде репортер на Агенция „Фокус“. „Допълнително материално стимулиране също е давано в продължение на цялата година и се дава винаги, когато финансовото състояние на болницата позволява. Останалите неща за декларации, реформи и тъй насетне, не се коментират, защото на практика решение за такова разделение и заповед за промяна в структурата няма. Поради липса на такава заповед никой не трябва да подписва нищо“, коментира проф. Габровски и подчерта, че всичко това са инсинуации. „Всеки ден се подписват десетки молби за напускане и десетки за постъпване. Болница „Пирогов“ е с персонал от 2100 души. Представете си, ако има 20 молби, какъв процент е това. Парите, които се получават над основните заплати, са нещо, което сме направили в повече“, посочи той. \r\nВъв връзка с това, че за предишния месец не са изплатени допълнителните материални стимулирания, проф. Габровски уточни, че това забавяне е наложително, но парите не са загубени. „Те са отчетени и всички ще си ги получат. Те са много добре осведомени за това. Смята, че това е големият проблем – че въпреки че част от хората, които виждаме на улицата, са уведомени за всички тези неща, с тях е разговаряно, знаят какъв е ходът на реформите, били са част от структурирането и хода на предстоящите реформи, те сякаш нищо не знаят и водят тази лична битка“, каза още проф. Николай Габровски. \r\nЛюба АЛЕКСИЕВА", "date": "2017.12.07", "title": "Проф. Николай Габровски, „Пирогов“: Всички заплати по трудов договор на служителите на болницата са получавани навреме и в пълен обем през цялата година"}
{"url": "http://www.focus-news.net/news/2017/12/07/2465019/faz-gratskiyat-premier-mozhe-da-se-okazhe-vratata-na-erdogan-kam-evropa.html", "text": "След дълги месеци на внимателна подготовка, на 23 октомври министърът на външните работи на Гърция Никос Кодзиас предаде официалната покана за посещение на турския президент Реджеп Тайип Ердоган в страната, отправена лично от държавния глава Прокопис Павлопулос. Лидерът на Анкара я прие с удоволствие и в четвъртък, 7 декември се превърна в първия президент на Турция, който стъпва на гръцка земя от 1952 г. насам, отбелязва германският вестник Die Frankfurter Allgemeine Zeitung.\r\nЗа Ердоган няма много места, особено в Европа, където той може да пътува безгрижно. Но посещенията си в Гърция едва ли помни с лошо. На 18 ноември 2002 г., две седмици след убедителната победа на водената от него „Партията на справедливостта и развитието“, Ердоган посети Атина, където бе приветстван като „новия лидер на Турция“. Всъщност, в такъв той се превърна четири месеца по-късно. \r\nПрез 2005 г. той стана първият политик на Анкара, който посещава турското малцинство в гръцките територии на Тракия.\r\nСега, когато отношенията на Турция със Запада са напрегнати, гръцкият премиер Алексис Ципрас е един от малкото западни политици, към които Ердоган може да се обърне. Впрочем, Ципрас с право може да бъде възприет като вратата към Европа за Ердоган. Тереза Герова", "date": "2017.12.07", "title": "FAZ: Гръцкият премиер може да се окаже вратата на Ердоган към Европа"}
{"url": "http://www.focus-news.net/news/2017/12/07/2465020/darzhavniyat-glava-rumen-radev-provede-sreshti-s-prezidentite-na-kosovo-i-cherna-gora-hashim-tachi-i-filip-vuyanovich.html", "text": "Президентът Румен Радев проведе последователно срещи с държавните глави на Косово и Черна гора Хашим Тачи и Филип Вуянович на „Дондуков“ 2. Това съобщиха от прессекретариата на държавния глава. По време на разговорите българският президент потвърди готовността на България да предоставя подкрепа във всяка сфера на страните от Западните Балкани в процеса на европейската им интеграция, реализирането на демократични реформи и покриването на критериите за членство в ЕС.\r\nИ на двете срещи от страна на президента и събеседниците му беше поет ангажимент за партньорство в името на стабилността и развитието на региона по време на Българското председателство на Съвета на Европейския съюз и установяването на диалог и добросъседство на Балканите. \r\nХашим Тачи и Филип Вуянович изразиха благодарност за активната позиция на България за утвърждаването на европейската перспектива в Прищина и Подгорица и за избора на Западните Балкани като ключов приоритет за българското Председателство през 2018 г. \r\nПо време на разговора с Хашим Тачи държавните глави на България и Косово се съгласиха да вземат мерки за засилване на търговския обмен и увеличаване на броя на косовските студенти в българските университети. Румен Радев също така постави въпроса за официалното признаване на българското малцинство в Косово.\r\nФилип Вуянович и Румен Радев изразиха мнение, че всяка страна кандидат за членство в ЕС трябва да бъде оценявана индивидуално според постиженията си. Двамата президенти изразиха готовността на двете страни в най-кратък срок да бъдат задействани проекти за взаимна свързаност в сферата на енергетиката, инфраструктурата и цифровизацията. Между България и Черна гора също съществува голям потенциал за видимо засилване на търговско-икономическото сътрудничество, отбелязаха още държавните глави.", "date": "2017.12.07", "title": "Държавният глава Румен Радев проведе срещи с президентите на Косово и Черна гора Хашим Тачи и Филип Вуянович"}
{"url": "http://www.focus-news.net/news/2017/12/07/2465021/kratka-tseremoniya-po-simvolichnoto-predavane-na-predsedatelstvoto-na-saveta-na-es-v-chastta-vatreshni-raboti-se-provede-v-bryuksel.html", "text": "В рамките на провеждащото се в Брюксел заседание на Съвета “Правосъдие и вътрешни работи“ се състоя кратка церемония по символичното предаване на председателството на Съвета на ЕС в частта \"Вътрешни работи\". Това съобщиха от пресцентъра на МВР. По време на церемонията естонският вътрешен министър Андрес Анвелт подари на министър Валентин Радев каска с пожеланието да е добре защитен и да прояви сила през следващите 6 месеца, които са изключително важни за областта на правосъдието и вътрешните работи.  В работен план участниците в заседанието обсъдиха и въпроси, свързани с възстановяването на нормалното функциониране на Шенгенското пространство. \r\nВ рамките на формата министър Валентин Радев проведе кратка работна среща с британския министър на вътрешните работи г-жа Амбел Руд. Двамата обсъдиха приоритетите на предстоящото българско председателство на Съвета на Европейския съюз. По време на срещата бе заявено  взаимното  желание и готовност за спазване и развиване на високото ниво на сътрудничество и информационен обмен в областта на вътрешните работи след Брекзит. \r\nРаботата на формата „Правосъдие и вътрешни работи“ продължава. По време на заседанието министър Валентин Радев ще представи и приоритетите на Министерството на вътрешните работи, заложени в програмата на правителството по време на българското председателство на ЕС.", "date": "2017.12.07", "title": "Кратка церемония по символичното предаване на председателството на Съвета на ЕС в частта \"Вътрешни работи\" се проведе в Брюксел"}
{"url": "http://www.focus-news.net/news/2017/12/07/2465022/leyt-yordan-iliev-duhov-orkestar-kam-61-va-stryamska-mehanizirana-brigada-blizo-25-sa-dirigentite-koito-sa-rakovodili-orkestara-ot-osnovavaneto-mu-dosega.html", "text": "Известният български композитор маестро Георги Атанасов е основател и първи диригент на Военния духов оркестър към 61-ва Стрямска механизирана бригада в Карлово. Оркестърът е създаден на 18 май 1904 година. Това каза в предаването „Със славната 2-ра Тракийска дивизия – За честта на България” на Радио „Фокус” – Пловдив лейтенант Йордан Илиев, настоящ диригент на оркестъра. „Близо 25 са диригентите, които са ръководили оркестъра от основаването му досега. Има още много имена, които не се включват в тази бройка, тъй като са били начело на оркестъра за по месец - два”, каза лейтенант Илиев. През годините диригентите на оркестъра създават бойни маршове, рапсодии, опери, оперети и т.н. Целта е повдигане на бойния дух на войската. Днес съставът на оркестъра наброява 20 души. „За съжаление съставът на почти всички оркестри в България не е пълен поради липса на инструменталисти, които да свирят”, каза лейтенант Илиев. \r\nВоенният духов оркестър прави концерти в Карлово, Казанлък, региона почти всеки месец. Те са обикновено тематични. Именно такъв е и големият коледен концерт, който ще се състои на 19 декември в Карлово. Оркестърът ще изпълнява всякаква музика: жанрова, модерна, поп. „Гледаме да бъде разнообразно, за да може да предизвика интерес в хората”, каза още Илиев. От съвременната музика в момента правим „Smoke on the water”, минем през „Mambo no 5”, през „Gangnam style”, през „The second Waltz” на Шостакович, „По върховете на Манджурия“ , класически руски валсове и др. „Всичко това е много интересно, както на възрастните, така и на децата”, каза лейтенант Илиев. \r\n„Тази година успяхме да издействаме един излишък от финанси и съвсем леко да подобрим инструментариума, като закупихме някой и друг инструмент”, каза още диригентът на Военния духов оркестър към 61-ва Стрямска механизирана бригада в Карлово лейтенант Йордан Илиев.\r\nЦветана ТОНЧЕВА", "date": "2017.12.07", "title": "Лейт. Йордан Илиев, Духов оркестър към 61-ва Стрямска механизирана бригада: Близо 25 са диригентите, които са ръководили оркестъра от основаването му досега"}
{"url": "http://www.focus-news.net/news/2017/12/07/2465023/gavin-uilyamsan-ministar-na-otbranata-na-velikobritaniya-britantsite-koito-se-biyat-za-islyamska-darzhava-tryabva-da-badat-unishtozhavani.html", "text": "Според британския министър на отбраната Гавин Уилямсън неговите сънародници, които са се присъединили към „Ислямска държава“, не трябва да бъдат допускани да се завърнат в страната. Според него Великобритания трябва да направи всичко възможно „да унищожи и елиминира“ заплахата, която завръщащите се терористи може да представляват, предава Politico.\r\n„Моята гледна точка е, че мъртвият терорист не може да причини вреда на Великобритания. Не вярвам, че който и да е терорист, независимо дали идва от нашата страна или от друга, трябва да бъде допускан обратно“, заяви Уилямсън по време на интервю пред местни медии. Той добави, че Великобритания „трябва да направи всичко, което може, за да унищожи и елиминира заплахата, която завръщащите се терористи от „Ислямска държава“ представляват“. \r\nСпоред местните медии повече от 800 британци са пътували, за да се бият за „Ислямска държава“ в Ирак и  в Сирия. Около половината са се завърнали във Великобритания, докато около 130 се смятат за загинали.  Виктор Турмаков", "date": "2017.12.07", "title": "Гавин Уилямсън, министър на отбраната на Великобритания: Британците, които се бият за „Ислямска държава“, трябва да бъдат унищожавани"}
{"url": "http://www.focus-news.net/news/2017/12/07/2465024/api-ot-1700-chasa-dnes-do-1700-chasa-na-9-dekemvri-shofyorite-da-se-dvizhat-s-povisheno-vnimanie-po-avtomagistrala-hemus-ot-km-34-do-km-36-v-posoka-varna-i-ot-36-do-km-38-v-posoka-sofiya.html", "text": "От 17.00 часа днес - 7 декември, до 17.00 часа на 9 декември /събота/ шофьорите да се движат с повишено внимание и съобразена скорост по автомагистрала \"Хемус\" в участъка от км 34 до км 36 в посока Варна и от 36 до км 38 в посока София /виадукт Коренишки дол/, поради аварийно - възстановителни дейности в долното строене на виадукта. Необходимо е шофьорите да спазват стриктно пътната сигнализация. Това съобщиха от пресцентъра на Агенция \"Пътна инфраструктура\" (АПИ).", "date": "2017.12.07", "title": "АПИ: От 17.00 часа днес до 17.00 часа на 9 декември шофьорите да се движат с повишено внимание по автомагистрала \"Хемус\" от км 34 до км 36 в посока Варна и от 36 до км 38 в посока София"}
{"url": "http://www.focus-news.net/news/2017/12/07/2465025/prof-nikolay-gabrovski-umbalsm-n-i-pirogov-lazha-e-che-ima-nedostig-na-konsumativi-v-bolnitsata-tya-e-absolyutno-zapasena.html", "text": "Лъжа е, че има недостиг на консумативи в болницата – тя е абсолютно запасена. Това каза на брифинг зам.-директорът по лечебната дейност УМБАЛСМ „Н. И. Пирогов“ проф. Николай Габровски във връзка с протестите пред болницата срещу ръководството ѝ, предаде репортер на Агенция „Фокус“. „По-големият лимит за „Пирогов“ е една от много добрите новини, които не мога да разбера защо някой с такова желание и страст се опитва да съсипе. За първи път от много време насам „Пирогов“ получава шанс с този малко по-висок лимит от НЗОК. Това дава възможност, ако успеем да изработим тези пари, тъй като те не ни се дават направо, да има повече пари за възнаграждение и именно затова допълнително материално стимулиране, за което става въпрос. Но забележете, точно в момента, в който имаме тази възможност някой започва да създава впечатлението, че „Пирогов“ не работи, че е в криза и че в болницата има проблеми“, коментира проф. Габровски и подчерта, че няма да има възможност за ДМС, ако не изработят тези пари. „Кажете ми как да ги изработим, ако аз вместо да съм в операционната, в момента стоя тук и си говоря с вас. Недостиг на медицински кадри има в цяла България. Бих казал, че състоянието е критично. Недостиг на млади лекари има също. За „Пирогов“ има голяма динамика. Има специалности, които са по-оголени. Ще дам за пример патоанатомията – тя е проблем за цялата страна. Работата на болницата е напълно нормална във всички области, на високи обороти и ще бъда такава до края на годината през всички празници, както е било всяка година“, допълни зам.-директорът на болницата. Той определи като лъжа твърденията за недостиг на консумативи. „Всяка година в края й подобен недостиг има. Това е съвсем естествен процес и част от нашата работа. Причината е, че повечето болници извън „Пирогов“ са с изключително слаба активност в края на годината и особено по празничните дни. При нас няма празник, няма делник, няма ден, няма нощ. Поради тази причина при нас започват да се стичат най-тежките случаи от цялата страна, което изисква и по-голям запас от консумативи. Такъв ви уверявам, че има, но той не се предоставя наведнъж, а постъпателно“, обясни проф. Габровски. Според него всичко това има за цел по-добър контрол над разходването, което е част от политиката ни за липса на разхищение. Той увери, че е абсолютно запасена болницата. \r\nЛюба АЛЕКСИЕВА", "date": "2017.12.07", "title": "Проф. Николай Габровски, УМБАЛСМ „Н. И. Пирогов“: Лъжа е, че има недостиг на консумативи в болницата – тя е абсолютно запасена"}
{"url": "http://www.focus-news.net/news/2017/12/07/2465026/ministar-nikolay-nankov-prez-2018-godina-shte-se-sanira-nay-golemiyat-obem-ot-sgradi-900-veche-sa-vavedeni-v-eksploatatsiya-a-po-okolo-600-veche-se-raboti.html", "text": "През 2018 година като физическо и финансово изпълнение ще се осъществява най-големият обем от сгради. Към момента имаме около 900 въведени в експлоатация, по почти 600 се извършват строително-монтажни работи, по още около 520 предстои стартиране на строителните дейности. Това каза министърът на регионалното развитие и благоустройство Николай Нанков на заседание на регионалната парламентарна комисия в отговор на въпрос как ще продължи политиката по саниране на жилищни сгради, предаде репортер на Агенция „Фокус“. „Над 2500 са блоковете, които чакат да се включат в програмата и са подали заявление, със сключени договори с общинските и областните администрации. Още когато стартира програмата казахме, че първият по време, ще бъде и първи по право“, посочи той. „Тези 2 млрд. лева от решението на НС от средата на тази година ще стигнат минимум за тези 2022 блока, които имат сключени договори с Българската банка за развитие. От тях разплатените от министерството към банката при налични 1 млрд. по бюджета са малко под 500 млн. лева“, каза още регионалният министър.\r\nБиляна ИВАНОВА", "date": "2017.12.07", "title": "Министър Николай Нанков: През 2018 година ще се санира най-големият обем от сгради, 900 вече са въведени в експлоатация, а по около 600 вече се работи"}
{"url": "http://www.focus-news.net/news/2017/12/07/2465027/veliko-tarnovo-blagotvoritelna-kampaniya-organizira-studentski-savet-pri-stopanska-akademiya-svishtov.html", "text": "Благотворителна кампания организира Студентски съвет при Стопанска академия „Димитър А. Ценов” - Свищов. Това съобщиха от пресцентъра на висшето учебно заведение. Поредната инициатива на свищовските студенти, която се провежда в навечерието на Коледните празници, е насочена към подпомагане на Център за настаняване от семеен тип за деца и младежи с увреждания в гр. Павликени, в който живеят 22 души на възраст 11 и 22 години.\r\nСлед проведени предварителни разговори и проучвания, студентите са установили, че живущите в Центъра се нуждаят от перилни препарати, тоалетни принадлежности, халати за баня, чехли, пижами, бельо, дрехи, якета. Желаещите да подпомогнат благотворителната кампания могат да се включат чрез офиса на Студентски съвет, който се помещава в Блок 1 на студентските общежития. Кампанията ще се проведе от 7 до 18 декември, а офисът ще приема дарения всеки делничен ден от 12:00 до 15:00 ч.\r\nДруга студентска инициатива, за поредна година внесе Коледния дух в Стопанска академия – Студентски съвет инициира поставянето на голяма Коледна елха в сградата на висшето училище. Във фоайето на Факултетски корпус студентите сглобиха висока над 2 м. елха и заедно я украсиха. Коледни играчки на елхата закачиха и зам.-ректорите по „Учебна дейност” – проф. д-р Марияна Божинова и по „Студентска политика и институционални комуникации” – доц. д-р Николай Нинов. В украсяването се включиха и други студенти, преподаватели и служители.", "date": "2017.12.07", "title": "Велико Търново: Благотворителна кампания организира Студентски съвет при Стопанска академия - Свищов"}
{"url": "http://www.focus-news.net/news/2017/12/07/2465028/sport-tomich-otkaza-pleyofite-za-uayld-kard-shte-igrae-kvalifikatsii-v-melbarn-za-parvi-pat-ot-2008-a.html", "text": "Бърнард Томич отказа плейофния турнир с участието на 16 тенисисти за спечелването на „уайлд кард“ за Australian Open.\r\nОт местната федерация не дадоха покана на Томич за надпреварата от Големия шлем, а първата му възможност да се класира бе именно споменатият плейоф, след като победителят получава възможност да играе директно в основната схема.\r\nБившият №17 в света обаче не сметна, че това е добра възможност за него и вместо това ще се включи в Brisbane International и в квалификациите в Мелбърн.\r\nЗа последно Томич игра в пресявките през 2008-а, а в периода 2009-2017 неизменно бе в основната схема.\r\nВенцислав ДРАГОМАНОВ", "date": "2017.12.07", "title": "Спорт: Томич отказа плейофите за „уайлд кард“, ще играе квалификации в Мелбърн за първи път от 2008-а"}
{"url": "http://www.focus-news.net/news/2017/12/07/2465029/smolyan-dvizhenieto-pri-km-7-pat--8681-byala-reka-smilyan-se-osashtestvyava-v-edna-lenta-poradi-srutena-skalna-masa.html", "text": "Движението при км 7 път ІІІ-8681 Бяла река – Смилян се осъществява в една лента поради срутена скална маса. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост, спазвайки пътната сигнализация.", "date": "2017.12.07", "title": "Смолян: Движението при км 7 път ІІІ-8681 Бяла река – Смилян се осъществява в една лента поради срутена скална маса"}
{"url": "http://www.focus-news.net/news/2017/12/07/2465030/prof-diyan-enchev-pirogov-ostanaha-dvama-dushi-ot-katastrofata-kray-selo-mikre-koito-do-kraya-na-sledvashtata-sedmitsa-sashto-shte-badat-izpisani.html", "text": "Останаха двама души от катастрофата край село Микре, които до края на следващата седмица също ще бъдат изписани. Това каза на брифинг началникът на „Травматологичен комплекс“ и IV клиника по ортопедична травматология проф. д-р Диян Енчев, предаде репортер на Агенция „Фокус“. „Всички тежки тазови фрактури от катастрофата край село Микре минаха през травматологията на „Пирогов“. Средното оперативно време на тези операции беше 5 часа и половина. Един от пациентите, който беше опериран преди 10 дни беше с 9 часа и половина оперативна интервенция. Ние го изписахме в прекрасно здраве. Остават двама души, които в момента са на кинезитерапия и рехабилитация в клиниката и предполагам, че края на другата седмица ще бъдат изписани и вкъщи“, съобщи проф. Енчев.\r\nТой коментира още, че НЗОК е отпуснала по-голям лимит на „Пирогов“. „Ние работим изключително добре в последните месеци и вероятно ще заработим повече пари и допълнителните материални стимулирания на служителите за октомври месец ще бъдат получени“, добави той. \r\nЗам.-директорът на болницата проф. Николай Габровски посочи, че в „Пирогов“ е имало и продължава да има, а и се надява, че и в близко бъдеще ще има едни от най-добрите специалисти и екипи. „Ще продължи да бъде място, на което човек може да потърси помощ, независимо от ситуацията и часа на деня“, каза още той. \r\nОт брифинга стана ясно още, че недостигът на здравни кадри в ЕС е 1 млн. \r\nЛюба АЛЕКСИЕВА", "date": "2017.12.07", "title": "Проф. Диян Енчев, „Пирогов“: Останаха двама души от катастрофата край село Микре, които до края на следващата седмица също ще бъдат изписани"}
{"url": "http://www.focus-news.net/news/2017/12/07/2465031/ekathimerini-spored-aleksis-tsipras-kanalite-za-komunikatsiya-s-turtsiya-tryabva-da-badat-razshireni.html", "text": "Гръцкият министър-председател Алексис Ципрас заяви, че е важно да се разширят каналите за връзка с Турция по време на посещението на турския президент Реджеп Тайип Ердоган в Атина, пише  Ekathimerini.\r\n„Преминаваме през критичен период за нашето съседство. Период на напрежение в европейско-турските отношения. Период на притеснително развитие на положението в региона ни, в Близкия изток и в Европа“, заяви Ципрас по време на съвместна пресконференция. „Вярваме, че е важно повече от всякога да се разширят каналите на комуникация. Можем да направим това единствено основано на взаимно уважение“, смята той. \r\nСъщевременно министър-председателят допълни, че Гърция и Турция са се разбрали да започнат „мерки за изграждане на доверието“. „Споразумяхме се да подновим преговорите, под наш надзор, върху мерките за доверие и сигурност, както и преговорите за континенталния шелф“, заяви той. „Опитваме се да се справим с неразбирателствата, да научим какво има предвид другият. От моя страна посочих, че турските нарушения на егейското въздушно пространство трябва да бъдат прекратени“.  Виктор Турмаков", "date": "2017.12.07", "title": "Ekathimerini: Според Алексис Ципрас каналите за комуникация с Турция трябва да бъдат разширени"}
{"url": "http://www.focus-news.net/news/2017/12/07/2465032/d-r-stefan-filev-mobal-veliko-tarnovo-chrez-obedinyavaneto-na-dvete-bazi-na-bolnitsata-godishno-shte-se-spestyavat-blizo-400-000-leva.html", "text": "Чрез обединяването на двете бази на МОБАЛ „Д-р Стефан Черкезов“ годишно ще се спестяват близо 400 000 лева. Това каза по време на честванията на 150-годишнината от създаването на лечебното заведение директорът д-р Стефан Филев, предаде репортер на Радио „Фокус“ – Велико Търново. Вече 50 години великотърновската болница работи в две бази. „Това разделение създава неудобство и допълнителни разходи. Затова се взе решение да се продаде незавършеният хирургичен корпус в двора на „Нова болница“, а също и неизползваното парово стопанство, като със средствата да бъде построен нов болничен корпус към сградата на „Новата болница“. В него ще бъдат настанени отделенията, които се намират в т.нар. „Стара болница“, обясни д-р Филев. По думите му сливането ще повиши качеството на предлаганите медицински услуги, съгласно всички стандарти на добрата медицинска практика. С реализираните икономии ще е възможно и цялостно техническо преоборудване на лечебното заведение, ще се увеличи Фонд „Работна заплата“, както и средствата за изпращане на специалисти за обучение и повишаване на квалификацията.\r\n„Днес в нашето общество се извършва непрекъснато оптимизиране и реформиране на системата на здравеопазването. Оказа се, че промените не са леки, нито безболезнени, особено за областните болници, които сме структуроопределящи за болничното здравеопазване в страната. Променят се както инфраструктурата, така и взаимоотношенията, съобразени с новите пазарни и икономически реалности. Очакванията на обществото към нас са големи, а финансовата ни обезпеченост недостатъчна предвид спешността и много други функции, които са ни внедрени и за съжаление недостатъчно или нефинансирани въобще. Въпреки това колективът на МОБАЛ „Д-р Стефан Черкезов“ и мениджърският екип са изградили своята визия и инвестиционна програма, целящо събиране на двете бази в една модерна и функционална база с ниска издръжка и максимално съобразена със съвременните условия и изисквания за високо качество на медицинската услуга“, посочи д-р Стефан Филев. По думите му чрез изграждане и запазване на кадри в болницата ще се реализира мисията на болницата – поддържане на качеството на живот на пациентите. \r\nТой подчерта, че в момента в лечебното заведение работи голям колектив от висококвалифицирани, знаещи и можещи представители на младото и средно поколение специалисти. „Точно това, от висотата на 150-годишнината, ни вдъхва оптимизъм и висока увереност, че делото на Стефан Черкезов, чиито подвиг бе почетен с национален празник на здравните специалисти, загинали при изпълнение на служебния си дълг, ще се поеме от талантливи специалисти, които ще умножават успехите и ще се борят срещу недъзите и ще пишат нова по-богата и съдържателна, история на нашата болница за доброто и благото на нашите пациенти“, каза още директорът д-р Стефан Филев.\r\nНадежда КРЪСТЕВА", "date": "2017.12.07", "title": "Д-р Стефан Филев, МОБАЛ – Велико Търново: Чрез обединяването на двете бази на болницата годишно ще се спестяват близо 400 000 лева"}
{"url": "http://www.focus-news.net/news/2017/12/07/2465033/poslanikat-na-ukrayna-n-pr-mikola-baltazhi-kam-ministar-nikolina-angelkova-turizmat-v-balgariya-se-razviva-otlichno.html", "text": "Наблюдаваме много позитивна промяна в туризма на България, което несъмнено се дължи на работата на Министерството на туризма. Това заяви посланикът на Украйна в България  Н. Пр. Микола Балтажи на работна среща с министъра на туризма Николина Ангелкова, съобщиха от пресцентъра на Министерството на туризма. \"Наблюдаваме постоянно увеличение на броя туристи, които посещават България и на българските посетители в Украйна, нарастват и приходите от украински туристи в страната ви\", допълни Балтажи. \r\nДумите му бяха потвърдени и от министъра на туризма Николина Ангелкова. Тя представи пред госта си отчетените ръстове на туристи от Украйна у нас. Общият брой на посещения в България на украинци от началото на годината до октомври е 285 697, сочат данните на НСИ. Отбелязваме ръст от 15,4% в сравнение със същия период на миналата година, каза министър Ангелкова. По време на зимния сезон през 2016/2017 г. сме отчели ръст от близо 24%  на гостите си от Украйна. „Надяваме се и тази година не само да затвърдим постигнатите резултати, но и да ги надградим“, допълни министърът на туризма. И посочи, че много украинци са заети в България благодарение на улеснените процедури, по които се наемат на работа. Ощe пpeз минaлaтa гoдинa бяха  пpиeти пpoмeнитe в Зaĸoнa зa тpyдoвaтa мигpaция и тpyдoвaтa мoбилнocт, тaĸa чe дa мoгaт дa ce издaвaт paзpeшитeлни зa paбoтa пpи oблeĸчeни ycлoвия. През юни тази година бяха допълнително облекчени условията за наемане на работници от трети страни чрез намаляване на набора от документи. Промените дадоха възможност работодателите в туристическия сектор да наемат своевременно служители. Към юли у нас работеха близо 2900 души от Украйна. Само в курорта „Албена“ бяха заети над 1000 души, обясни министър Ангелкова. \r\nПред госта си тя представи бъдещите планове на Министерство на туризма. И двете страни са членове на Организацията за Черноморско икономическо сътрудничество (ОЧИС). България е координатор на Работната група за сътрудничество в туризма в организацията от  юли 2016 г. до юли 2018 г. „Благодаря Ви за прекрасната организация по тази линия“, заяви Балтажи.\r\nОсвен активната ни работа по предстоящото Българско председателство на Съвета на ЕС 2018 ще бъдем домакин в края на следващата година и на Международния конгрес на световните цивилизации и древните маршрути към Световната организация по туризъм (СОТ), обясни министър Ангелкова. „Пожелавам Ви успех. Вярвам, че Българското председателство ще бъде много успешно. България има голям потенциал“, каза още Балтажи.", "date": "2017.12.07", "title": "Посланикът на Украйна Н. Пр. Микола Балтажи към министър Николина Ангелкова: Туризмът в България се развива отлично"}
{"url": "http://www.focus-news.net/news/2017/12/07/2465034/ginka-todorova-kmet-na-klisura-shte-bade-napravena-zhiva-veriga-ot-hora-ako-ne-badat-vzeti-merki-sas-stroitelnite-firmi-remontirashti-garite-klisura-i-stryama.html", "text": "Ще бъде направена жива верига от хора, ако не бъдат взети мерки със строителните фирми, ремонтиращи гарите „Клисура“ и „Стряма“. Това каза в интервю за Радио „Фокус“ кметът на Клисура Гинка Тодорова. Според думите ѝ основните притеснения са свързани с потенциалните щети върху инфраструктурата, които тежкотоварните камиони са способни да причинят. \r\n„Не можем да стигнем до консенсус. Аз им предложих и за целта съм поставила забранителни знаци на двата входа на града да не преминават товари над 18 тона, като този товар е съобразен с нашата инфраструктура. Те не спазват знаците, преминават си, а точно на 27 октомври, може би от месец и половина вече имат струпана пътнотранспортна и строителна техника в района на гара „Клисура“ и от работници разбрах, че ще извършват ремонт“, коментира Гинка Тодорова. Тя допълни, че по казуса е подаден сигнал до председателя на Комисията за безопасност на движението. Надеждите са, че ще бъдат узаконени поставените знаци за ограничение на товарни превозни средства, завърши Тодорова.", "date": "2017.12.07", "title": "Гинка Тодорова, кмет на Клисура: Ще бъде направена жива верига от хора, ако не бъдат взети мерки със строителните фирми, ремонтиращи гарите „Клисура“ и „Стряма“"}
{"url": "http://www.focus-news.net/news/2017/12/07/2465035/tv-nova-makedoniya-kosovo-iska-17-protsenta-ot-teritoriyata-na-cherna-gora.html", "text": "Правителството в Прищина на министър-председателя Рамуш Харадинай прие документ, с който оспори демаркацията на границата с Черна гора, предава скопският телевизионен канал „ТВ Нова“. \r\nВластите на най-младата държава на Балканите твърдят, че 17% от територията на Черна гора принадлежи на Косово. Аргументът на косовските власти е, че демаркацията не е в рамките на границите на бившата автономна провинция в Югославия - Косово и Метохия. \r\nОчертаването на границата с Черна гора е едно от условията за либерализиране на визовия режим за Косово, припомня медията.Тереза Герова", "date": "2017.12.07", "title": "„ТВ Нова“ (Македония): Косово иска 17 процента от територията на Черна гора"}
{"url": "http://www.focus-news.net/news/2017/12/07/2465036/smolyan-srutishte-zatrudnyava-dvizhenieto-po-patya-rudozem-smilyan.html", "text": "Срутище затруднява движението по пътя Рудозем – Смилян, съобщиха за Радио „Фокус“ – Смолян от Областно пътно управление – Смолян. Скалната маса се е стоварила на пътя малко след 16.00 часа. Едната лента е затворена за движение, като вече е започнало разчистване на скалните отломки. Очаква се те да бъдат разчистени до два часа и пътят да бъде нормално проходим.\r\nНели ГЕРГЬОВСКА", "date": "2017.12.07", "title": "Смолян: Срутище затруднява движението по пътя Рудозем – Смилян"}
{"url": "http://www.focus-news.net/news/2017/12/07/2465037/neweurope-spored-generalniya-sekretar-na-nato-yadrenoto-sporazumenie-s-iran-tryabva-da-bade-otdeleno-ot-negoviya-darzhavno-sponsoriran-terorizam.html", "text": "Според генералния секретар на НАТО Йенс Столтенберг ядреното споразумение с Иран от 2015 г. не трябва да бъде променяно. Той допълни, че загрижеността на САЩ за дейността на Техеран относно държавно спонсориране на тероризма не трябва да подкопава ангажираността на Вашингтон към договора, пише  NewEurope.\r\nПо време на срещата си с външните министри от Алианса в Брюксел генералният секретар заяви, че въпреки това, че подкрепата на Иран към групировки като „Хизбулла“ „е проблем“, въпросът за спазването на ядреното споразумение не трябва да се смесва с този за държавно спонсорирания тероризъм. \r\nСпоразумението между Иран от една страна и Русия, Германия, Франция, Великобритания и САЩ се смята за дипломатически пробив относно ядрената програма на Техеран. Въпреки това президентът на САЩ Доналд Тръмп на няколко пъти предупреди, че Вашингтон ще се оттегли от договора, посочвайки това, че Иран подкрепя тероризма.  Виктор Турмаков", "date": "2017.12.07", "title": "NewEurope: Според генералния секретар на НАТО ядреното споразумение с Иран трябва да бъде отделено от неговия държавно спонсориран тероризъм"}
{"url": "http://www.focus-news.net/news/2017/12/07/2465038/api-shofyorite-da-se-dvizhat-s-povisheno-vnimanie-po-pat--1-kocherinovo-blagoevgrad-pri-paten-vazel-kocherinovo-v-tamnata-chast-na-denya-poradi-avariya-v-elektricheskoto-zahranvane.html", "text": "Шофьорите да се движат с повишено внимание и съобразена скорост по път І-1 Кочериново – Благоевград при пътен възел „Кочериново“ в тъмната част на деня, поради авария в електрическото захранване. Това съобщиха от пресцентъра на Агенция \"Пътна инфраструктура\" (АПИ).", "date": "2017.12.07", "title": "АПИ:  Шофьорите да се движат с повишено внимание по път І-1 Кочериново – Благоевград при пътен възел „Кочериново“ в тъмната част на деня, поради авария в електрическото захранване"}
{"url": "http://www.focus-news.net/news/2017/12/07/2465039/oblast-vidin-e-s-9-nominatsii-v-godishnite-nagradi-za-turizam-2017-v-konkursa-na-ministerstvoto-na-turizma.html", "text": "Област Видин е с 9 номинации в „Годишните награди за туризъм 2017” в конкурса на Министерството на туризма, каза за Радио „Фокус“ – Видин областният управител Албена Георгиева. Тя посочи, че Община Видин е с три номинации в две категории. В категория „Туристическо събитие“ се състезава Средновековният фестивал „БъдинЪ“, а в категория „Изборът на българите“ – крепостта „Баба Вида“ и музей „Конака“. Община Белоградчик е с шест номинации в три категории със своите обекти: Белоградчишките скали и крепостта „Калето“, пещерата Магура и Историческия музей в Белоградчик и летния фестивал Опера на върховете – Белоградчишки скали. Георгиева призова всички жители, гости и приятели на областта да подкрепят номинациите от Видинска област в „Годишните награди за туризъм 2017”. „Всички наши туристически обекти и събития заслужават да се видят от България, Европа и света. Нека с гласа си допринесем за популяризиране на Видинска област, която с всяка изминала година се превръща във все по-желана туристическа дестинация и печели нови и нови приятели“, каза още Алена Георгиева.\r\nКонкурсът се провежда от Министерството на туризма, а годишните награди се връчат в няколко раздела в четири категории: професионални категории, художествени, община на 2017 и изборът на българите, която е и специалната категория на конкурса. В тази специална категория са включени всичките 100 национални туристически обекти. Общо в 4-те категории, участниците  се състезават в 16 подкатегории. Целта на конкурса е да насърчи развитието на българския туризъм.\r\nЖелаещите могат да подкрепят номинациите на област Видин на адрес: http://tourismawards.bg/cat/izbor-bulgari/ – номинирани обекти в тази категория от област Видин са: Крепостта „Баба Вида“, историческият музей „Конака” във Видин, историческият музей в Белоградчик, Белоградчишките скали и  крепостта „Калето”, пещера Магура, село Рабиша.\r\nhttp://tourismawards.bg/cat/turisticheska-atrakcia/ – В категорията „Туристическа атракция/обект” от Видинска област са включени Белоградчишката крепост „Калето” и пещерата „Магура”.\r\nhttp://tourismawards.bg/cat/turistichesko-subitie/ – В категория „Туристическо събитие” е номиниран видинския „Средновековен фестивал Бъдинъ”и летния  фестивал Опера на върховете – Белоградчишки скали.", "date": "2017.12.07", "title": "Област Видин е с 9 номинации в „Годишните награди за туризъм 2017” в конкурса на Министерството на туризма"}
{"url": "http://www.focus-news.net/news/2017/12/07/2465040/ognyan-tsenkov-kmet-na-vidin-savmesten-proekt-sas-srabskata-obshtina-zaychar-shte-ni-pomogne-za-predotvratyavane-posleditsite-ot-bedstviya.html", "text": "Съвместен проект със сръбската община Зайчар ще ни помогне за предотвратяване последиците от бедствия, каза на пресконференция кметът на Община Видин Огнян Ценков, предаде репортер на Радио „Фокус“ – Видин. Водещ партньор по проекта „Предотвратяване и ограничаване на последиците от предизвикани от човека трансгранични бедствия в региона Видин - Зайчар” е Община Видин, а проектен партньор – Община Зайчар. На пресконференцията присъства и кметът на Община Зайчар Божко Ничич, който посочи, че изпълнението на този проект ще донесе важни ползи и за двата съседни региона. „С реализирането на проекта Община Видин ще има на разположение 2 сметосъбиращи машини, което ще подпомогне и повиши ефективността в работата на Общинското звено „Чистота”. Предвижда се още демонстративно почистване с новото оборудване на замърсени територии“, каза Огнян Ценков. \r\nПроектът е съфинансиран от Европейския съюз чрез Програмата за трансгранично сътрудничество Интеррег-ИПП България-Сърбия 2014-2020 година. Стойността на проекта  е 547 711.82 евро, а продължителността му е 24 месеца до 22 ноември 2018 г.\r\nАнна ЛОЗАНОВА", "date": "2017.12.07", "title": "Огнян Ценков, кмет на Видин: Съвместен проект със сръбската община Зайчар ще ни помогне за предотвратяване последиците от бедствия"}
{"url": "http://www.focus-news.net/news/2017/12/07/2465041/washington-examiner-spored-donald-ramsfeld-reshenieto-za-priznavaneto-na-erusalim-za-stolitsa-na-izrael-e-ochevidno-pravilno.html", "text": "Бившият министър на отбраната на САЩ Доналд Ръмсфелд заяви, че противоречивото решение на президента Доналд Тръмп да признае официално Ерусалим за столица на Израел е „очевидно правилно“, пише  Washington Examiner.\r\n„Решението на президента Тръмп е очевидно правилно. Той излезе напред и го направи. Неизбежно ще има някаква критика за това, но просто не мога да си представя държава по света, която да смята, че Израел няма правото да постави столицата си където иска“, заяви Ръмсфелд по време на интервю пред „Фокс Нюз“.  \r\nБившият министър на отбраната отхвърли предположението, че решението на Тръмп може да провокира тероризъм или нападения срещу посолствата на САЩ – нещо за което Държавния департамент предупреди.  Виктор Турмаков", "date": "2017.12.07", "title": "Washington Examiner: Според Доналд Ръмсфелд решението за признаването на Ерусалим за столица на Израел е „очевидно правилно“"}
{"url": "http://www.focus-news.net/news/2017/12/07/2465042/evropeyskata-komisiya-predpriema-pravni-deystviya-sreshtu-darzhavite-chlenki-koito-ne-izpalnyavat-svoite-zadalzheniya-proiztichashti-ot-pravoto-na-es.html", "text": "С ежемесечния пакет от решения във връзка с нарушения от страна на държавите членки Европейската комисия (ЕК) предприема правни действия срещу държавите членки, които не изпълняват своите задължения, произтичащи от правото на ЕС. Това съобщиха от Представителството на ЕК в България. Тези решения обхващат различни сектори и области на политиката на ЕС и имат за цел да осигурят правилното прилагане на правото на ЕС в интерес на гражданите и предприятията. Най-важните решения, приети от Комисията, са обобщени и групирани по области на политиката. Комисията прекратява също така производствата по 130 случая, при които проблемите със съответните държави членки са били решени и не е необходимо Комисията да продължава производствата.", "date": "2017.12.07", "title": "Европейската комисия предприема правни действия срещу държавите членки, които не изпълняват своите задължения, произтичащи от правото на ЕС"}
{"url": "http://www.focus-news.net/news/2017/12/07/2465043/veliko-tarnovo-spetsializirana-politseyska-operatsiya-se-izvarshva-v-kvartal-buzludzha-spored-ochevidtsi-ima-zadarzhani.html", "text": "Специализирана полицейска операция се извършва в квартал „Бузлуджа“ във Велико Търново, има задържани. За това сигнализираха слушатели на Радио „Фокус“ – Велико Търново. В града има засилено полицейско присъствие. На входовете и изходите на Велико Търново полицаи спират за проверка автомобили.\r\nОт Областната дирекция на МВР – Велико Търново отказаха да дадат подробности.\r\nНадежда КРЪСТЕВА", "date": "2017.12.07", "title": "Велико Търново: Специализирана полицейска операция се извършва в квартал „Бузлуджа“, според очевидци има задържани"}
{"url": "http://www.focus-news.net/news/2017/12/07/2465044/voice-of-america-spored-severna-koreya-vazmozhnostta-za-voyna-sas-sasht-e-ustanoven-fakt.html", "text": "Според Северна Корея големите военни учения с участието на Южна Корея и на САЩ са направили „избухването на война“ на Корейския полуостров „установен факт“, предава  Voice of America.\r\n„Оставащият въпрос е кога ще избухне войната“, заяви говорител на севернокорейското външно министерство. „Ние не искаме война, но не трябва да се крием от нея“, допълни той. \r\nПхенян издаде официално предупреждение, докато американски бомбардировачи летят над Южна Корея като част от учение „Бдителен ас“ заедно със самолети от Южна Корея.  Виктор Турмаков", "date": "2017.12.07", "title": "Voice of America: Според Северна Корея възможността за война със САЩ е „установен факт“"}
{"url": "http://www.focus-news.net/news/2017/12/07/2465045/zhitelite-na-bansko-i-oshte-5-naseleni-mesta-obmislyat-protest-v-sofiya-zaradi-zabavyaneto-na-reshenieto-za-postroyavane-na-vtori-kabinkov-lift-kam-ski-zonata.html", "text": "Жителите на Банско, подкрепени от жителите на още 5 населени места в региона, обмислят протест в София заради поредното отлагане от Министерски съвет на решението за промяна в концесията, което би позволило построяване на втори кабинков лифт към ски зоната. Това обяви кметът на община Банско Георги Икономов по време на пресконференцията за новия ски сезон, съобщиха от пресцентъра на Община Банско. „Във връзка с вчерашното решение на МС по темата аз съм на мнение, че вече достатъчно се говори в последните 7 години. За това време са правени безброй обсъждания с най-големите специалисти и представители на екологичните организации, на министерства, спортисти, както и на местната общност и общината. Аз не виждам какво може повече да се направи по прозрачността на този проблем. Това е лично мое мнение. Другото мое мнение е, че какво и да се направи, зелените като чуят Банско винаги ще са готови за протест“, коментира Икономов. Той се надява вече да се поставят на дневен ред и други проблеми, които ще се решат с увеличаването на ски зоната и изграждането на втора кабинка. Да се види, че предимствата са много повече от това което е в момента и да се тръгне към реални действия. „Така както е обявил премиерът на заседанието на МС на 13-и да се вземе решението по първия въпрос за утвърждаването на измененията по концесионния договор и до края на месеца да мине на заседание на Министерски съвет и промяната на сегашния план за управление. Това нещо трябва да се случи и ние сме категорични, като местна общност в Банско“, допълни Икономов. \r\nСпоред кмета на Банско другият основен проблем пред общината е изграждането в най-скоро време на газопровода от Симитли до Банско. Така газта, която сега се кара с камиони, ще поевтинее, а по този начин и гражданите ще минат на по-екологично гориво. Това е един много важен екологичен проблем, който го игнорираме и никой не говори за него. С други думи има много по-екологични теми за засягане от зелените да ни обясняват как трябва да вкараме още 1 000 автомобила в планината вместо да направим един нов кабинков лифт“. Той бе категоричен, че за пореден път се пускат лъжи по адрес на ски зона „Банско“.\r\n„Няма никаква опасност да бъдем изключени от ЮНЕСКО, защото това е една буферна зона и всички знаят, че тя съвпада с териториално устройствения план на ски зоната, приет още през 2000 г. и допълнен и изменен през 2004 г. При последното си посещение в Банско заради клевети от „зелените“ от ЮНЕСКО видяха, че няма нищо вярно в това. И заключението, че Банско не е застрашен от изключване като обект от национално и световно наследство бе записано в доклад, изнесен на сесията в Истанбул. Стига това което се прави в буферната зона да бъде съгласно всички екологични изисквания и закони, и държавата да гарантира това нещо. Тези спекулации как капацитета на кабинката може да бъде увеличен двойно и дори да се пускат автобуси, които да качват туристите в ски зоната, е най-абсурдното нещо което един еколог може да предложи“, каза Икономов.\r\nКметът разкри още пред медиите, че за последната година ръстът на туристите в курорта се е увеличил спрямо предната с 10% през лятото и 15% през зимата. „Според мен обаче най-важното освен броя на туристите е и тяхното качество. В тази връзка е и моят призив към туристическия бранш. Как да повишават качеството на услугите, които предлагат и успоредно с това да повишават и цените на туристическите услуги в Банско. Не може да искаме да сме европейски курорт за какъвто ни признават в цял свят, а в същото време да държим цените в пъти по-ниски от това, което е по европейските курорти. Ние не предлагаме нищо по-лошо от европейските курорти. Така, че за да имаме развитие и да се повишат качеството на услугите и за да останат в Банско повече качествени работници, просто трябва да им плащаме повече пари. Тези пари ще дойдат от по-високите цени“, заяви кметът на Банско. Той обяви, че най-много продължават в курорта да са туристите от България, следвани от англичани, сърби, румънци, руснаци и македонци.\r\n„Сега рекламираме курорта в Израел и Полша. Догодина смятаме да се обърнем към пазарите, които са свързани най-вече с утвърдени ски дестинации като Австрия и Италия“. Икономов също така каза, че в курорта се работи много и по темата за сигурността преди новия сезон.\r\n„Винаги сме искали сезонът да завърши безопасно на фона на всичко това което се случва по света, а именно терористични атаки и то на места, където се струпват много хора. Взаимодействаме си с полицията по най-добрия начин. Тази година осигуряваме допълнителен брой полицаи. За новия сезон монтираме 6 камери за наблюдение с нови възможности. Три ще са на входно изходните зони на града. Една ще е на кръстовището на „Кемпински“ от където се минава за ски зоната, както и в центъра на града. Тези камери ще ни помогнат много и срещу кражбите на автомобили, каквито имаше доста миналата година.“ По отношение на инфраструктурата кметът разкри, че всички строителни дейности в града ще приключат до 15 декември.", "date": "2017.12.07", "title": "Жителите на Банско и още 5 населени места обмислят протест в София заради забавянето на решението за построяване на втори кабинков лифт към ски зоната"}
{"url": "http://www.focus-news.net/news/2017/12/07/2465046/aktsenti-v-sutreshniya-blok-dobro-utro-balgariya-na-8-dekemvri.html", "text": "Пореден случай на агресия в родно училище, за съжаление не и нов за българската действителност. Маскирани младежи нахлуха с метални пръти и бухалки в столична гимназия, търсейки саморазправа с ученик. Защо отново ставаме свидетели на подобни случаи и кое дава увереност на деца да действат и реагират по начин, неприсъщ за възрастта им, в разрез с всякакви морални и законови норми? Проблема ще коментираме с психолога Иван Игов. \r\nТемата за здравеопазването отново предизвика напрежение между управляващи и опозиция. От БСП призоваха за смяна на цялостния модел в системата. Очаква се социалистите да внесат предложение държавните и общинските болници да бъдат пререгистрирани от търговски дружества в лечебни заведения, както и забрана на паралелния износ. Как от левицата предвиждат да осъществят амбициозната си цел и какво ще се промени при евентуалното й постигане? Отговорите ще потърсим от зам.-председателя на ПГ на \"БСП за България\" Жельо Бойчев. \r\nЩе разберем и колко проверки са извършени от пожарните екипи в увеселителните заведения, с цел гарантиране сигурността на празнуващите на 8 декември студенти. \r\nОт колегата Анна Лозанова пък ще чуем репортаж за студентите във Видин, които за първа година ще отбележат 8-ми декември. В минутите след 09.00 часа - колегата от Радио „Фокус“-Пирин Ливия Нинова ще ни разкаже за кампанията на Югозападното държавно предприятие за предоставянето на елхи на домакинства от областта. От кореспондента ни в Казанлък Славяна Гайдарова ще научим за леденото шоу, с което ще бъдат запалени светлините на Коледната елха в града. \r\nТези и още теми - в „Добро утро, България“ по Радио „Фокус“от 6.00 до 10.00 часа, с водещ Виктория Месробович.", "date": "2017.12.07", "title": "Акценти в сутрешния блок „Добро утро, България“ на 8 декември"}
{"url": "http://www.focus-news.net/news/2017/12/07/2465047/federika-mogerini-erusalim-e-stolitsa-i-na-izrael-i-na-palestina.html", "text": "b>  Върховният представител на ЕС по въпросите на външните работи и политиката на сигурност Федерика Могерини напомни позицията на Съюза относно близкоизточния въпрос, след като президентът на САЩ Доналд Тръмп призна Ерусалим за столица на Израел, пише NewEurope.\r\n„ЕС има ясна и обединена позиция. Вярваме, че единственото реалистично решение за конфликта между Израел и Палестина е основано върху двете държави с Ерусалим като столица и на двете“, заяви Могерини по време на пресконференция часове след решението на Тръмп.  Тя допълни, че Съюзът изразява сериозна загриженост относно последствията от него върху мира. Тя допълни, че страните членки ще продължат да поддържат международния консенсус по Ерусалим, включително и относно местоположението на техните дипломатически представителства, докато статутът на града не бъде определен окончателно.\r\n„ЕС потвърждава своя твърд ангажимент към двудържавното решение, което съответства с желанията на двете държави, като единствен реалистичен начин да се постигне траен мир и сигурност, които и израелците, и палестинците заслужават“, смята Могерини.  Виктор Турмаков", "date": "2017.12.07", "title": "Федерика Могерини: Ерусалим е столица и на Израел, и на Палестина"}
{"url": "http://www.focus-news.net/news/2017/12/07/2465048/ek-predyavyava-isk-sreshtu-balgariya-ispaniya-lyuksemburg-i-rumaniya-za-lipsa-na-uvedomlenie-za-tsyalostno-transponirane-v-natsionalnoto-zakonodatelstvo-na-razporedbite-na-es-za-kolektivnoto-avtorsko-pravo.html", "text": "Европейската комисия реши днес да предяви иск пред Съда на ЕС срещу България, Испания, Люксембург и Румъния поради липса на уведомление за цялостно транспониране в националното законодателство на тези държави членки на разпоредбите на ЕС в областта на\r\nколективното управление на авторското право и сродните му права и на многотериториалното лицензиране на правата върху музикални произведения за използване онлайн, т. е. - транспониране на Директивата относно колективното управление на правата (Директива\r\n2014/26/ЕС), което беше предвидено да се извърши до 10 април 2016 г. Това съобщиха от Представителството на ЕК в България. Комисията призовава Съда да наложи финансови санкции на тези четири държави членки (България — 19 121,60 EUR на ден, Испания — 123 928,64 EUR на ден, Люксембург — 12 920,00 EUR на ден и Румъния — 42 377,60 EUR на ден). Процедурите за нарушение срещу тях бяха открити през май 2016 г. Към днешна дата Комисията все още не е получила уведомление, че са предприети необходимите мерки за транспониране на директивата в съответното им национално законодателство.\r\nВ рамките на отделна процедура за нарушение, която се отнася до Румъния, през май 2016 г. Комисията реши да изпрати официално уведомително писмо във връзка с въвеждането на задължителната система за колективно управление по отношение на музикалните произведения. Комисията счита, че в румънското законодателство не са спазени разпоредбите на Директивата относно хармонизирането на някои аспекти на авторското право и сродните му права в информационното общество, нито на Директивата относно колективното управление на правата. Директивата относно колективното управление на правата има за цел да подобри начина, по който се управляват всички организации за колективно управление чрез създаване на общи стандарти за управление, прозрачност и финансова дисциплина. С нея също така се определят общи стандарти за многотериториалното лицензиране на правата върху музикални произведения за използване онлайн на вътрешния пазар. Директивата относно колективното управление на правата е важна част от законодателството за авторското право в Европа. Всички организации за колективно управление трябва да подобрят своите стандарти за управление и за прозрачност.\r\nДирективата относно колективното управление на правата (Директива 2014/26/ЕС) беше приета на 4 февруари 2014 г. Крайният срок за нейното транспониране в националното законодателство на държавите членки беше 10 април 2016 г. През май 2016 г. до същите 4 държави членки бяха изпратени официални уведомителни писма, които представляваха официално искане от страна на Комисията директивата да бъде изцяло\r\nтранспонирана; писмата бяха и първата стъпка от производството за установяване на нарушение. Тъй като не получи уведомления, че директивата е транспонирана, през февруари 2017 г. Комисията изпрати мотивирани становища на четирите държави членки. С неприемането на всички законови, подзаконови и административни разпоредби, необходими за спазването на Директивата относно колективното управление на правата, или, във всички случаи, с неуведомяването на Комисията относно подобни разпоредби до 10 април 2016 г., България, Испания, Люксембург и Румъния не са изпълнили своите задължения за транспониране съгласно член 43 от посочената директива.", "date": "2017.12.07", "title": "ЕК предявява иск срещу България, Испания, Люксембург и Румъния за липса на уведомление за цялостно транспониране в националното законодателство на разпоредбите на ЕС за колективното авторско право"}
{"url": "http://www.focus-news.net/news/2017/12/07/2465049/inzh-daniel-panov-kmet-na-veliko-tarnovo-obedinenieto-na-dvete-bazi-na-mobal-d-r-stefan-cherkezov-shte-dovede-do-po-dobro-upravlenie-na-zdravnite-uslugi-v-grada.html", "text": "Предстоящото обединение на болничната дейност ще даде възможности за още по-качествени здравни грижи. Това каза кметът на Велико Търново инж. Даниел Панов по повод първата копка на новия болничен корпус към МОБАЛ „Д-р Стефан Черкезов“ и 150-та годишнина от създаването на лечебното заведение, предаде репортер на Радио „Фокус“ – Велико Търново. Според кмета обединението на двете бази на великотърновската болница ще доведе до по-добро и по-ефективно управление на здравните услуги в града. Той подчерта, че много важни актове са се случили за първи път именно във Велико Търново. Сред тях са полагане на основите на Второто българско царство, провеждането на Учредителното събрание и приемането на първата конституция на България – Търновската. Първото частно лечебно заведение в България също е създадено във Велико Търново преди 150 години. „Всички ние трябва да сме горди, че още преди Освобождението нашият град е имал своята лечебница, а нейното начало поставя един от видните търновски благодетели Михаил Кефалов. Създаването на болницата действително е едно епохално събитие, което се случва във време, в което народът ни е под чужда власт и не разчита на никаква подкрепа. Единствено със собствени сили, със собствени средства и със себеотрицание Михаил Кефалов и неговите съмишленици и съратници основават търновската болница. Тяхното дело е пример на огромен хуманизъм. Имената на тези славни възрожденци остават за винаги  в историята на нашия град. Дълбок поклон пред тези смели, достойни мъже и жени, както и пред всички лекари, които са работили в болницата през тези 150 години. Търновската болница не е обикновена медицинска институция. Тя е част от историята на нашия град“, посочи Панов. \r\nТой припомни, че именно в търновската болница са лекувани опълченци от Шипченската епопея. „През всички тези години, въпреки всички трудности, тук медицинска помощ и грижи получава всеки един нуждаещ се. Всички ние се гордеем с факта, че нашата болница днес е динамично развиваща се и модернизираща се. Гордеем се с постиженията на Вас, уважаеми лекари и медицински сестри. Отдаваме дължимото уважение, почит и признателност към всички Вас. Благодаря ви и поклон пред всички Вас и пред благородната Ви професия“, каза още инж. Даниел Панов.\r\nНадежда КРЪСТЕВА", "date": "2017.12.07", "title": "Инж. Даниел Панов, кмет на Велико Търново: Обединението на двете бази на МОБАЛ „Д-р Стефан Черкезов“ ще доведе до по-добро управление на здравните услуги в града"}
{"url": "http://www.focus-news.net/news/2017/12/07/2465050/the-hill-spored-senator-demokrat-ot-sasht-reshenieto-na-donald-tramp-otnosno-erusalim-shte-obtegne-otnosheniyata-s-turtsiya-i-sas-sauditska-arabiya.html", "text": "Според сенатора демократ от щата Роуд Айлънд Шелдън Уайтхаус решението на президента на САЩ Доналд Тръмп да признае Ерусалим за столица на Израел може да навреди  на отношенията със страните от Близкия изток, включително и с Турция и Саудитска Арабия, пише  The Hill.\r\n„Смятам за опасно това, което решението представлява за отношенията ни с Турция, на която ние разчитаме за военните си усилия в Близкия изток и на тези със саудитците, които Белият дом на Тръмп прие за своите най-добри приятели в региона“, заяви Уайтхаус.\r\nПо-рано Тръмп заяви, че САЩ ще признаят Ерусалим за столица на Израел и обяви плановете за преместването на американското посолство там от Тел Авив.  Преди това президентът на Турция Реджеп Тайип Ердоган предупреди, че в такъв случай Анкара ще прекъсне дипломатическите си отношения с Израел. Междувременно кралският двор в Саудитска Арабия обяви, че решението е „неоправдано и безотговорно“. \r\nСпоред сенатора решението на Тръмп е мотивирано най-вече върху неговото желание да се хареса на основните си избиратели – евангелистите в САЩ. „Смятам, че е опасна идея да се даде на религиозните вярвания да излязат преди нашите национални и дипломатически интереси“, заяви Уайтхаус. Той допълни, че решението може „наистина да намали възможностите на САЩ да бъдат ефективни в региона“.  Виктор Турмаков", "date": "2017.12.07", "title": "The Hill: Според сенатор-демократ от САЩ решението на Доналд Тръмп относно Ерусалим „ще обтегне отношенията с Турция и със Саудитска Арабия“"}
{"url": "http://www.focus-news.net/news/2017/12/07/2465051/ek-predyavyava-isk-sreshtu-balgariya-gartsiya-i-finlandiya-za-tova-che-ne-ya-uvedomili-za-merkite-si-za-transponirane-na-pravilata-na-es-za-ustanovyavane-na-ramka-za-morsko-prostranstveno-planirane.html", "text": "Европейската комисия (ЕК) реши да предяви иск пред Съда на ЕС срещу България, Гърция и Финландия поради това, че те не са уведомили Комисията относно своите мерки за транспониране на правилата на ЕС за установяване на рамка за морско пространствено планиране (Директива 2014/89/ЕС) или са направили частично уведомяване. Това съобщиха от Представителството на ЕК в България. Държавите членки трябваше да транспонират директивата в националното си право до 18 септември 2016 г. Комисията ще поиска от Съда да наложи дневна парична санкция в размер на 14 089,6 EUR на ден за България, 31 416 EUR на ден за Гърция и 7 739,76 EUR на ден за Финландия от деня на постановяване на решението до деня, когато директивата бъде изцяло приведена в действие и влезе в сила в националното законодателство. Процедурите за нарушение срещу България, Гърция и Финландия бяха започнати през ноември 2016 г., а мотивираните становища бяха изпратени през юли 2017 г. България и Гърция не са уведомили Комисията за приемането на мерки с оглед транспониране на директивата. Финландия е уведомила Комисията относно приемането на мерките, необходими за транспониране на директивата, но тези мерки се прилагат само по отношение на континенталната част на Финландия, но не и към провинция Оланд, която също попада в приложното поле на директивата.\r\nКонкуренцията за морското пространство — за съоръжения за възобновяема енергия, корабоплаване, рибарство, аквакултури и други употреби — изведе на преден план необходимостта от съвместно и по-съгласувано управление на водите ни. Морското пространствено планиране действа в трансграничен и междусекторен план, за да се осигури ефикасно, безопасно и устойчиво осъществяване на човешките дейности в морето. Този интегриран подход на планиране и управление има различни предимства:\r\n— той създава полезни взаимодействия между различните дейности и сектори и намалява конфликтите;\r\n— той насърчава инвестициите чрез повече предвидимост, прозрачност и по-ясни правила;\r\n— той увеличава трансграничното сътрудничество между страните от ЕС за развитие на енергийни мрежи, морски пътища, газопроводи, подводни кабели и други дейности, но също така и за разработване на съгласувани мрежи от защитени зони;\r\n— той опазва околната среда чрез навременно анализиране на въздействието и на възможностите за използване на пространството за различни цели.\r\nМорското пространствено планиране подкрепя пряко и улеснява изпълнението на стратегията „Европа 2020“ за интелигентен, устойчив и приобщаващ растеж, сред чиито основни цели са високите равнища на заетост и на производителност на труда, както и социалното сближаване и\r\nприобщаване.\r\nВ случай че транспонирането остане непълно и Съдът на ЕС потвърди позицията на Комисията, дневната санкция ще трябва да бъде заплащана, считано от датата на постановяването на решението или по-късна дата, определена от Съда, до пълното транспониране. Окончателният размер на дневната санкция ще бъде определен от Съда, но не може да надвишава предложения от Комисията.\r\nПредложението за предявяване на иск срещу България и Гърция пред Съда на ЕС е направено, като се отчита фактът, че към настоящия момент България и Гърция не са уведомили официално Комисията относно законодателни актове, с които се транспонира директивата. Предложението за\r\nпредявяване на иск срещу Финландия пред Съда на ЕС е направено, като се отчита фактът, че към настоящия момент Финландия е уведомила официално Комисията относно законодателни IP/17/4774 актове, с които директивата се транспонира частично. Като не са приели всички законови, подзаконови и административни разпоредби, необходими, за да се съобразят с Директива 2014/89/ЕС, или, във всеки случай, като не са уведомили Комисията за такива разпоредби, България, Гърция и Финландия не са изпълнили задълженията си съгласно член 15 от същата\r\nдиректива. На практика по силата на член 260, параграф 3 от Договора за функционирането на Европейския съюз (ДФЕС), ако държава членка не транспонира дадена директива на ЕС в националното си право в рамките на определения срок, Комисията може да поиска от Съда на ЕС да наложи финансови санкции. При определяне на размера на санкциите се взема предвид следното:\r\n— тежестта на нарушението;\r\n— продължителността на нарушението;\r\n— факторът „n“ (който е различен за отделните държави членки и отчита техния брутен вътрешен продукт (БВП);\r\n— фиксирана сума, която в момента е определена на 680 EUR/ден;\r\n— възпиращият ефект в зависимост от платежоспособността на съответната държава членка.", "date": "2017.12.07", "title": "ЕК предявява иск срещу България, Гърция и Финландия за това, че не я уведомили за мерките си за транспониране на правилата на ЕС за установяване на рамка за морско пространствено планиране"}
{"url": "http://www.focus-news.net/news/2017/12/07/2465053/insp-botyo-girginov-patna-politsiya-plovdiv-opitvame-se-da-privlechem-mladite-hora-v-kauzata-za-opazvane-na-choveshkiya-zhivot-i-zdrave.html", "text": "Във връзка с необходимостта от осъществяването на контрол и превантивни мерки, свързани със Студентския празник – 8 декември, на територията на Пловдивска област от години се предприемат адекватни мерки, насочени към повишаване вниманието не само на студентите, но и на техните близки. Това каза за Радио „Фокус“ – Пловдив инспектор Ботьо Гиргинов от Отдел „Пътна полиция” – Пловдив. „Нека не забравяме, че се опитваме чрез всички възможни начини да привлечем младите хора в каузата за опазване на човешкия живот и здраве”, каза Гиргинов. По думите му това се прави особено през последните години, когато на територията на Пловдивска област са възникнали знакови пътнотранспортни произшествия с участието на студенти. „Именно в тази връзка и в дните преди 8 декември на територията на Пловдивска област се проведоха превантивни кампании във всички висши учебни заведения, свързани със заостряне вниманието и повишаване на отговорността на младите хора. Положителен пример през последните години е кампанията, която се провежда не само на територията на Пловдивска област, но и на територията на Република България „Празнувай отговорно”. Тя беше подкрепена от всички 51 висши учебни заведения. Особено активни на територията на град Пловдив бяха няколко университета, с подкрепата и помощта на Областната дирекция на МВР – Пловдив и Пътна полиция.\r\nОбикновено след празника 8 декември от Областната дирекция на МВР се подготвя статистика и информация за възникналите пътнотранспортни произшествия по време на празничните дни. Такава ще бъде изготвена и тази година и предоставена на медиите за огласяване.\r\nЦветана ТОНЧЕВА", "date": "2017.12.07", "title": "Инсп. Ботьо Гиргинов, Пътна полиция – Пловдив: Опитваме се да привлечем младите хора в каузата за опазване на човешкия живот и здраве"}
{"url": "http://www.focus-news.net/news/2017/12/07/2465054/pregled-na-mezhdunarodnite-novini-do-18-chasa-agentsiya-fokus.html", "text": "Очакваният с напрежение конгрес на Германската социалдемократическа партия (ГСДП) започна с реч на председателя й Мартин Шулц, в рамките на която той поднесе извинение на съпартийците си за слабото представяне на изборите за Бундестаг от септември тази година.\r\n„Не е лесно да стоим по този начин тук, една година по-късно. Започнахме с 20%, след това дойде онова, което нарекоха \"еуфорията Шулц\", след това загубихме три регионални избори и се върнахме отново на същото място, откъдето започнахме. Това е трудно, това е разочароващо. Преживял съм много, но последната година наистина ме разтърси“, призна германският социалдемократ. \r\nШулц благодари на всички, които са се борили за каузата социалдемократ отново да поеме канцлерския пост в Берлин. „Извинявам се за моето горчиво поражение. Най-големият проблем на ГСПД е, че тя загуби своя профил. Не успя да отговори на това, което означава социалната демокрация през XXI век“, заяви Шулц. Същевременно той допълни, че ГСДП не е в състояние да предложи политика, която хем да е „извън рамките“, хем да бъде приложима на практика. „Но можем да върнем доверието към нас“, изрази увереност лидерът на германските социалдемократи. \r\n*** В четвъртък от Европейската комисия заявиха, че все още „няма бял дим“ в преговорите за постигане на споразумение за Брекзит, но е налице готовност за среща с премиера на Обединеното кралство Тереза Мей за по-нататъшни преговори.\r\n„Засега няма бял дим. Оставаме в готовност да приемем министър-председателя Мей във всеки един момент, когато такъв настъпи“, увери говорителят на ЕК Маргаритис Схинас пред репортери в Брюксел. \r\n(Изборът на нов папа се известява с бял дим от комин над Сикстинската капела – бел. р.)\r\n*** По данни на белгийската полиция около 45 хил. души са се включили в демонстрацията, организирана в Брюксел в подкрепа на отстранения от власт председател на Женералитата на Каталуния Карлес Пучдемон, с която се надяват да спечелят подкрепата на ЕС за региона.\r\n„Официално преброяване (на участниците) в демонстрацията в Брюксел: 45 хил. протестиращи“, се казва в съобщение от правоохранителните органи, публикувано в социалната мрежа „Туитър“. \r\nПо-рано бяха представени данни за около 10 хил. участници, припомня агенцията. \r\n***  Според британския министър на отбраната Гавин Уилямсън неговите сънародници, които са се присъединили към „Ислямска държава“, не трябва да бъдат допускани да се завърнат в страната. Според него Великобритания трябва да направи всичко възможно „да унищожи и елиминира“ заплахата, която завръщащите се терористи може да представляват.\r\n„Моята гледна точка е, че мъртвият терорист не може да причини вреда на Великобритания. Не вярвам, че който и да е терорист, независимо дали идва от нашата страна или от друга, трябва да бъде допускан обратно“, заяви Уилямсън по време на интервю пред местни медии. Той добави, че Великобритания „трябва да направи всичко, което може, за да унищожи и елиминира заплахата, която завръщащите се терористи от „Ислямска държава“ представляват“. \r\nСпоред местните медии повече от 800 британци са пътували, за да се бият за „Ислямска държава“ в Ирак и  в Сирия. Около половината са се завърнали във Великобритания, докато около 130 се смятат за загинали. \r\n***  Гръцкият министър-председател Алексис Ципрас заяви, че е важно да се разширят каналите за връзка с Турция по време на посещението на турския президент Реджеп Тайип Ердоган в Атина.\r\n„Преминаваме през критичен период за нашето съседство. Период на напрежение в европейско-турските отношения. Период на притеснително развитие на положението в региона ни, в Близкия изток и в Европа“, заяви Ципрас по време на съвместна пресконференция. „Вярваме, че е важно повече от всякога да се разширят каналите на комуникация. Можем да направим това единствено основано на взаимно уважение“, смята той. \r\nСъщевременно министър-председателят допълни, че Гърция и Турция са се разбрали да започнат „мерки за изграждане на доверието“. „Споразумяхме се да подновим преговорите, под наш надзор, върху мерките за доверие и сигурност, както и преговорите за континенталния шелф“, заяви той. „Опитваме се да се справим с неразбирателствата, да научим какво има предвид другият. От моя страна посочих, че турските нарушения на егейското въздушно пространство трябва да бъдат прекратени“. \r\n***  Правителството в Прищина на министър-председателя Рамуш Харадинай прие документ, с който оспори демаркацията на границата с Черна гора.\r\nВластите на най-младата държава на Балканите твърдят, че 17% от територията на Черна гора принадлежи на Косово. Аргументът на косовските власти е, че демаркацията не е в рамките на границите на бившата автономна провинция в Югославия - Косово и Метохия. \r\nОчертаването на границата с Черна гора е едно от условията за либерализиране на визовия режим за Косово, припомня медията.\r\n*** В четвъртък съдът в Аржентина разпореди арест за бившия държавен глава на латиноамериканската държава Кристина Кирхнер за предполагаемо прикриване на иранското участие в бомбен атентат от 1994 г. в еврейския център в столицата Буенос Айрес, при който загинаха 85 души.\r\nЗаповедта отменя съдебния имунитет на Кирхнер, която заемаше президентския пост в периода  2007-2015 г., а към настоящия момент е сенатор. По-рано тя нарече обвиненията срещу нея „абсурд“. \r\n***", "date": "2017.12.07", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/12/07/2465055/kmetat-na-sofiya-yordanka-fandakova-i-zam-kmetat-doncho-barbalov-shte-predstavyat-pred-zhurnalisti-proekta-za-byudzhet-za-2018-godina-na-8-dekemvri.html", "text": "Кметът на София Йорданка Фандъкова и зам.-кметът Дончо Барбалов ще представят пред журналисти проекта за бюджет за 2018 година, приоритетите на Столична община и инвестиционната програма. Това съобщиха от пресцентъра на Общината. Пресконференцията ще се състои на 8 декември  в 10.00 часа в Зала 1 на Столичната община.", "date": "2017.12.07", "title": "Кметът на София Йорданка Фандъкова и зам.-кметът Дончо Барбалов ще представят пред журналисти проекта за бюджет за 2018 година на 8 декември"}
{"url": "http://www.focus-news.net/news/2017/12/07/2465056/aktualna-patna-obstanovka.html", "text": "Пътните настилки в страната са предимно сухи, по усойните и планински райони –  мокри, заледени и обработени. Това съобщиха от пресцентъра на Агенция „Пътна инфраструктура”.\r\nВ сила са ограничения за товарни автомобили. Целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.:\r\nАМ „Тракия“: област Стара Загора: до 21.12.2017 г. движението от км 190-ти до км 195 се осъществява двупосочно в платното за Бургас, поради ремонтни дейности. Необходимо е шофьорите да карат внимателно и да спазват пътната сигнализация.\r\nАМ „Хемус“: област София: до 10.12.2017 г. от км 32 до км 34 в района на тунел „Витиня“ в посока Варна движението се осъществява в изпреварващата лента поради извършване на гаранционни дейности.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: до 11.12.2017 г. шофьорите да се движат с повешено внимани е и съобразена скорост при п.в. Кочериново, поради авария в електрическото захранване. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 до 30.09.2018 г. е ограничено движението на всички МПС, поради намален габарит на пътното тяло. Поставена е необходимата сигнализация указваща забраната. Срок; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград“ - АМ „Марица“ - п.в. „Капитан Андреево“ - с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: В участъка Кранево-Варна при км 83+100 е ограничено движението на МПС над 10 т до 31.12.2017 г. Обходен маршрут: Кичево-Оброчище.  (ВОД): ОПУ-Благоевград:\r\nВременно са въведени следните ограничения за движение на МПС: няма ограничения.ОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20 до 39+200 е ограничено на МПС над 10 т. поради стесняване на пътното платно до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г.; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.ОПУ-Варна:\r\nВременно са въведени следните ограничения за движение на МПС: няма ограничения.ОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.ОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.ОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:\r\nВременно са въведени следните ограничения за движение на МПС: няма ограничения.ОПУ-Кюстендил:\r\nВременно са въведени следните ограничения за движение на МПС: \r\nПът III-107: До 15.12.2017 г. движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/ч и е сигнализирано с необходимите пътни знаци. \r\nПът III-602: Ограничено движение в участък от км 24+440 до км 27+750 „Бабино – Бобов дол” с цел извършване на кратковременни ремонтни работи до 09.12.2017 г.\r\nОбходен маршрут: \r\n- Моторните превозни средства, движещи се в посока с. Бабино – Бобов дол се насочват от път III-602, през общински път през селата Бабинска река – Долистово – ТЕЦ „Бобов дол”- републикански път II-62 – републикански път III-623 (Големо село – Мало село – Мламолово – Бобов дол). \r\n- Моторните превозни средства, движещи се в посока Бобов дол - Бабино се насочват по републикански път III-623 (Бобов дол – Мламолово – Мало село – Големо село) – републикански път II-62 – общински път през ТЕЦ “Бобов дол” – Долистово – Бабанска река – Бабино.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.ОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.ОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.ОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.ОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.ОПУ-Разград:\r\nВременно са въведени следните ограничения за движение на МПС: няма ограничение.ОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.ОПУ-Силистра:\r\nВременно са въведени следните ограничения за движение на МПС: няма ограничения.ОПУ-Сливен:\r\nВременно са въведени следните ограничения за движение на МПС: няма ограничения.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.ОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.07", "title": "Актуална пътна обстановка"}
{"url": "http://www.focus-news.net/news/2017/12/07/2465057/plovdiv-postaveni-sa-dva-novi-zaslona-na-avtobusni-spirki-v-rayon-trakiya-i-v-kv-proslav.html", "text": "Поставени са два нови заслона на автобусни спирки в район „Тракия“ и в кв. „Прослав“ в Пловдив. Това съобщи за Радио „Фокус“ – Пловдив директорът на ОП „Организация и контрол на транспорта“ инж. Борислав Кръстев. По думите му и на двете места се събират много граждани, които използват масовия вътрешноградски транспорт. През спирка №77 в район „Тракия“ преминават 9 автобуса: №4, 9, 10, 17, 18, 21, 24, 29 и 66, а през спирка №145 на ул. „Елин Пелин“ в кв. „Прослав“ – №6, 15 и 24.\r\n„За да подобри транспортната услуга за гражданите през последните два месеца Община Пловдив постави навеси с пейки на още 15 спирки извън обхвата на концесионния договор, който включва 314 автобусни спирки“, отбеляза Кръстев. \r\nПредвижда се идната седмица да бъде монтиран заслон и на спирка №291 на ул. „Скопие“, където наскоро е премахнато опасно монолитно съоръжение от миналия век и теренът е подготвен за поставянето на новия съвременен модул.\r\nТони МИХАЙЛОВ", "date": "2017.12.07", "title": "Пловдив: Поставени са два нови заслона на автобусни спирки в район „Тракия“ и в кв. „Прослав“"}
{"url": "http://www.focus-news.net/news/2017/12/07/2465058/ep-savetat-na-es-i-ek-postignaha-sporazumenie-za-prerazglezhdane-na-normativnata-uredba-na-es-za-udostoveryavane-che-prevoznite-sredstva-otgovaryat-na-iziskvaniyata-za-puskane-na-pazara.html", "text": "Европейският парламент (ЕП), Съветът на Европейския съюз (ЕС) и Европейската комисия (ЕК) постигнаха споразумение по предложението на Комисията от януари 2016 г. за цялостно преразглеждане на нормативната уредба на ЕС за одобряването на правилата, по които се удостоверява, че дадено превозно средство отговаря на всички изисквания за пускане на пазара, както и интензивни проверки за трайно спазване на европейското законодателство от страна на производителите. Това съобщиха от Представителството на ЕК в България. \r\nОсновните елементи на новите правила са следните:  \r\n-\tПовишават се качеството и независимостта на одобряването на типа и изпитването преди пускането на даден автомобил на пазара. \r\n-\tЗачестяват проверките на автомобилите, които вече са на пазара на ЕС;\r\n-\tНадзор на европейско равнище.\r\nРегламентът за одобряването на типа допълва редица други важни инициативи на Комисията за чиста мобилност, включително нови, подобрени изпитвания за емисиите от автомобилите, които са задължителни от 1 септември 2017 г., както и предложения за нови цели за емисиите на СО2 с оглед ускоряване на прехода към превозни средства с ниски и нулеви емисии.", "date": "2017.12.07", "title": "ЕП, Съветът на ЕС и ЕК постигнаха споразумение за преразглеждане на нормативната уредба на ЕС за удостоверяване, че превозните средства отговарят на изискванията за пускане на пазара"}
{"url": "http://www.focus-news.net/news/2017/12/07/2465059/d-r-stefan-filev-mobal-veliko-tarnovo-165-lekari-i-317-meditsinski-spetsialisti-rabotyat-v-bolnitsata.html", "text": "165 лекари и 317 медицински специалисти работят в МОБАЛ „Д-р Стефан Черкезов“ във Велико Търново. Това каза директорът на лечебното заведение д-р Стефан Филев, което днес отбелязва 150-годишнината от създаването си, предаде репортер на Радио „Фокус“ – Велико Търново. Д-р Филев посочи, че общо персоналът наброява 639 лица. От лекарите 136 са със специалност, в това число и двама доценти, а 35 са с повече от една специалност. 33 са медицински сестри, притежаващи образователната квалификационна степен „бакалавър“ или „магистър“ по специалността „Управление на здравните грижи“ и професионалната квалификация „ръководител на здравни грижи“ и „преподавател по практика“. В момента в лечебното заведение работят и се обучават още 5 медицински сестри. \r\nСъс заповед от 19 септември 2017 година на министъра на здравеопазването на МОБАЛ „Д-р Стефан Черкезов“ е определена акредитационна оценка за цялостната медицинска дейност „Отлична“ за срок от 5 години. „МОБАЛ „Д-р Стефан Черкезов“ – Велико Търново е определена и като база за обучение на лекари, медицински сестри, лаборанти, акушерки и рехабилитатори. Кадровата политика на ръководството е насочена към предоставяне условия за специализация на новозавършилите лекари, обучаващи се по медицински специалности и оставането им на работа в болницата след приключване на обучението. Към настоящия момент са назначени 33 лекари-специализанти. През 2017 година МОБАЛ „Д-р Стефан Черкезов“ работи по договор с НЗОК по 150 клинични пътеки, 20 амбулаторни процедури и три клинични процедури. През календарната 2016 година през отделенията на болница са преминали общо 20 175 болни. Отчита се увеличение с 1 450 спрямо миналата година“, посочи д-р-Филев. \r\nБолницата обслужва населението в 10-те общини в област Велико Търново или 247 259 души и осъществява лечебна дейност по 30 медицински специалности. „Лечебната дейност изцяло е подчинена на изискванията на медицинските стандарти по съответните специалности, правилата за добра медицинска практика и Национален рамков договор 2017 година. Те се осъществяват в разкритите 18 клинични отделения, обединени в стационарен блок със среден брой 368 болнични легла. Шест от структурите на болницата отговарят на трето ниво на компетентност съгласно съответния медицински стандарт“, каза още д-р Стефан Филев.\r\nНадежда КРЪСТЕВА", "date": "2017.12.07", "title": "Д-р Стефан Филев, МОБАЛ – Велико Търново: 165 лекари и 317 медицински специалисти работят в болницата"}
{"url": "http://www.focus-news.net/news/2017/12/07/2465060/reuters-al-kayda-osadi-reshenieto-na-sasht-za-erusalim-i-prizova-kam-deystvie.html", "text": "Терористичната организация „Ал Кайда на Арабския полуостров“ осъди решението на САЩ да признаят Ерусалим за столица на Израел и призова към бойците си да подкрепят палестинците, предава  Reuters.\r\nБазираното в Йемен разклонение на „Ал Кайда“ заяви, че решението е резултат на „стъпките за нормализиране на отношенията“ между някои арабски държави от региона и Израел. „Това е ясно предизвикателство към мюсюлманския свят, който вижда доколко централна е палестинската кауза. В лицето на сериозните събития ние стоим до нашите хора в Палестина и ги подкрепяме с това, което притежаваме“, пише в изявление на групировката. \r\n„Ал Кайда на Арабския полуостров“ призова ислямистите по света да подкрепят палестинците, а мюсюлманите да помогнат с оръжие и финансови средства. „Ако не действате, утре и най-светото място за мюсюлманите - Мека ще бъде продадена и никой няма да я защити“, смята организацията.  Виктор Турмаков", "date": "2017.12.07", "title": "Reuters: „Ал Кайда“ осъди решението на САЩ за Ерусалим и призова към действие"}
{"url": "http://www.focus-news.net/news/2017/12/07/2465061/korneliya-ninova-bsp-predi-edna-godina-boyko-borisov-sam-vazlaga-na-dans-proverka-na-tehnoimpeks-koyato-ne-ustanovyava-danni-za-prestaplenie.html", "text": "Бойко Борисов възлага сам проверка преди 1 година, като използва държавната служба ДАНС да го направи. ДАНС изпраща данните в прокуратурата и те му потвърждават, че няма престъпление. От една година тези хора знаят истината. Това заяви лидерът на БСП Корнелия Нинова в предаването „Лице в лице“ по бТВ във връзка с казуса по приватизацията на „Техноимпекс“. „Органите, които трябва да кажат какво се е случи, са едни – прокуратура и съд. Аз мисля, че вчера г-н Цацаров сложи точка на този спор. При това много ме изненада неговото изказване. Изненада ме, защото той много рядко прави политически изказвания, а вчера направи такова“, подчерта Корнелия Нинова. „Неочаквано вчера главният прокурор съобщи, че ДАНС се занимава с „Техноимпекс“ от 2016 г. по искане на Бойко Борисов, веднага след избирането ми за председател на партията“, каза още лидерът на БСП и увери, че тя не е знаела за проверката. По думите ѝ тя приключва със заключението, че няма данни за престъпление. „СГС го проверява и казва, че няма престъпление, няма неизгодна сделка и няма ощетяване на държавата“, посочи още Нинова.", "date": "2017.12.07", "title": "Корнелия Нинова, БСП: Преди една година Бойко Борисов сам възлага на ДАНС проверка на „Техноимпекс“, която не установява данни за престъпление"}
{"url": "http://www.focus-news.net/news/2017/12/07/2465062/vss-predvizhda-se-dopalnitelen-transfer-v-razmer-na-121-mln-lv-po-byudzheta-na-sadebnata-vlast-za-2017-g-za-pokrivane-na-neizpalnenieto-na-predvidenite-prihodi.html", "text": "Пленумът на Висшия съдебен съвет (ВСС) съгласува, без забележки  Проект на Постановление на Министерски съвет за одобряване на допълнителни трансфери за покриване на неизпълнението на приходите по бюджета на съдебната власт за 2017 г. Това съобщиха от ВСС. Предвижда се допълнителен трансфер в размер на 12 100 000 лв. по бюджета на съдебната власт за 2017 г. за покриване на неизпълнението на приходите по бюджета на съдебната власт. Трансферът ще бъде за сметка на преструктуриране на разходите и/или трансферите по централния бюджет  за 2017 г.\r\nРазпоредбата на чл. 361, ал. 4 от ЗСВ, предвижда че неизпълнението на приходите по бюджета на съдебната власт за съответната година е за сметка на неизползвани наличности от предходната година и допълнителна субсидия от централния бюджет.", "date": "2017.12.07", "title": "ВСС: Предвижда се допълнителен трансфер в размер на 12.1 млн. лв. по бюджета на съдебната власт за 2017 г. за покриване на неизпълнението на предвидените приходи"}
{"url": "http://www.focus-news.net/news/2017/12/07/2465063/petko-simeonov-sds-i-dobri-i-loshi-neshta-se-napraviha-za-tezi-28-godini-otkakto-be-sazdaden-sayuzat-na-demokratichnite-sili.html", "text": "Много добри и много лоши неща се направиха за тези 28 години, откакто бе създаден Съюзът на демократичните сили (СДС). Това коментира пред Радио „Фокус“ Петко Симеонов, един от основателите на СДС през 1989 г., по повод 28 години от създаването на политическата формация. „Отварянето на границата, либерализацията на режима, възможността да отидат и да учат по света младите хора, да работят активните хора, са сред добрите неща, които партията направи. Станаха и много лоши неща. Разруши се българското селско стопанство. Законът за връщане на земята в реални граници бе варварски акт. За приватизацията се постъпи безотговорно. Не се разви нататък онова, което бе създадено. Имаше индустрия, някои предприятия можеше да отпаднат, но други да се развият“, коментира Петко Симеонов. Той добави, че за в бъдеще се надява да има повече работа, оптимизъм и вяра за това, че ще нещата ще се развиват в добра насока.", "date": "2017.12.07", "title": "Петко Симеонов, СДС: И добри, и лоши неща се направиха за тези 28 години, откакто бе създаден Съюзът на демократичните сили"}
{"url": "http://www.focus-news.net/news/2017/12/07/2465064/aleksis-tsipras-uvazhavaneto-na-mezhdunarodnoto-pravo-e-neobhodimo-uslovie-za-dobri-dvustranni-otnosheniya-mezhdu-turtsiya-i-gartsiya.html", "text": "Министър-председателят на Гърция Алексис Ципрас заяви, че уважението от страна на Турция към международното право и териториалната цялост на страните е необходимо условие за добри двустранни отношения между двете съседни държави,  пише  Ekathimerini.\r\n„Различия винаги е имало и такива са налице и днес“, заяви Ципрас по време на срещата си с турския президент Реджеп Тайип Ердоган. „Важно е да изразяваме несъгласието си по конструктивен начин без провокации“, уточни той. \r\nПо-рано Ердоган предложи ревизиране на Лозанския договор от 1923 г., който установява границите на съвременна Турция. Според него в документа има детайли, които не са ясни.  Виктор Турмаков", "date": "2017.12.07", "title": "Алексис Ципрас: Уважаването на международното право е необходимо условие за добри двустранни отношения между Турция и Гърция"}
{"url": "http://www.focus-news.net/news/2017/12/07/2465065/predstoyashti-sabitiya-za-8-dekemvri-agentsiya-fokus.html", "text": "***\r\nОт 09.00 часа ще започне заседанието на Народното събрание. \r\n***\r\nОт 09.30 часа министърът за Българското председателство на Съвета на ЕС 2018 Лиляна Павлова ще открие кръгла маса на тема „Европейския икономически дневен ред по време на Българското председателство на Съвета на Европейския съюз 2018”, която ще се проведе в зала „Роял 3“ на „София хотел Балкан“. \r\n***\r\nОт 09.00 часа в зала „Мусала 1“ в хотел „Хилтън“ ще се състои официалното представяне на програмата за техническа помощ за малки и средни предприятия по Плана \"Юнкер\". Програмата е на Европейската банка за възстановяване и развитие, Европейският консултантски център по инвестиционните въпроси и Европейският съюз. Събитието ще бъде открито от ръководителя на Представителството на Европейската комисия в България Огнян Златев, директора на ЕБВР за България Лариса Манастърли и директора \"Консултантски Услуги\" към Европейска Инвестиционна Банка Саймън Барнс.\r\n***\r\nОт 09.00 часа 9-и състав на Специализирания наказателен съд ще заседава по делото срещу Илиян О., Емил М и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа Пленумът на Висшия съдебен съвет ще обсъди на извънредно заседание своето участие по проекти, реализирани с финансиране по Оперативна програма „Добро управление“.\r\n***\r\nОт 09.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 16-и състав на Специализирания наказателен съд ще заседава по делото срещу Мирослав С., Данаил А. и др., на които са повдигнати обвинения за изнудване.\r\n***\r\nОт 09.30 часа 4-ти състав  на Административен съд – София ще заседава по\r\nделото срещу отказа на Столичния общински съвет да се проведе референдум заради презастрояването на кв. „Младост“.\r\n***\r\nОт 09.30 часа 2-ри състав на Софийски градски съд ще заседава по делото срещу\r\nлекарите Явор Л., Елена В., Антоний Ф., Александър Ч., Владислав Х. и Христо Ц., обвинени за смъртта на родилката Деяна Г. \r\n*** \r\nОт 10.00 часа в Зала 1 на Столичната община кметът на София Йорданка Фандъкова и зам.-кметът Дончо Барбалов ще представят пред журналисти проектът за бюджет за 2018 година, приоритетите на Столична община и инвестиционната програма.  \r\n***\r\nОт 10.00 часа в зала „Запад“ на Народното събрание председателят на Комисията по взаимодействието с неправителствените организации и жалбите на гражданите Антон Кутев ще разговаря с младежки неправителствени организации и студентски съвети от страната. На срещата ще бъде обсъден внесеният законопроект за промени в Закона за закрила и развитие на културата. \r\n***\r\nОт 11.00 часа в зала „Пресцентър“ в сградата на Министерство на труда и социалната политика ще се проведе пресконференция на тема „Подписване на първите споразумения за отпускане на кредити за стартиране на собствен бизнес“.\r\n***\r\nОт 11.00 часа в Националния пресклуб на БТА ще се проведе пресконференция, организирана от Сдружение „Национална асоциация правна инициатива за отворено управление“, на която ще бъде обявено началото на изпълнението на проекта „Прозрачна и ефективна съдебна система чрез въвеждане на съвременни технологии в българския съд“, финансиран по Оперативна програма „Добро управление”.    \r\n***\r\nОт 11.00 часа Асоциация „Прозрачност без граници” ще отбележи Международния ден за борба с корупцията с официално представяне на резултатите от Третия годишен Индекс на Местната система за почтеност – 2017 в зала „Средец“ на „София Хотел Балкан“.  \r\n***\r\nОт 11.30 часа Софийският районен съд (СРС), ще посрещне ученици от 9. и 10. клас на СУ „Христо Ботев“- град Горна Малина в рамките на програмата „Децата и съдът“. \r\n***\r\nОт 11.30 часа в в Изложбена зала ЦУМ ще бъде открито единадесетото  издание на  търговското изложение „Доверете се на българското”. \r\n***\r\nОт 11.30 часа в Аула Магна на Международното висше бизнес училище ще се проведе първата тържествена церемония по повод връчването на дипломите на Випуск 2018 г. Втората церемония е с начален часа 15.30 часа.\r\n***\r\nОт 13.00 часа 2-ри състав на Специализирания наказателен съд ще заседава по делото срещу Ивайло С., Венцислав Д. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа за четвърти ден медицинският персонал на УМБАЛСМ \"Н.И. Пирогов\" ще протестира пред болничното заведение с искане за оставка на изпълнителния директор проф. Асен Балтов.\r\n***\r\nОт 18.00 часа  в зала „Тържествена“ на Централен военен клуб ще се състои церемонията по връчването на първите годишни награди „Ходжазаде Мехмед Мухйиддин ефенди“ на Висшия мюсюлмански съвет.\r\n***\r\nОт 18.00 часа в галерия „Райко Алексиев“ на ул. „Раковски“ 125 ще бъде открита изложбата  „Hoc est enim corpus meum” на Радослав Мъглов.\r\n***\r\nОт 19.00 часа в Американския център към Столична библиотека ще се проведе церемонията по връчване на годишната награда за превод „Кръстан Дянков“.\r\n***\r\nОт 17.30 часа в Градската библиотека „Паисий Хилендарски“ ще се открие изложба живопис на талантите от ОУ „Петко Каравелов”, както и обща изложба на асеновградски художници.\r\n***\r\nОт 09.30 часа ще се състои пресконференция на Басейнова дирекция „Западнобеломорски район“ (БДЗБР). Събитието ще се проведе в Посетителския център в сградата на адрес бул. „Св.Димитър Солунски” № 66. \r\n***\r\nОт 12.30 часа в зала „Нимфа“ в хотел „Аква“ ще се проведе пресконференция на Президента на КНСБ Пламен Димитров и екип от централата. Темите, които ще бъдат засегнати, са социално-икономическото състояние, доходи и заетост, бюджет 2018г. \r\n***\r\nОт 14.00 часа общинският съветник от ПП ГЕРБ Димитър Колев ще се срещне с граждани в офиса на партията на ул. „Георги Бенковски” №1.\r\n***\r\nОт 13.00 часа на площад „Николай Гяуров” ще се проведе концерт на духовия оркестър „ВИВО МОНТАНА” по повод студентския празник.\r\n***\r\nОт 10.00 часа на закритата писта на стадион „Ивайло“ ще се проведе турнир по лека атлетика под надслов  „Заедно срещу насилието“.\r\n***\r\nОт 16.00 часа в голямата зала на Община Велико Търново ще се проведе рождествен концерт на музикална школа „Елита“.\r\n***\r\nОт 18.00 часа в парк „Марно поле“ в рамките на Коледния базар ще се проведе среща с децата „Златната ножчка“.\r\n***\r\nОт 19.00 часа ще започне безплатна прожекция на аудио-визуалния спектакъл „Царевград Търнов – звук и светлина“. \r\n***\r\nОт 14.00 часа в Природозащитен център „Натура“ ще се проведе работно ателие „Еко Коледа за Враца“.\r\n***  \r\nОт 10.00 часа в   НЧ „Съединение-1888“ ще бъде представена „Бъдни вечер” - битова изложба. \r\n***\r\nОт 17.00 часа в музея в Градски парк „Свети Георги“ ще бъде открита гостуващата изложба на Столична библиотека „Прабабата на ММС…или очарованието на коледната картичка“.\r\n***\r\nОт 19.00 часа в концертна зала „Добрич“ ще се състои музикално-илюзионен спектакъл на Маг Астор и Ангел Заберски Бенд - „Вълшебства по Коледа“.\r\n***\r\nОт 18.00 часа в спортна зала „Олимпиада” ще се проведе техническа конференция във връзка с предстоящия коледен турнир по футбол в зала. На събитието ще бъде изтеглен жребият и ще се определят часовете на срещите.\r\n***\r\nОт 12.00 часа в офиса на Общинска служба по земеделие, зам.-министър Цветан Димитров ще открие прием на заявления за  предоставяне на минимална помощ de minimis.\r\n***\r\nОт 18.00 часа в читалище „Братство” ще бъде представена книгата „Горчива мъгла” на Огнян Панов.  \r\n***\r\nОт 14.00 часа добродетели ще поставят елхи и ще ги украсят празнично в детските отделения на Окръжна болница „Д-р Георги Странски“. Инициативата се организира от Националното сдружение на сираците в България и платформата „Приятели, Помагайте“ град Плевен.\r\n***\r\nОт 09.00 часа в зала 10 на Пловдивския окръжен съд ще се гледа делото срещу \r\nТаньо Т., обвинен в умишлено убийство, извършено по особено мъчителен начин и с особена жестокост.\r\n***\r\nОт 10.00 часа в зала 10 на Пловдивския окръжен съд ще се гледа делото срещу Рангел Т., обвинен в причиняване на смърт на две лица по непредпазливост ина  средна телесна повреда на трето лице, като деянието е извършено в пияно състояние при шофиране на МПС.\r\n***\r\nОт 10.00 часа в зала 10 на Пловдивския районен съд ще се гледа делото срещу Огнемира К., обвинена в причиняване на имотна вреда в големи размери.\r\n***\r\nОт 13.30 часа в района на Гребната база ще бъде открита обновената спортна зала по бокс. На откриването ще присъстват Георги Титюков – зам.-кмет „Спорт, младежки дейности и социална политика“, Петър Зехтински – директор на Дирекция „Спорт и младежки дейности“ и много спортни деятели.\r\n***\r\nОт 14.00 часа в Мол „Марково тепе“ заместник-кметът по култура и туризъм на община Пловдив инж. Александър Държиков ще открие фестивала „Вкусът на Пловдив“. Събитието продължава и на 9 декември.\r\n***\r\nОт 12.30 часа в ПТГ „Шандор Петьофи“ ще се проведе съвместно занятие с Районна служба „ПБЗН“ и доброволното формирование „Общинска спасителна команда“ - Разград.\r\n***\r\nОт 19.00 часа в зала „Филхармония“ на Държавна опера – Русе ще се проведе „Вечер с Вагнер и Шостакович с Русенска филхармония“.\r\n***\r\nОт 11.30 часа пред сградата на „Водоснабдяване и канализация- Сливен“ ще се проведе митинг-протест срещу увеличението на цените на ВиК услугите в Сливен.\r\n***\r\nОт 12.30 часа в детския отдел на Библиотека „Родина“ ще се проведе творческа работилница за българските  обичаи на Бъдни вечер и Рождество Христово.\r\n***\r\nОт 17.30 часа ще бъде запалена елхата в с. Преславен. \r\n***\r\nОт 19.00 часа в Оперния театър ще се състои гала-концерт на майсторския клас на Бруна Балиони. \r\n*** \r\nОт 11.00 часа в зала 28 в сградата на Община Търговище ще се проведе пресконференция във връзка с реализирането на Програмата за овладяване популацията на безстопанствените кучета на територията на община Търговище.\r\n*** \r\nОт 09.30 часа в Стъклената зала на НЧ „Тодор Петков“ ще се проведе изложба – базар на мед и пчелни продукти.\r\n***\r\nОт 9.00 часа Александър Манолев, заместник-министър на икономиката ще посети Индустриалния парк в Шумен.\r\n***\r\nОт 10.30 часа в зала 363 на общината Александър Манолев, заместник-министър на икономиката ще се срещне с бизнеса.\r\n***\r\nОт 11.30 часа в зала 363 на Общината ще бъде дадена пресконференция с участието на Александър Манолев, заместник-министър на икономиката.\r\n*** \r\nОт 13.00 часа в залата на Шуменска търговско промишлена палата  ще бъде дадена пресконференция по повод стартирането на проект „Добрите практики и иновативни подходи за насърчаване на самостоятелната заетост и предприемачеството - двигател на икономическия растеж в регион Шумен“.\r\n*** \r\nОт 17.00 часа във фоайето на  II етаж на РБ „Ст. Чилингиров“ ще се проведе дискусионна кръгла маса „Защита правата на душата“.", "date": "2017.12.07", "title": "Предстоящи събития за 8 декември (Агенция „Фокус“)"}
{"url": "http://www.focus-news.net/news/2017/12/07/2465066/plenumat-na-vss-shte-poiska-sadeystvie-ot-premiera-boyko-borisov-i-ministrite-na-pravosadieto-i-finansite-sa-reshavane-na-sgraden-problem-na-spetsializiranite-sadebni-organi.html", "text": "Пленумът на Висшия съдебен съвет (ВСС) единодушно с 25 гласа „за“ сформира Работна група в състав: представляващият  ВСС Боян Магдалинчев, председателят на ВКС Лозан Панов, главният прокурор на Република България Сотир Цацаров, и председателят на Комисия „Управление на собствеността“ към Пленума на ВСС Евгени Диков, като упълномощи членовете на ВСС да поискат среща с министър-председателя на Република България Бойко Борисов, министъра на правосъдието Цецка Цачева и министъра на финансите Владислав Горанов за разрешаване на проблема с материалната обезпеченост на специализираните органи на съдебната власт. Това съобщиха от ВСС. Висшият съдебен съвет се обедини около позицията, че държавата трябва се ангажирана да обезпечи финансово и материално работата на специализираните органи, след последните законодателните промени, с които се увеличи обема на тяхната дейност.\r\nПовече от 2 часа продължи изслушването на административните ръководители и представители на специализираните органи на съдебната власт по въпросите на кадровата и материалната им обезпеченост. В изказванията си те отчетоха, че специализираните структури се намират в безпрецедентна ситуация по отношение на материалната и кадрова обезпеченост и бяха единодушни за необходимостта от предприемане на спешни мерки за решаване на сградния проблем и кадровото укрепване на специализираните съдилища, предвид възможността дейността им да бъде блокирана.\r\nИнформация за кадровата обезпеченост - наличните щатни длъжности за магистрати и съдебни служители, необходимото увеличаване на щата, както и статистически данни за натовареността, обема, сложността и вида на делата и преписките през 2016 г. и през първото полугодие на 2017 г. представиха административните ръководители на Апелативния специализиран наказателен съд Даниела Росенова (и.ф. длъжността), Специализирания наказателен съд – Георги Ушев, на Апелативната специализирана прокуратура Даниела Попова и Специализираната прокуратура Иван Гешев. Личен опит и мнения по темата споделиха и съдии от Специализирания наказателен съд (СпНС).\r\nИзслушването се проведе в изпълнение на решение на Пленума на ВСС по протокол № 39/30.11.2017 г., като провеждането му бе предложено от Прокурорската колегия.\r\nПред членовете на ВСС бе поставен въпросът за комплексен подход при решаване на материалната и кадрова обезпеченост на специализираните съдилища. Посочено бе, че има недостиг на кабинети, деловодства, липса на обособено помещение за съхранение на веществени доказателства. Акцентирано бе, че наличните 4 съдебни зали, 3 от които имат много малка площ, са крайно недостатъчни. Посочено бе, че само една от тях има капацитет за провеждане на съдебно следствие с участие на 10-12 страни, което сериозно затруднява работата на съда.\r\nПредседателят на СпНС предостави на членовете на ВСС предварително подготвена информация за натовареността по щат на съдиите в сравнение с тази на колегите им от окръжните съдилища за 2016 г. и първото полугодие на 2017г.; справка за броя на съдиите по щат, натовареност по щат и действителна натовареност на съдиите в окръжните съдилища за посочения период, както и данни за индивидуалната натовареност на всеки съдия в СпНС.\r\nОтчетено бе, че при 19 съдии, СпНС е на първо място за посочения период по брой дела за разглеждане - 31,05 за 2016 г. и 34.59 за първото полугодие на 2017 г., както и по брой свършени дела, съответно 30.39 за 2016 г. и 33.28 за първото полугодие на 2017 г., като се акцентира върху фактическата и правна сложност на делата и техния обем. Сред примерите  бе т.нар. дело „КТБ“ с обвинителен акт от 10 821 листа, 863 тома, с 18 подсъдими лица, 414 свидетели, 28 вещи лица и с 18 повдигнати обвинения. Посочено бе, че при около 210 работни дни годишно, средно един съдия има около 150 заседания. Отчетено бе, че в периода 2016-30.11.2017 г. са осъдени 448 лица, а са оправдани 108.\r\nСпоред съдия Ушев за преодоляване на високата натовареност е необходимо разкриване на 15 щ.длъжности за съдия, като посочи, че Прокурорската колегия е предприела необходимите действия за кадрово и материално обезпечаване на специализираните прокуратури.\r\nВ хода на дискусията се коментира дали евентуално освобождаване на сградата от ДКСИ ще реши проблема, необходимо ли е осигуряване на още една сграда, както и целесъобразността съдилищата и прокуратурите да са в една сграда. Поставени бяха  конкретни въпроси за общия средно месечен брой на делата и тяхната продължителност, както и процентът на СРС-та спрямо останалите дела. Коментирани бяха съотношението магистрати-съдебни служители. Отчетено бе, че решение за кадровата обезпеченост следва да се вземе след предварителен анализ на обективни и достоверни данни.\r\nВ дискусията се включиха членовете на ВСС Огнян Кузманов, Боян Магдалинчев, Евгени Диков, Сотир Цацаров, Лозан Панов, Боряна Димитрова,  Драгомир Кояджиков, Гергана Мутафова, Даниела Марчева, Севдалин Мавров, Георги Кузманов и Олга Керелска.", "date": "2017.12.07", "title": "Пленумът на ВСС ще поиска съдействие от премиера Бойко Борисов и министрите на правосъдието и финансите са решаване на сграден проблем на специализираните съдебни органи"}
{"url": "http://www.focus-news.net/news/2017/12/07/2465067/mvnr-preporachva-na-balgarskite-grazhdani-da-izbyagvat-patuvaniya-do-yerusalim-vitleem-i-palestinskite-teritorii-zaradi-ochakvani-masovi-proyavi-sled-reshenieto-na-sasht-za-yerusalim.html", "text": "Министерството на външните работи и посолството в Тел Авив информират, че във връзка с решението на САЩ по статута на Йерусалим като столица на Израел се очакват публични демонстрации и локални прояви. Това съобщиха от пресцентъра на Министерство на външните работи. Към момента няма информация за ограничения в движението, за непредвидени и неконтролируеми действия, но в градовете Йерусалим и Витлеем, както и в Палестинските територии се очаква да има масови прояви, които могат да доведат до инциденти. На този етап се препоръчва да се избягва пътуване до Йерусалим и Витлеем, както и в Палестинските територии, освен при крайна необходимост. \r\nВ случай на пътуване, следва да се избягват публични места с масово струпване на хора, както и да се проявява повишена бдителност при ползването на градски транспорт. \r\nСъветват се пътуващите български граждани да следят в средствата за масово осведомяване текущата информация за обстановката в посочените места и да изпълняват стриктно указанията на властите. Предвид възможността за публични демонстрации и протестни прояви и в други държави от Близкия изток и Северна Африка, българските граждани, пребиваващи в региона, се призовават да проявяват повишена бдителност и да избягват публични места с масово струпване на хора, да се осведомяват за обстановката и да изпълняват стриктно указанията на властите.", "date": "2017.12.07", "title": "МВнР препоръчва на българските граждани да избягват пътувания до Йерусалим, Витлеем и Палестинските територии заради очаквани масови прояви след решението на САЩ за Йерусалим"}
{"url": "http://www.focus-news.net/news/2017/12/07/2465068/kyustendil-vazstanoveno-e-elektricheskoto-zahranvane-pri-paten-vazel-kocherinovo-na-pat-1-1-kocherinovo-blagoevgrad.html", "text": "Възстановено е електрическото захранване при пътен възел Кочериново на път І-1 Кочериново - Благоевград. Това съобщиха от пресцентъра на Агенция \"Пътна инфраструктура\".", "date": "2017.12.07", "title": "Кюстендил: Възстановено е електрическото захранване при пътен възел Кочериново на път І-1 Кочериново - Благоевград"}
{"url": "http://www.focus-news.net/news/2017/12/07/2465069/veliko-tarnovo-v-svishtov-otbelyazaha-denya-na-sveti-nikolay-chudotvorets-i-denya-na-bankera.html", "text": "В комплекс „Светиниколско училище“ в град Свищов се проведе тържество по повод деня на свети Николай - Чудотворец и Деня на банкера, съобщиха от пресцентъра на Общината. Организатори на събитието бяха Исторически музей Свищов и ПБНЧ „Еленка и Кирил Д. Аврамови – 1856“, със съдействието Общинска банка – ФЦ Свищов. Димитър Спасов от Исторически музей Свищов припомни за традициите на Никулден и разказа, защо свищовлии тачат особено много Свети Николай Чудотворец. Пред аудиторията в изложбената зала, той  изнесе увлекателна беседа за историята на „Светиниколското училище“, което е създадено от Христаки Павлович като славяно-българско през 1846 г., в западната махала на града наречена „харизанска“. Идеята на Павлович е в училището да преподават учители, а не свещеници, както е било дотогава, и да се учи по учебници. Учителите са подготвяни лично от него, а за главен учител той назначил най-любимия си ученик Тодор Хрулев, на когото възложил да обучава деца по взаимна метода – на първия ред сядат тези, които не умеят да четат и пишат, след това се подреждат по-знаещите, а на третия ред са най-напредналите, като всеки ред помага на предходния. Интересен факт е, че от 1973 година „Светиниколското училище“ е включено в списъка на паметниците на културата от „национално значение“.\r\nСлед беседата, ръководителят на Работилница за таланти „Аз мога” Ани Спасова представи уникална инсталация на една от стените в изложбената зала. Тя разказа, че творението, което представляваше рибарска мрежа, на която бяха закачени десетки пъстри риби е  изработено от децата посещаващи работилничката за таланти и ще бъде дарено на „Светиниколското училище“. От своя страна една от майките на талантливите деца подари на Ани Спасова икона на Св. Николай Чудотворец, с благодарности за всеотдайния ѝ труд.\r\nВ края на тържеството, директорът на Исторически музей Свищов Ивелина Иванова и секретарят на ПБНЧ „Еленка и Кирил Д. Аврамови – 1856“ Геновева Танчовска подариха на всичките девет деца по една грамота – удостоверяваща тяхното активно участие в празника, а представителите на Общинска банка – ФЦ Свищов, които на 6 декември отбелязват своя професионален празник, зарадваха децата с коледни лакомства.", "date": "2017.12.07", "title": "Велико Търново: В Свищов отбелязаха деня на Свети Николай - Чудотворец и Деня на банкера"}
{"url": "http://www.focus-news.net/news/2017/12/07/2465070/tehran-times-vanshniyat-ministar-na-iran-zayavi-che-erusalim-shte-ostane-arabski-i-myusyulmanski.html", "text": "Външният министър на Иран Мохамад Джавад Зариф заяви, че „Ерусалим ще остане арабски и мюсюлмански“ в отговор на решението на президента на САЩ Доналд Тръмп да признае града за столица на Израел, пише  Tehran Times.\r\nМинистърът строго осъди решението на Тръмп, обявявайки го за „открито нарушение на международните резолюции“ и припомни, че Съветът за сигурност ООН е одобрил резолюция, изискваща от Израел да се изтегли от окупираните след 1967 г. територии. \r\nПо-рано президентът на САЩ Доналд Тръмп обяви, че признава Ерусалим за столица на Израел и заяви, че ще премести посолството на САЩ в страната от Тел Авив в града.  Виктор Турмаков", "date": "2017.12.07", "title": "Tehran Times: Външният министър на Иран заяви, че Ерусалим ще остане арабски и мюсюлмански"}
{"url": "http://www.focus-news.net/news/2017/12/07/2465071/sluzhitelite-na-gdpbzn-sa-proverili-725-obekta-predi-studentskiya-praznik.html", "text": "За поредна година служителите на Главна дирекция „Пожарна безопасност и защита на населението” (ГДПБЗН) извършиха проверки за спазване на правилата и нормите за пожарна безопасност в обектите, в които ще има празненствата във връзка с 8 декември. Това съобщиха от пресцентъра на МВР. Пожарникарите са посетили 725 от местата, в които се очаква да има струпване на хора -  съсредоточени предимно в планинските и морски курорти, и в големите областни центрове. При проверките е обърнато внимание на създадената организация за осигуряване на пожарна безопасност, условията за успешна евакуация и пожарогасене, състоянието на електрическите и вентилационните инсталации, на системите за гасене и известяване при пожар и за управление на дим и топлина. Обърнато е внимание на персонала, работниците и служителите, ангажирани с празника, за противопожарните мерки, които да бъдат предприети. \r\nВ 132 от проверените обекти, органите са констатирали 261 нарушения на изискванията за пожарна безопасност. Най-честите пропуски са свързани с липса или неактуализирани документи, неизправно евакуационно осветление и ел. инсталации, недостатъчен брой, необозначени или непроверени уреди за първоначално пожарогасене, необозначаване на евакуационни изходи с аварийно евакуационно осветление, използване на помещения не по предназначение им,  липса на монтирани брави тип „антипаник“ на крайните евакуационни изходи и др. \r\nВ хода на проверките са връчени 121 писмени разпореждания и 4 протокола за резултатите от извършена комплексна проверка. Инспекторите са съставили 24 акта за установяване на административни нарушения. \r\nПредстои служителите на ГД „Пожарна безопасност и защита на населението” да извършат контрол върху изпълнението на предписаните дейности.", "date": "2017.12.07", "title": "Служителите на ГДПБЗН са проверили 725 обекта преди студентския празник"}
{"url": "http://www.focus-news.net/news/2017/12/07/2465072/sofiya-golyamo-zadrastvane-se-e-obrazuvalo-ot-kv-dragalevtsi-do-kv-simeonovo.html", "text": "Голямо задръстване се е образувало от кв. \"Драгалевци\" до кв. \"Симеоново\", съобщи читател на Агенция \"Фокус\". Движението е напълно спряло. На място има полицейски екипи.\"Фокус\" проверява сигнала и ще продължи да ви информира за пътната обстановка в страната.", "date": "2017.12.07", "title": "София: Голямо задръстване се е образувало от кв. \"Драгалевци\" до кв. \"Симеоново\""}
{"url": "http://www.focus-news.net/news/2017/12/07/2465073/sofiya-vremenno-dvizhenieto-se-osashtestvyava-samo-v-izprevarvashtata-lenta-v-uchastaka-ot-km-56-do-km-57-v-posoka-burgas-na-avtomagistrala-trakiya-poradi-razliv-na-gorivo.html", "text": "Временно движението се осъществява само в изпреварващата лента  в участъка от км 56 до км 57 в посока Бургас на автомагистрала \"Тракия\", поради разлив на гориво. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост, спазвайки пътната сигнализация и указанията на служителите на \"Пътна полиция\".", "date": "2017.12.07", "title": "София: Временно движението се осъществява само в изпреварващата лента  в участъка от км 56 до км 57 в посока Бургас на автомагистрала \"Тракия\", поради разлив на гориво"}
{"url": "http://www.focus-news.net/news/2017/12/07/2465074/reuters-angela-merkel-zayavi-komentirayki-reshenieto-na-donald-tramp-za-erusalim-che-germaniya-se-pridarzha-kam-rezolyutsiite-na-oon.html", "text": "Германският канцлер Ангела Меркел заяви, че страната ѝ ще се придържа към резолюциите на ООН относно израелско-палестинския конфликт, след като президентът на САЩ Доналд Тръмп реши да признае Ерусалим за столица на Израел, предава  Reuters.\r\n„Придържаме се към съответните резолюции на ООН – те са ясни, че статутът на Ерусалим трябва да бъде договорен като част от двустранното решение в Близкия изток. Ние искаме този процес да бъде подновен“, заяви Меркел. \r\nТака тя потвърди скорошното си изказване, че Германия не подкрепя решението на администрацията на Доналд Тръмп относно Ерусалим.  Виктор Турмаков", "date": "2017.12.07", "title": "Reuters: Ангела Меркел заяви, коментирайки решението на Доналд Тръмп за Ерусалим, че Германия се придържа към резолюциите на ООН"}
{"url": "http://www.focus-news.net/news/2017/12/07/2465075/nikolay-chalakov-obshtinsko-predpriyatie-komunalna-deynost-i-poddrazhka-na-infrastrukturata-kazanlak-imame-gotovnost-da-reagirame-v-zimni-usloviya.html", "text": "Общинско предприятие „Комунална дейност и поддръжка на инфраструктурата“ в Казанлък има готовност да реагира в зимни условия, каза за Радио „Фокус” управителят на структурата Николай Чалъков. Той поясни, че e изработен оперативен план за действие при зимни условия в общината, създаден е и оперативен щаб. Изработени са карта и график, по който започва почистването. В зависимост от снеговалежите, работниците на предприятието започват работа от 02.00 часа през нощта и се работи до 22.00 часа вечерта, с цел да се осигури безпрепятствено придвижване на работниците от втора смяна.\r\nИзработена е и схема на зони за приоритетно почистване – болницата, Бърза помощ, Поликлиниката, КАТ, Полицията и Общината. Приоритетни са и централните улици „Розова долина“, „Александър Батенберг“, „23 Пехотен Шипченски полк“ и пътят към град Шипка. След това се почистват и второстепенните улици в града. Приоритетно се почистват и зоните около детските и учебни заведения. \r\nУличната мрежа на Казанлък е 110 км. и за града са разпределени 4 машини с гребла и 4 опесъчителя. За зимата на 2017 и 2018 година са осигурени 180 тона сол, над 200 тона пясък и 120 тона готова смес, която стига за 10 дни. В наличност е и 2 тона специализиран препарат, с който се почистват стълбища, поръчани са и още 2 тона от сместта. Подготвена е и смес за ръчно разпръскване пред входовете на детски градини и училища, и спирките в града. \r\nДиректорът на общинското предприятие обясни, че за техника за почистване е сключен договор и с фирма, на която Общината заплаща само за отработени часове. Близо 100 души, работници на общинското звено са ангажирани в зимното почистване в Казанлък.\r\nПочистването на самите населени места е отговорност на кметовете, за което са им отпуснати средства. При необходимост техниката на Общинското предприятие може да бъде насочена и към населените места, където обикновено зимните условия са по-тежки, като Шипка, Шейново, Горно Черковище, Средногорово. \r\nСлавяна ГАЙДАРОВА", "date": "2017.12.07", "title": "Николай Чалъков, Общинско предприятие „Комунална дейност и поддръжка на инфраструктурата“-Казанлък: Имаме готовност да реагираме в зимни условия"}
{"url": "http://www.focus-news.net/news/2017/12/07/2465076/yerun-diselblum-londonskoto-siti-nyama-da-se-razpadne-sled-brekzit.html", "text": "Според председателя на Еврогрупата Йерун Диселблем Лондонското сити „няма да се разпадне“ след Брекзит, дори и да загуби правото си да позволява на банките да търгуват свободно в ЕС, предава  AFP. Същевременно той допусна, че част от бизнеса в Ситито ще трябва при всички обстоятелства да се премести. \r\n„Ясно е, че Лондонското сити е финансовият център на Европа и смятам, че то ще остане един от финансовите центрове на света“, заяви Диселблум, който ще бъде заменен през януари на поста от португалския министър на финансите Марио Сентено.  „Не вярвам Ситито да се разпадне и че всички ще се пръснат“, допълни той. \r\nНеговите думи са отправени, докато финансовият сектор във Великобритания е притеснен, че ще загуби правото си „на издаване на паспорти“, които да позволяват на големите международни банки да търгуват в ЕС, докато са базирани на островната държава. \r\n„Смятам, че поради регулациите и достъпа до пазарите ще има преместване на дейност, но това няма да е в размера, за който някои хора се надяват или очакват“, допълни бившият холандски министър на финансите.  Виктор Турмаков", "date": "2017.12.07", "title": "Йерун Диселблум: Лондонското сити няма да се разпадне след Брекзит"}
{"url": "http://www.focus-news.net/news/2017/12/07/2465077/liderat-na-bsp-korneliya-ninova-iskame-nov-model-na-zdraveopazvane-izraboten-v-natsionalno-saglasie-eksperti-i-obshtestvoto-da-uchastvat-v-reshavaneto-na-problemite.html", "text": "Общински и държавни болници фалират, хора нямат достъп до здравеопазване, умират. Частни болници никнат в дворовете на общинските и държавните. Потвърди го и главният прокурор. Проблемът е ясен. Ние предлагаме две стъпки – краткосрочни мерки, сега и веднага, и дългосрочни. Това заяви лидерът на БСП Корнелия Нинова по БТВ, съобщиха от пресцентъра на партията. Корнелия Нинова обясни, че краткосрочната мярка е да се наложи временно забрана да се издават лицензи на нови частни болници. „Защото, докато прокуратурата проверява, ще минат години и през това време ще изникнат нови частни болници в дворовете на държавните”, мотивира се Нинова.  Втората мярка е да се пререгистрират държавните и общински болници от търговски дружества в лечебни заведения. „Нека да се промени и Наказателният кодекс заради реекспорта на лекарствата. В новия рамков договор нека се преизчисли и стойността на пътеките”, каза лидерът на опозицията.\r\n„Здравеопазването е тема, която иска национално съгласие. Нека съберем специалисти, експерти политици, да сложим проблемите на масата. Нека да сложим и срок, да бъде до края на март месец. Нека постигнем някакво съгласие, да има и обществно обсъждане, и догодина, да го заложим в бюджета за 2019-та”, призова Нинова.\r\n„Като казах - моля без политическа ревност, коя партия първа го е предложила, коя партия е по-права, отговорът на ГЕРБ бе: БСП лъжат. Кажете ми как се прави така политика. Това е толкова ниско равнище на разговор. Има сфери, които изискват национално съгласие, колкото и да сме различни,колкото и да се нападаме. Това са образование, здравеопазване и демографска криза”, посочи председателят на БСП Корнелия Нинова.", "date": "2017.12.07", "title": "Лидерът на БСП Корнелия Нинова: Искаме нов модел на здравеопазване, изработен в национално съгласие, експерти и обществото да участват в решаването на проблемите"}
{"url": "http://www.focus-news.net/news/2017/12/07/2465078/reks-tilarsan-ukrayna-e-tova-koeto-prechi-na-po-blizkite-otnosheniya-mezhdu-sasht-i-rusiya.html", "text": "Държавният секретар на САЩ Рекс Тилърсън заяви, че руската намеса в Украйна остава бариера пред по-топлите отношения между Вашингтон и Москва.  Той допълни, че правителството на САЩ е дало ясно да се разбере, че началото на намаляването на напрежението в Украйна ще бъде необходимо условие за изграждане на по-близки отношения между САЩ и Русия, пише The Hill.\r\n„Въпросът, който стои на пътя е Украйна. Имаме различия в други сфери, но когато една държава нахлува в друга, това е различие, което трудно може да се пропусне“, заяви Тилърсън.  Той допълни, че САЩ „никога няма да приемат руската окупация и анексия на Крим“ и предупреди, че наложените върху Русия санкции ще бъдат запазени, докато контролът над полуострова не бъде върнат на Украйна. \r\n„Даваме ясно да се разбере , че не можем да се върнем към нормалните взаимоотношения по линия Русия-НАТО докато тя продължава своята нелегална окупация на Украйна“, убеден е той.  Виктор Турмаков", "date": "2017.12.07", "title": "Рекс Тилърсън: Украйна е това, което пречи на по-близките отношения между САЩ и Русия"}
{"url": "http://www.focus-news.net/news/2017/12/07/2465079/ria-novosti-ot-ivitsata-gaza-kam-izrael-sa-izstrelyani-dve-raketi.html", "text": "Палестински екстремисти са изстреляли две ракети от Ивицата Газа в посока Израел, които са паднали на палестинска територия, предава РИА Новости, позовавайки се на израелски военни източници\r\nИзстрелванията са активирали системата за въздушна тревога в южната част на Израел. \r\n\"Известно ни е за изстрелването на две ракети, които са паднали на палестинска територия\", съобщи говорител на израелските въоръжени сили.  Виктор Турмаков", "date": "2017.12.07", "title": "РИА Новости: От Ивицата Газа към Израел са изстреляни две ракети"}
{"url": "http://www.focus-news.net/news/2017/12/07/2465080/bbc-kralitsa-elizabet-ii-prisastva-na-tseremoniyata-po-puskane-na-voda-na-noseshtiya-neyno-ime-nov-samoletonosach-na-britanskiya-flot.html", "text": "Британската кралица Елизабет II официално пусна на вода новия самолетоносач на британския флот „Кралица Елизабет“. Монархът се качи на носещия нейното име съд в Портсмут, за да види как британското знаме се издига над него за първи път, предава  BBC. На церемонията присъства и министърът на отбраната Гавин Уилямсън и първият лорд-адмирал сър Филип Джоунс. \r\n„Кралица Елизабет“ и неговият кораб-посестрим съд „Принцът на Уелс“ са най-скъпите в историята на британския флот. Първоначално флотът изчисляваше, че те ще струват общо 3,5 млрд. лири, но крайната цена достигна до 6,2 млрд. \r\nОколо 3700 гости участваха на събитието, случило се три години след официалната церемония по наименуването му, по време на която кралицата счупи бутилка уиски на корпуса му. \r\nОбръщайки се към събралите се гости, кралицата описа съда като „най-мощния и способен кораб, над който е летял британския флаг“. „Като дъщеря, съпруга и майка на флотски офицери, аз признавам уникалните изисквания на нашата нация и ще ценя завинаги своята специална връзка с „Кралица Елизабет“,  с неговия екипаж и неговите семейства“, допълни тя. \r\n„Кралица Елизабет“ е най-големият кораб някога на британския флот със своята водоизместимост от 65 хил. тона.  Дължината на палубата му е 280 метра, а екипажът му – 700 души.  Очаква се първите пробни полети от неговата палуба да бъдат изпълнени през следващата година.  Виктор Турмаков", "date": "2017.12.07", "title": "BBC: Кралица Елизабет II присъства на церемонията по пускане на вода на носещия нейно име нов самолетоносач на британския флот"}
{"url": "http://www.focus-news.net/news/2017/12/07/2465081/kyustendil-sas-svetlinno-shou-i-zarya-byaha-zapaleni-svetlinite-na-kolednata-elha-v-grada.html", "text": "Със светлинно шоу и заря бяха запалени светлините на Коледната елха в Кюстендил, предаде репортер на Радио „Фокус” – Кюстендил. На събитието присъстваха кметът на Община Кюстендил Петър Паунов, председателят на Общинския съвет Михаела Крумова, председателят на читалище „Братство” Иван Андонов, много жители на Кюстендил. Програмата започна на площад „Велбъжд” с изпълнения на градския духов оркестър, след което пред десетките жители и гости на града беше представено светлинно коледно шоу. Поздрав към присъстващите отправиха възпитаниците на Детска вокална група „Калпазани”. Светлините на Коледната елха бяха запалени след изпълнение на „Многая лета”, последвани от заря в небето над града. За децата беше организирано музикално шоу с аниматори.\r\nВенцеслав ИЛЧЕВ", "date": "2017.12.07", "title": "Кюстендил: Със светлинно шоу и заря бяха запалени светлините на Коледната елха в града"}
{"url": "http://www.focus-news.net/news/2017/12/07/2465082/nimh-utre-zatoplyaneto-shte-prodalzhi-maksimalnite-temperaturi-shte-sa-mezhdu-9-i-14.html", "text": "През нощта ще бъде ясно и тихо. Минимални температури - между минус 2° и 3°. Утре ще бъде предимно слънчево. Това съобщи за Агенция „Фокус“ Красимир Стоев, дежурен синоптик в Националния институт по метеорология и хидрология (НИМХ) към Българската академия на науките. В сутрешните часове на отделни места в низините ще има условия за краткотрайна мъгла. След обяд ще се появи слаб, в източните райони до умерен югозападен вятър. Затоплянето ще продължи. Максимални температури - между 9° и 14°.\r\nНад Черноморието ще бъде слънчево, след обяд ще се появи слаб до умерен югозападен вятър. Максимални температури на въздуха: 12-13°. Температурата на морската вода е 11-12°. Вълнението на морето ще бъде 1-2 бала.\r\nНад планините ще бъде слънчево, след пладне над масивите от западната половина от страната ще се появи разкъсана висока и средна облачност. Ще духа силен югозападен вятър. Топло за декември с максимална температура на височина 1200 метра около 9°, а на 2000 метра - около 3°.\r\nАтмосферното налягане е значително по-високо от средното за декември - ще се понижава и вечерта вече ще е по-ниско от средното за месеца.\r\nВ събота южният вятър ще се усили, облачността ще се увеличи, отначало висока и средна, до вечерта ще се вплътни. През нощта срещу неделя от запад на изток ще има валежи, отначало от дъжд. С усилване на вятъра от северозапад бързо ще нахлуе студен въздух и на много места в Западна България и Предбалкана дъждът ще премине в сняг. В неделя ще бъде доста ветровито, но валежите бързо ще спрат, от запад и облачността ще се разкъсва и намалява и до вечерта в по-голямата част от страната ще се изясни. Към вечерта и вятърът ще отслабне, а в понеделник отново ще се ориентира от югозапад, ще бъде умерен, в Източна България и силен; ще започне бързо затопляне.", "date": "2017.12.07", "title": "НИМХ: Утре затоплянето ще продължи, максималните температури ще са между 9° и 14°"}
{"url": "http://www.focus-news.net/news/2017/12/07/2465083/sport-london-shte-prieme-chetiri-macha-ot-evropeyskoto-parvenstvo-po-futbol-prez-2020-vmesto-bryuksel.html", "text": "УЕФА реши, че четири мача от Европейското първенство през 2020 г., които трябваше да се проведат на новостроящия се едноименен стадион в Брюксел, ще се проведат на стадион „Уембли“ в Лондон.\r\n Белгийските власти не е изпълнил всички срокове за строителството на стадион „Брюксел“ и са лишени от правото да провеждат на него мачове от турнира.  Първоначално на него трябваше да се проведат три  мача  от груповата част и един осминафинален. \r\nЕвро-2020 ще се проведе в няколко града в Европа: Санкт Петербург, Баку, Букурещ, Будапеща, Мюнхен, Амстердам, Копенхаген, Рим, Билбао, Дъблин, Лондон, Гласгоу и Рим.  Виктор Турмаков", "date": "2017.12.07", "title": "Спорт: Лондон ще приеме четири мача от Европейското първенство по футбол през 2020 вместо Брюксел"}
{"url": "http://www.focus-news.net/news/2017/12/07/2465084/prof-plamen-pavlov-istorik-pravitelstvoto-tryabva-da-reagira-na-porednoto-nastoyavane-na-erdogan-za-revizirane-na-lozanskiya-dogovor.html", "text": "Правителството трябва да реагира на поредното настояване на Ердоган за ревизиране на Лозанския договор от 1923 г., който установява границите на съвременна Турция, защото следващата заявка на турския президент вероятно ще бъде за България. Това каза за Радио „Фокус“ историкът проф. Пламен Павлов. Според него тревога будят думите на Ердоган, че чрез Лозанските съглашения не се решават правата на мюсюлманите в Западна Тракия, които той определя като негови турски сънародници. Проф. Павлов заяви, че една значителна част от мюсюлманите в Западна Тракия са българи, а не турци и дори тези, които са с мюсюлманско съзнание имат българска кръв. Историкът коментира и че не за пръв път Турция и лично президентът Ердоган поставят въпроса за ревизия на Лозанския мирен договор. Проф. Павлов отбеляза, че при първия път правителството с външен министър Даниел Митов е реагирало с протестна нота, че това е недопустимо. „Виждаме, че президентът Ердоган продължава последователно да провокира напрежение в тристранните гръцко-турско-български отношения и ние трябва да изразим неудовлетворението си от това, което се предлага без дори да бъде консултирана България по никакъв начин. Лозанският мир третира и границата с България“, каза още историкът. \r\nПроф. Павлов коментира, че провокацията на турския президент съвсем неслучайно съвпада с провеждащия се на високо равнище в София форум за регионалното развитие на Балканите, защото страната му има претенции за сфери на национален интерес към някои от държавите в региона.", "date": "2017.12.07", "title": "Проф. Пламен Павлов, историк: Правителството трябва да реагира на поредното настояване на Ердоган за ревизиране на Лозанския договор"}
{"url": "http://www.focus-news.net/news/2017/12/07/2465085/anadolu-agency-redzhep-tayip-erdogan-poiska-ot-gartsiya-ekstradiraneto-na-uchastnitsite-v-prevrata.html", "text": "Президентът на Турция Реджеп Тайип Ердоган повтори искането на страната си за екстрадирането от Гърция на гюленистите, избягали в нея след неуспешния опит за преврат в страната му през юли 2016 г., предава  Anadolu Agency.\r\n„Имам призив към гръцкото правосъдие: забавеното правосъдие е отказано правосъдие“, заяви Ердоган по време на съвместна пресконференция с гръцкия министър-председател Алексис Ципрас. Той увери, че в Турция няма изтезания и че екстрадирането на участниците в опита за преврат е възможно. \r\nПо-рано тази година гръцкият съд отказа да екстрадира поискалите убежище осем бивши турски войници обратно в страната им. Анкара смята, че базираният в САЩ мюсюлмански проповедник Фетхуллах Гюлен стои зад опита за преврат, целящ свалянето на турското правителство.  Виктор Турмаков", "date": "2017.12.07", "title": "Anadolu Agency: Реджеп Тайип Ердоган поиска от Гърция екстрадирането на участниците в преврата"}
{"url": "http://www.focus-news.net/news/2017/12/07/2465086/treti-den-protesti-v-pirogov-obzor.html", "text": "Лекари от УМБАЛСМ „Н. И. Пирогов” излязоха на протест пред болницата за трети пореден ден, за да изразят недоволството си от ръководството на лечебното заведение. Те призоваха бивши и настоящи пациенти да подкрепят исканията им за оставка на ръководството на „Пирогов“. В първия ден от протестите служителите на болницата дадоха примери за скандални, според тях, назначения и раздуване на административни длъжности с високи заплати за сметка на служители с намалени заплати. Според протестиращите има натиск за преподписване на трудови договори и орязване на заплати.\r\nРъководството на „Пиргов“ даде извънреден брифинг за медиите, като категорично отрече всички твърдения и обясни, че само допълнителното материално стимулиране за октомври е забавено. Зам.-директорът на болницата проф. Николай Габровски прочете декларация от името на лечебното заведение, с която заяви, че категорично не са съгласни и остро протестират срещу начина на взимане на решение от бивши синдикални лидери и представители на няколко звена, по отношение на представянето на УМБАЛСМ „Н. И. Пирогов” пред обществото, по отношение на поставянето на оценки и квалификации,  които уронват престижа на всички професионалисти, които работят в болницата. Според проф. Габровски декларативният и ултимативният тон, с които се подхвърлят неверни данни, са абсолютни инсинуации. „Изложените тези може да приемем единствено и само като акт, целящ да урони дългогодишното градене на авторитет като лечебно заведение за безотказната спешна медицинска помощ. Така предприетите действия и думи, намираме и за  удар по стабилността на системата на здравеопазването. Не е ясно кой и защо цели „Пирогов” да не работи. Не е ясно кой и защо се стреми посредством всякакви средства да саботира реформата в лечебното заведение“, заяви проф. Габровски. По думите му болницата отчита подобрени финансови резултати, особено през последния месец, допълнителни средства от НЗОК, както и намаляване на дълговете. „Преди Коледа ще бъдат изплатени, както месечните заплати, така и ДМС. Никой не е подписал декларация за преназначаване на изпитателен срок. Всякакви други твърдения са опит за уронване на престижа и авторитета на „Пирогов” и насажда нарушаване доверието на пациентите“, заяви още проф. Габровски.\r\nЛюба АЛЕКСИЕВА", "date": "2017.12.07", "title": "Трети ден протести в „Пирогов” (ОБЗОР)"}
{"url": "http://www.focus-news.net/news/2017/12/07/2465087/ekathimerini-spored-pravitelstvoto-na-kipar-komentarite-na-turskiya-prezident-otnosno-lozanskiya-miren-dogovor-ne-sa-v-pravilnata-posoka.html", "text": "Според правителството на Кипър призивът на турския президент Реджеп Тайип Ердоган за промени в Договора от Лозана от 1923 г., „не е в правилната посока“, пише  Ekathimerini.\r\n„Със сигурност това не е изказване в правилната посока, вземайки се предвид позицията на гръцкото правителство и общото мнение на международната общност към това споразумение“, заяви прес-секретарят на кипърското правителство Никос Христодулидес, реагирайки на коментарите на Ердоган, направени по време на официалното му посещение в Гърция. \r\nТой допълни, че правителството в Никозия очаква резултатите от посещението преди да излезе с допълнителен коментар.  Виктор Турмаков", "date": "2017.12.07", "title": "Ekathimerini: Според правителството на Кипър коментарите на турския президент относно Лозанския мирен договор „не са в правилната посока“"}
{"url": "http://www.focus-news.net/news/2017/12/07/2465088/prezidentat-rumen-radev-na-sreshta-s-predstaviteli-na-svetovnata-banka-dvigatel-na-ikonomicheskiya-rastezh-v-balgariya-tryabva-da-badat-sektorite-s-visoka-dobavena-stoynost.html", "text": "На среща с представители на Световната банка, президентът Румен Радев призова международната финансова институция да подкрепи със своята експертиза усилията на България да трансформира своята  икономика, така че двигатели на растежа да бъдат секторите с висока добавена стойност. Това съобщиха от прессекретариата на държавния глава. По думите на Румен Радев изострящите се демографски проблеми на страната ни и енергоемкостта на българската икономика, налагат търсенето на качествена промяна и развитие именно на икономическите сектори, използващи висока професионална експертиза и високотехнологични производства. \r\n„През последните години страната ни неизменно отчита стабилни макроикономически показатели – икономически ръст, намаляваща безработица, и те трябва да бъдат използвани за постигането на реална промяна в ежедневието на хората и повишаване на тяхното благосъстояние“, заяви още президентът. Румен Радев подчерта също така, че коефициентът на конвергенция на България, спрямо другите държави от ЕС, е нисък и страната ни остава най-бедната държава членка на ЕС. „Най-важното за нас е да създадем привлекателни условия и високоплатени работни места за младите хора, така че те да избират да остават тук“, подчерта президентът. \r\nБългария може да се утвърди като страна с центрове за логистична поддръжка и ремонт на авиационна техника от гражданската авиация, посочи държавният глава. Страната ни разполага с много висококвалифицирани кадри в областта на авиацията, с висши училища, които обучават специалисти, и ще разчита на експертната оценка и на подкрепата на Световната банка за осъществяването на тази идея. Румен Радев добави, че успешното функциониране и постоянното разширяване на логистичния център на „Луфтханза-Техник“ в София, е доказателство за възможностите на България да затвърди позициите си в тази високотехнологична сфера. \r\nПрезидентът Радев запозна представителите на Световната банка и с инициативата за създаването у нас на международен институт за устойчиво развитие с научен център, в който да бъде изграден ускорител на ядрени частици с технология от ЦЕРН, и който да обединява на едно място наука, образование и медицина на изключително високо ниво. „Тази идея се подкрепя както от научните среди на Балканите, така и от държавни институции“, добави Румен Радев. При посещението на държавния глава в Париж подкрепа за идеята беше изразена и от страна на ЮНЕСКО. Президентът отново подчерта необходимостта от всеобхватен подход към Западните Балкани, в който освен за транспортна и енергийна свързаност, да се работи и за по-тясна интеграция в сферата на науката и образованието. \r\nПредставителите на Световната банка изразиха готовността си да предоставят своята експертиза по представените от българския държавен глава проекти. Те откроиха и ролята на България като фактор на стабилност и за задълбочаване на регионалната интеграция в Югоизточна Европа. На срещата беше потвърдено и желанието на институцията да работи за постепенното преодоляване на пречките пред човешкия и икономически обмен в нашия регион и за постигането на реален напредък в регионалното сътрудничество.", "date": "2017.12.07", "title": "Президентът Румен Радев на среща с представители на Световната банка: Двигател на икономическия растеж в България трябва да бъдат секторите с висока добавена стойност"}
{"url": "http://www.focus-news.net/news/2017/12/07/2465089/afp-dvama-mladezhi-sa-zaginali-pri-strelba-v-uchilishte-v-nyu-meksiko.html", "text": "Двама младежи са загинали при стрелба, открита в гимназията им в американския щат Ню Мексико. Полицията допълва, че нападателят е мъртъв, предава  AFP.\r\n„Стрелбата е открита в гимназията на град Ацтек, която е евакуирана“, съобщава щатската полиция на профила с в социалната мрежа „Туитър“. „Инцидентът се разследва“, пише още в публикуваното съобщение.  Виктор Турмаков", "date": "2017.12.07", "title": "AFP: Двама младежи са загинали при стрелба в училище в Ню Мексико"}
{"url": "http://www.focus-news.net/news/2017/12/07/2465090/georgi-ikonomov-kmet-na-bansko-s-praznichno-slovo-i-retsitatsiya-na-stihotvoreniya-na-nikola-vaptsarov-bansko-otbelyazva-108-ta-godishnina-ot-rozhdenieto-na-poeta.html", "text": "С празнично слово и рецитация на стиховете на Никола Вапцаров Банско отбелязва 108-та годишнина от рождението на поета. Това каза пред Радио „Фокус“ кметът на града Георги Икономов. „Mисля, че трябва да бъде отбелязвана годишнината от рождението на поета, а не да честваме датата на разстрела на Никола Вапцаров през юли месец. Така че, тази година беше по-скромно честването, разбира се, за местната общност е достатъчно“, коментира Георги Икономов. Той каза още, че за в бъдеще Банско ще продължи да отбелязва рождението на българския поет като една достойна дата.", "date": "2017.12.07", "title": "Георги Икономов, кмет на Банско: С празничнo слово и рецитация на стихотворения на Никола Вапцаров, Банско отбелязва 108-та годишнина от рождението на поета"}
{"url": "http://www.focus-news.net/news/2017/12/07/2465091/montana-patyat-prez-prohoda-petrohan-e-obraboten-v-uchastatsite-kadeto-ima-opasnost-ot-zaledyavane.html", "text": "Пътят през прохода Петрохан е обработен с пясък в участъците, където има опасност от заледяване, каза за Радио „Фокус“ дежурният служител в Областно пътно управление-Монтана. Трафикът през прохода е с нормална интензивност. В областта пътищата са сухи, духа до умерен вятър. \r\nПо главен път Е 79 в областта се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”.  Движението на автомобили  от Монтана в посока Вършец се отклонява по път ІІІ-1621 Сумер-Вършец. Трафикът по Е 79 е натоварен предимно в посока за Видин за граничния пункт „Дунав мост 2“.\r\nАнна ЛОЗАНОВА", "date": "2017.12.07", "title": "Монтана: Пътят през прохода Петрохан е обработен в участъците, където има опасност от заледяване"}
{"url": "http://www.focus-news.net/news/2017/12/07/2465092/veliko-tarnovo-rayonat-okolo-sgradata-na-obshtina-gorna-oryahovitsa-e-ottsepen-zaradi-signal-za-vzrivno-ustroystvo.html", "text": "Районът около сградата на Община Горна Оряховица е отцепен заради сигнал за взривно устройство. Това съобщиха от пресцентъра на ОДМВР-Велико Търново. Сигналът за поставено самоделно взривно устройство около сградата на общината е получен тази вечер на тел. 112 от анонимен мъжки глас. Незабавно са предприети необходимите действия и районът е отцепен. В момента се извършва проверка.", "date": "2017.12.07", "title": "Велико Търново: Районът около сградата на Община Горна Оряховица е отцепен заради сигнал за взривно устройство"}
{"url": "http://www.focus-news.net/news/2017/12/07/2465093/sport-otkrivashtiyat-mach-ot-evro-2020-shte-se-provede-v-rim.html", "text": "Президентът на УЕФА Александър Чеферин съобщи, че Рим е спечелил правото да бъде домакин на първия мач от Евро-2020.\r\nИзборът на града-домакин се състоя в рамките на заседание на УЕФА в швейцарския град Ньон. Борба за привилегията водеха Амстердам, Брюксел, Санкт Петербург и Глазгоу. \r\nЕвро-2020 ще се проведе в 12 града на Европа – Баку, Букурещ, Будапеща, Мюнхен, Амстердам, Санкт Петербург, Копенхаген, Рим, Билбао, Дъблин, Лондон и Глазгоу.  Виктор Турмаков", "date": "2017.12.07", "title": "Спорт:  Откриващият мач от Евро-2020 ще се проведе в Рим"}
{"url": "http://www.focus-news.net/news/2017/12/07/2465094/vidin-stotitsi-detsa-i-vazrastni-se-sabraha-na-ploshtada-v-grada-za-zapalvaneto-na-svetlinite-na-kolednata-elha.html", "text": "Стотици деца и възрастни се събраха на площада във Видин за запалването на светлините на коледната елха, предаде репортер на Радио „Фокус“ – Видин. Актьори от Драматичния театър в града забавляваха децата, като по-малките удобно се бяха настанали на раменете на бащите си и оттам аплодираха двамата клоуни, които разсмиваха публиката. Коледни песни и стихове изпълниха ученици от ОУ „Любен Каравелов“, СУ „П. Р. Славейков“ и СУ „Св. Св. Кирил и Методий“.  \r\nОще преди Дядо Коледа да пристигне на площада, много деца успяха да се снимат с него. Той покани кмета на Общината Огнян Ценков да поздрави дошлите деца. „Искам да пожелая на вас, деца, да имате хубаво и безгрижно детство в нашия красив и уютен дом - Видин. Нека във всяко семейство има обич и надежда, нека светлината на Рождество Христово да огрее всеки български дом, за да има разбирателство и мир“, каза Огнян Ценков. След това всички присъстващи отброиха секундите до запалването на светлините на коледната елха. Ученици от Професионалната гимназия по туризъм „Михалаки Георгиев“ раздадоха коледни сладки. Средствата, с които са закупени продуктите за сладкишите, са дарение от кмета на Видин. Затова и учениците от гимназията бяха приготвили подарък за Огнян Ценков със специално послание: „С благодарност от децата на град Видин“. В края на вечерта имаше празнична заря. \r\nСъс запалването на светлините на коледната елха започва и празничната коледна програма на Общината.\r\nАнна ЛОЗАНОВА", "date": "2017.12.07", "title": "Видин: Стотици деца и възрастни се събраха на площада в града за запалването на светлините на коледната елха"}
{"url": "http://www.focus-news.net/news/2017/12/07/2465110/chosun-ilbo-spored-bivsh-ministar-na-otbranata-na-sasht-yuzhna-koreya-mozhe-da-postroi-sobstvena-atomna-bomba.html", "text": "Според бившия министър на отбраната на САЩ Уилям Пери „би било за предпочитане“ Южна Корея да изгради собствени ядрени способности, за да контрабалансира атомната заплаха от Северна Корея, пише южнокорейският  “Чосун Илбо“.\r\n„Не смятам, че е необходимо или желателно САЩ да разполагат ядрени оръжия в Южна Корея и в Япония. Смятам, че би било за предпочитане тези държави да имат независима ядрена сила“, заяви Пери. Според него Пхенян няма да прекрати ракетните изпитания, докато не развие действаща междуконтинентална балистична ракета, даваща възможности през  следващите години за пренасяне на ядрено оръжие където и да е по света.\r\nПери предупреди, че случаен сблъсък може да ескалира до ядрена война и призова САЩ да дадат „твърди уверения“ на Сеул и на Токио, че техните ангажименти за възпирането „са реални и ще бъдат уважени“. \r\nПери бе министър на отбраната на САЩ между 1994 и 1997 г., по време на първата ядрена криза в Северна Корея.  Виктор Турмаков", "date": "2017.12.07", "title": "„Чосун Илбо“: Според бивш министър на отбраната на САЩ Южна Корея може да построи собствена атомна бомба"}
{"url": "http://www.focus-news.net/news/2017/12/07/2465111/shumen-atraktsionno-turistichesko-vlakche-raboti-v-grada-do-15-yanuari-2018-godina.html", "text": "Атракционно туристическо влакче работи в Шумен до 15 януари 2018 година, от 09.00 до 21.30 часа, по пешеходната зона на бул. „Славянски“ от х-л „Мадара“ до пространството пред кино „Херсон“. Това съобщиха от пресцентъра на Община Шумен. Пресичането на улиците „Панайот Волов“ и „Климент Охридски“ ще става само на определените за целта места, като за сигнализиране на автомобилния трафик се използва звукова и светлинна си сигнализация. Престоят за качване и слизане на пътниците, ползващи влакчето, ще става пред ДКТ „Васил Друмев“ и на пешеходната алея преди кино „Херсон“, където са поставени и информационни табели.", "date": "2017.12.07", "title": "Шумен: Атракционно туристическо влакче работи в града до 15 януари 2018 година"}
{"url": "http://www.focus-news.net/news/2017/12/07/2465112/predstoyashti-mezhdunarodni-sabitiya-za-8-dekemvri-agentsiya-fokus.html", "text": "Съветът за сигурност на ООН ще проведе извънредно заседание относно решението на президента на САЩ Доналд Тръмп да признае Ерусалим за столица на Израел.\r\n*** Последен ден от годишната конференция на външните министри от 57-те държави членки на ОССЕ.\r\n*** Върховният представител на ЕС по въпросите на външните работи и политиката на сигурност Федерика Могерини ще изнесе съвместна пресконференция с йорданския външен министър Айман Сафади относно ситуацията в Ерусалим. \r\n*** Председателят на Съвета на ЕС Доналд Туск ще направи официално заявление относно ситуацията около преговорите за Брекзит.\r\n*** Ще се проведе среща на вътрешните министри и на министрите на правосъдието на страните членки на ЕС.\r\n*** Втори ден от официалното посещение на турския президент Реджеп Тайип Ердоган в Гърция. \r\n*** Украинският президент Петро Порошенко се срещна с литовския си колега Далия Грибаускайте, за да обсъди проблемите на сигурността и усилията на Киев да се приближи до ЕСл\r\n***", "date": "2017.12.07", "title": "Предстоящи международни събития за 8 декември ( Агенция „Фокус“ )"}
{"url": "http://www.focus-news.net/news/2017/12/07/2465113/kyustendil-4-sluchaya-na-tuberkuloza-sa-registrirani-za-1-sedmitsa-v-grada.html", "text": "4 случая на туберкулоза са регистрирани в рамките на 1 седмица в Кюстендил. Това съобщиха за Радио „Фокус” – Кюстендил от Регионална здравна инспекция – Кюстендил. През седмицата е установен един случай на заболял от сифилис, както и случай на ротавирусен гастроентерит. 12 души са с установено заболяване – ентероколит. Отчетени са и три случая на скарлатина, както и два на варицела. Седмичната заболяемост от остри респираторни заболявания е 44,25 на десет хиляди души, спрямо 46,71 през предходната седмица.\r\nВенцеслав ИЛЧЕВ", "date": "2017.12.07", "title": "Кюстендил: 4 случая на туберкулоза са регистрирани за 1 седмица в града"}
{"url": "http://www.focus-news.net/news/2017/12/07/2465114/ventsi-paskov-zam-kmet-na-vidin-utvardeni-sa-33-priemni-semeystva-v-obshtinata-nastaneni-sa-30-detsa.html", "text": "Утвърдени са 33 приемни семейства в община Видин, настанени са 30 деца, каза за Радио „Фокус“ – Видин Венци Пасков, зам.-кмет на Видин. Той посочи, че Общината успешно реализира проект по Оперативна програма „Развитие на човешките ресурси „Приеми ми 2015” като партньор на Агенцията за социално подпомагане, София. \r\n„За сигурността на детството – отговорност на всички”, проведохме една общинска и една регионална среща с приемните семейства. С общата грижа за децата и подкрепата по време на прехода на детето към семейна среда, предотвратяване на раздялата със семейството и институционализацията на нови деца, подписахме Меморандум за разбирателство с организацията „Надежда и домове за децата“, заяви Венци Пасков. Той допълни, че се отчитат и добри резултати една година след въвеждането и прилагането на системата на делегираните бюджети в детските градини. “С реализирането на това намерение постигаме няколко цели – по-качествено обгрижване на децата, възползване в пълен обем от държавните средства и по-добра управленска отговорност в детските градини. Община Видин като първостепенен разпоредител с бюджет изпълнява своя ангажимент за навременното осигуряване на текущата издръжка, която е общинска дейност, с цел правилното възпитание, обгрижване, социализация и обучение на децата“, обясни Пасков. \r\nОбновени са детски площадки, ремонтирана е отоплителната система в Детска градина „Мир“ в град Дунавци и там са се подобрили условията за отглеждане на децата. Детски градини участват в схема „Училищен плод”, чиято основна цел е трайно увеличаванена дела на плодовете и зеленчуците в храненето на децата.\r\nАнна ЛОЗАНОВА", "date": "2017.12.07", "title": "Венци Пасков, зам.-кмет на Видин: Утвърдени са 33 приемни семейства в общината, настанени са 30 деца"}
{"url": "http://www.focus-news.net/news/2017/12/07/2465115/smolyan-obshtina-chepelare-poluchi-nagrada-za-festivalen-turizam.html", "text": "На годишните балкански награди за туристическата индустрия за 2017 година, сред голяма конкуренция, Община Чепеларе бе отличена като първенец в категория \"Фестивален туризъм\". Това съобщиха от пресцентъра на Община Чепеларе. На официалното награждаване кмета на Чепеларе Славка Чакърова лично получи приза, в присъствието на зам.-кмета Пантелей Мемцов. Сред кандидатите за престижните статуетки от третото издание на Балканските награди за туристическа индустрия се наредиха и общините Пловдив, Самоков, Казанлък и Приморско.\r\nФестивалният туризъм има все по-водеща роля в развитието на атрактивните дестинации у нас и на Балканите, отчита международното жури на третото издание на Балканските награди за туристическата индустрия 2017. Церемонията се състоя на 5 декември в София. На събитието освен посланици, народни представители и представители на държавите Албания, Турция и Македония, присъстваха и едни от най-големите международни туристически компании в световен мащаб.", "date": "2017.12.07", "title": "Смолян: Община Чепеларе получи награда за фестивален туризъм"}
{"url": "http://www.focus-news.net/news/2017/12/07/2465116/ekathimerini-gratskata-opozitsiya-postavi-pod-samnenie-gotovnostta-na-pravitelstvoto-za-poseshtenieto-na-redzhep-tayip-erdogan.html", "text": "Председателят на основната опозиционна гръцка партия „Нова демокрация“ Кирякос Мицотакис разкритикува начина, по който правителството се е отнесло към посещението на турския президент Реджеп Тайип Ердоган в страната, пише  Ekathimerini.\r\nМицотакис излезе с официално заявление, след като проведе „честна и открита“ дискусия с Ердоган, след като гостуващият лидер призова Лозанския договор от 1923 г. да бъде изменен и постави под съмнение начина, по който Гърция се отнася към мюсюлманското си малцинство в Тракия. \r\n„Международното право и споразумения създават рамка и дават насока“, заяви лидерът на опозицията. „Всеки път, когато те се оспорват, това подкопава добросъседските отношения“, допълни той. Политикът призова Ердоган да не използва историята избирателно. Той отбеляза, че докато се обсъжда мюсюлманското малцинство в Тракия, трябва да се припомни, че някога в Истанбул са живели 100 хил. гърци, но повечето от тях са напуснали града при драматични обстоятелства. \r\nСъщевременно „Нова демокрация“ разкритикува приеманата от нея липса на готовност от страна на правителството преди посещението на Ердоган и интервюто му пред гръцки медии, в което заяви, че Лозанският договор трябва да се промени.\r\n„Интервюто създава сериозна загриженост и съмнения относно това доколко правителството и МВнР са били готови за посещението“, заяви високопоставеният партиен член Георгос Кумуцакос.  Виктор Турмаков", "date": "2017.12.07", "title": "Ekathimerini: Гръцката опозиция постави под съмнение готовността на правителството за посещението на Реджеп Тайип Ердоган"}
{"url": "http://www.focus-news.net/news/2017/12/07/2465117/pernik-zimni-peyzazhi-krasyat-galeriyata-na-tsentara-za-podkrepa-za-lichnostno-razvitie-v-grada.html", "text": "„Зимни пейзажи“ красят галерията на Център за подкрепа за личностно развитие – Обединен детски комплекс в Перник. Това съобщиха от Община Перник. Експозицията е първата от инициативата “Да доведем изкуството при децата“. Изложените произведения са на класически автори и са от фонда на художествената галерия „Любен Гайдаров“.\r\n\"Не за първи път съм тук и всяка инициатива е все по -хубава. \"Четири сезона\" - една страхотна тема и вие, мили деца,  ще имате щастието и възможността да се учите от нашите художници, които ще ви покажат тайните на изкуството . Ще ви покажат и Перник по един неповторим начин, а заедно ще можете да израснете като истински майстори на четката\", с тези думи откри уникалната изложба кметът на Община Перник Вяра Церовска, която беше придружена от народния представител д-р Александър Александров, зам.-кметовете Севделина Ковачева и Владислав Караилиев и кмета на кв. \"Изток\" Емил Костадинов.\r\n\"Всички сме се събрали , обединени в идеята, да показваме истински красивото и ценното, сътворено от най-добрите български художници. Силно се надявам, че ще успеем в това начинание, защото мисията ни е заради всички\", сподели директорът на Центъра Таня Китанова, която беше подкрепена и от директора на галериите Елена Темелкова за доброто сътрудничество между двете институции.\r\n\"Част от нашия фонд на художествената галерия е тук между децата , една картина сама по себе си не живее, когато няма кой да я гледа , кой да я харесва, кой да я оцени и кой да я пожелае  да я притежава. Затова е много ценно , че тези картини са тук, където могат да се видят от младите таланти\", коментира Елена Темелкова.\r\nВ рамките на експозицията беше представен и специален пърформанс от творческите съставите в Обединения детски комплекс.", "date": "2017.12.07", "title": "Перник: „Зимни пейзажи“ красят галерията на Центъра за подкрепа за личностно развитие в града"}
{"url": "http://www.focus-news.net/news/2017/12/07/2465118/chez-razpredelenie-balgariya-priklyuchi-nay-mashtabniya-si-proekt-za-2017-g-podmyanata-na-kabel-110-kv-enos-v-sofiya-obzor.html", "text": "На официална церемония в подстанция „Хиподрума“ ЧЕЗ Разпределение България пусна в експлоатация нов кабел 110 kV „Енос“ на територията на столицата. Кабелът бе пуснат в експлоатация от регионалния мениджър на ЧЕЗ  България Карел Крал и заместник-кметът на Столична община Дончо Барбалов. Кабелът подобрява сигурността на електрозахранването в 9 столични района: „Триадица“, „Красно село“, „Средец“, „Лозенец“, \"Красна поляна\", „Възраждане“, „Илинден „Младост“ и „Искър“ и обслужва 45 столични квартала.  Инвестицията е на стойност 3.2 млн. лв., а по време на официалното откриване Карел Крал обяви, че това е най-мащабният проект на ЧЕЗ за 2017 г. Изпълнителният директор на ЧЕЗ Разпределение България Петър Холаковски коментира, че чрез  новия 110 kV кабел в столицата, дружеството обслужва 39 хил. клиенти. Стана ясно, че през инвестиционна програма 2018-2020 на дружеството ще се пристъпи към подмяна на останалата част от кабелната мрежа в София, като най-мащабният проект ще бъде подмяната на кабел на територията на кв. „Драгалевци“. Очаква се новата програма на ЧЕЗ бъде одобрена от българския енергиен регулатор през март 2018 г. \r\nДеница КИТАНОВА", "date": "2017.12.07", "title": "ЧЕЗ Разпределение България приключи най-мащабния си проект за 2017 г. – подмяната на кабел 110 kV  „Енос” в София „(ОБЗОР)"}
{"url": "http://www.focus-news.net/news/2017/12/07/2465119/kyustendil-uchenitsi-ot-gimnaziyata-po-ikonomika-i-menidzhmant-sa-otlicheni-na-natsionalnoto-sastezanie-po-prirodni-nauki.html", "text": "Ученици от гимназията по икономика и мениджмънт са отличени от Националното състезание по природни науки. Това каза пред Радио „Фокус” – Кюстендил Таня Динева, директор на Професионална гимназия по икономика и мениджмънт „Йордан Захариев” – Кюстендил. Ученичките от 12-ти клас в Деница Живкова и Габриела Тончева са се представили успешно на Националното състезание по природни науки и екология, което се е провело в град Кюстендил. „Компетентно жури от уважавани университетски преподаватели, специалисти по природни науки, оцени проекта им „Шифърът към летописната книга на гените”, с отлична оценка. Тази оценка може да бъде използвана за прием във висши учебни заведения”, каза Таня Динев. По думите й в тазгодишното класиране на фондация „Комунитас – проект 1000 стипендии”, гимназията е представен от трима свои възпитаници, преминали успешно двата кръга – есе и интервю,  в различни предметни области.\r\nВенцеслав ИЛЧЕВ", "date": "2017.12.07", "title": "Кюстендил: Ученици от гимназията по икономика и мениджмънт са отличени на Националното състезание по природни науки"}
{"url": "http://www.focus-news.net/news/2017/12/07/2465120/sport-ludogorets-se-klasira-na-shestnadesetinafinalite-na-liga-evropa-sled-kato-zavarshi-11-sreshtu-hofenhaym.html", "text": "Мачът от груповата фаза на Лига Европа между Лудогорец и Хофенхайм завърши с 1:1. \r\nДомакините откриха резултата на стадион „Райн Некер Арена“ с попадение на Филип Окс в 25-та минута, но в 62-та минута Вандерсон изравни. \r\nРезултатът позволява на разградчани да се класират на шестнадесетинафиналите на Лига Европа. Виктор Турмаков", "date": "2017.12.07", "title": "Спорт: Лудогорец се класира на шестнадесетинафиналите на Лига Европа, след като завърши 1:1 срещу Хофенхайм"}
{"url": "http://www.focus-news.net/news/2017/12/07/2465121/burgas-zhitelite-na-grada-mogat-da-se-zaredyat-s-praznichno-nastroenie-s-prodalzhenie-na-edin-ot-nay-uspeshnite-kontserti-na-maestro-stefan-diomov-i-obshtinata-12-koledni-kartichki.html", "text": "Жителите на Бургас ще имат възможност да се заредят с празнично настроение дни преди Коледа с продължение на един от най-успешните в последните години концерти на маестро Стефан Диомов и Община Бургас - \"12 коледни картички\". Това съобщиха от пресцентъра на Община Бургас. Обещаващият силни емоции спектакъл ще се случи на 11 декември в залата на Държавна опера - Бургас.\r\n\"Работя по този проект от януари месец, вече почти цяла година. Най-трудно ми беше да пиша коледни песни през август на плажа\", посочи композиторът Стефан Диомов по време на пресконференция с медиите.\r\n\"За първи път ми се случва и да правя два еднакви концерта един след друг. Те ще бъдат на 11 декември в Операта, но единият ще бъде в 17.30, а другият - в 19.30 часа. Това беше продиктувано от силния интерес на бургазлии към второто издание на \"12 коледни картички\". На сцената ще отбележим и 10 години от създаването на вокална група \"5-те Сезона\", допълни още маестрото.\r\n\"Интересът към концерта тази година е много голям. Това се дължи безспорно на факта, че творчеството на маестро Диомов е запазена марка за нашия град, а ние имаме честта той да прави за поредна година коледния концерт на Бургас\", сподели директорът на общинската дирекция \"Култура и връзки с обществеността\" Весела Йорданова.\r\nНай-новите композиции на Стефан Диомов са вече издадени на диск, а първите, които ще имат възможността да го закупят ще бъдат зрителите на \"12 коледни картички - Част 2\". Новият албум на маестрото ще се разпространява на промоционална цена преди и след спектакъла. Освен тях в концерта ще прозвучат още любими и популярни през годините коледни песни.\r\nНа сцената, която ще бъде празнично украсена, зрителите ще видят общо над 60 любими изпълнители. Програмата включва нови коледни песни, написани от известния бургаски композитор, които ще бъдат изпълнени от Ваня Костова, Боян Михайлов, групите \"5-те Сезона\", \"Морски песъчинки\", формация \"Врабчета\", ансамбъл \"Фортисимо\" и актьорът от Драматичен театър \"Адриана Будевска\" Стоян Памуков. Празничният съпровод ще бъде поверен на музикантите от оркестър \"Колегиум Музикум\" с диригент Левон Манукян.\r\nКомпозиторът е приготвил нови изненади за публиката, която ще му се довери в дните преди Коледа и напомня на всички, които ще посетят концерта, да носят със себе си звънчета.\r\nБилети за спектакъла все още може да намерите на касата на Драматичен театър \"Адриана Будевска\" /срещу градинката до Община Бургас/.\r\nЗа тези, които не успеят да си купят билет, остава утешението да гледат концерта по bTV, който ще се излъчи по време на коледните празници.", "date": "2017.12.07", "title": "Бургас: Жителите на града могат да се заредят с празнично настроение с продължение на един от най-успешните концерти на маестро Стефан Диомов и Общината - \"12 коледни картички\""}
{"url": "http://www.focus-news.net/news/2017/12/07/2465123/inspektor-botyo-girginov-patna-politsiya-plovdiv-v-navecherieto-na-studentskiya-praznik-shte-badem-bezkompromisni-kam-narushitelite.html", "text": "В навечерието на студентския празник служителите на \"Пътна полиция\" ще бъдат на своите места и ще бъдат безкомпромисни към нарушителите. Това каза за Радио „Фокус“ – Пловдив инспектор Ботьо Гиргинов от сектор “Пътна полиция“ в ОДМВР-Пловдив. Той призова празнуващите да бъдат отговорни докато шофират и да проверят изправността на автомобила преди път. „Нека да не забравяме, че много често в състояние на емоция и еуфория водачите предприемат рискови изпреварвания, или маневри, с които рискуват не само своя живот, но и живота на пътниците. Не трябва да се забравя, че през зимния сезон има мъгли, заскрежавания, валежи, както и поледици.  Много често всичко това, съчетано и с емоция  или недостатъчен опит и познаване на автомобила, може да доведе до неприятни изненади”, коментира инсп. Гиргинов.  \r\nОт \"Пътна полиция\" напомнят, че смяната на автомобилните гуми е задължителна след 15 ноември и автомобилът трябва да е оборудван с подходящи за зимни условия автомобилни гуми, или с дълбочина на протектора не по-малка, или равна на 4 милиметра.  Същевременно се напомня на водачите преди потегляне да проверят изправността на осветителните системи, както и чистачките. Добре е при възможност да се зареди резервоара, както с незамръзваща течност за почистване на автомобилните стъкла, така и с гориво. Трябва да се избягва всякаква възможност за управление на моторното превозно средство в тъмната част на денонощието. \r\n„Добре е пътуването да се планира през светлата част на деня. Тогава, когато ще се осъществява пътуване извън населените места, или места с определена надморска височина, е добре шофьорите да се снабдят и с вериги за сняг, както и с лопата“, каза още инспектор Гиргинов. Твърде е вероятно попадане в рискова ситуация. Затова е добре да се извърши и преглед  на пожарогасител, аптечка, светлоотразителна жилетка и обезопасителен триъгълник.  \r\n„Използваме възможността да напомним на празнуващите и особено на водачите в никакъв случай да не шофират след употреба на алкохол. Ако празникът започне с употреба на алкохол още при пътуване в автомобила, това може да подведе водачите и в състояние на еуфория да се подадат на изкушението. Нека да не забравяме, че дори и в малки дози концентрацията е опасна, особено когато е съчетана с емоция”, предупреди Гиргинов. Когато в купето пътуват и се превозват пътници водачът трябва да  е съсредоточен в шофирането. Много често разговорите, силната музика, приповдигнатото настроение може да попречи на водача адекватно да прецени ситуацията. Не трябва да се участва и в нерегламентирани състезания – т.нар. гонки. Не трябва да се определя и точен час на пристигане на мястото, особено когато автомобилите се движат в пакет. Не е необходимо винаги автомобилите да се следват един  друг, защото всичко това може да доведе до извършване на неправилни изпреварвания в стремеж да се догони движещия се пред нас автомобил. \r\n„Особено важно е в тези празнични дни най-опитният шофьор да управлява автомобила”, каза инспектор Гиргинов. След приключване на 8 декември е необходимо да се планира внимателно отпътуването от съответното място. Необходимо е шофьорът да е отпочинал, да е добре подготвен. При необходимост трябва да се сигнализира на телефон 112.\r\nЦветана ТОНЧЕВА", "date": "2017.12.07", "title": "Инспектор Ботьо Гиргинов, \"Пътна полиция\" – Пловдив: В навечерието на студентския празник ще бъдем безкомпромисни към нарушителите"}
{"url": "http://www.focus-news.net/news/2017/12/07/2465124/la-times-prodalzhavat-da-bushuvat-opustoshitelnite-prirodni-pozhari-v-kaliforniya.html", "text": "Продължават да бушуват опустошителните природни пожари в американския щат Калифорния, пише LA Times. Заради пламъците, приближаващи северозападните крайбрежни и планински предградия на Лос Анжелис, властите наредиха още евакуации и спряха движението по една от най-натоварените магистрали в щата. \r\nСиноптиците прогнозират скоро ветровете, които подхранват пожара, избухнал в понеделник и разраснал се мълниеносно, да започнат да утихват. \r\nВъв вторник властите заявиха, че огънят е унищожил над 150 сгради, но тази цифра се очаква да се покажи съществено. В богаташкия квартал на Лос Анжелис „Бел Еър“ стихията е унищожила четири мултимилионни имения и е нанесла щети на други 11. Пожарът е унищожил склад за вино и е нанесла щети по лозя, собственост на медийния магнат Рупърт Мърдок. \r\n Много училища в Лос Анжелис бяха затворени заради замърсяването на въздуха. \r\nВластите съобщават, че е намерено тяло на жена в зоната на евакуация близо до Санта Ана, откъдето започна пожарът, загинала вследствие на пътен инцидент. Засега властите не могат да заявят със сигурност, че инцидентът има връзка със стихията. Калина Жекова", "date": "2017.12.07", "title": "LA Times: Продължават да бушуват опустошителните природни пожари в Калифорния"}
{"url": "http://www.focus-news.net/news/2017/12/07/2465125/afp-izrael-e-otgovoril-na-obstrel-ot-ivitsata-gaza.html", "text": "Израел е отговорил на обстрел от Ивицата Газа, предаде AFP. Представител на израелските въоръжени сили съобщи, че на израелска територия е паднал снаряд, изстрелян от северната част на Ивицата Газа. \r\n„В отговор на обстрела танк и боен самолет на израелската армия са нанесли удари по две позиции на терористи в Газа“, се казва в изявление на армията. В него се добавя, че „Хамас е виновен за враждебните действия, извършени срещу Израел от Ивицата Газа“, управлявана от движението, което, след като САЩ признаха Ерусалим за столица на Израел, призова за масови протести. Калина Жекова", "date": "2017.12.07", "title": "AFP: Израел е отговорил на обстрел от Ивицата Газа"}
{"url": "http://www.focus-news.net/news/2017/12/07/2465126/sport-zavarshiha-sreshtite-ot-posledniya-krag-ot-grupovata-faza-na-liga-evropa.html", "text": "Завършиха срещите от последния кръг от груповата фаза на Лига Европа. \r\nЕто резултатите: \r\nГрупа Е\r\n\"Аполон\" - \"Евертън\" 0:3\r\n\"Аталанта\"- \"Лион\" 1:0\r\nГрупа D\r\n\"Риека\" - \"Милан\" 2:0\r\n\"Аустрия\" - АЕК 0:0\r\nГрупа C\r\n\"Хофенхайм\" - \"Лудогорец\" 1:1\r\n\"Истанбул Башакшехир\" - \"Брага\" 2:1\r\nГрупа В\r\n\"Динамо\" (Киев) - \"Партизан\" 4:1\r\n\"Йънг Бойс\" - \"Скендербеу\" 2:1\r\nГрупа А\r\n\"Виляреал\" - \"Макаби\" Тел-Авив 0:1\r\n\"Славия\" Прага - \"Астана\" 0:1\r\nГрупа F\r\n\"Злин\" - \"Локомотив\"(Москва) 0:2\r\n\"Копенхаген\" - \"Шериф\"(Тираспол) 2:0", "date": "2017.12.07", "title": "Спорт: Завършиха срещите от последния кръг от груповата фаза на Лига Европа"}
{"url": "http://www.focus-news.net/news/2017/12/07/2465127/kremal-vladimir-putin-e-obezpokoen-ot-reshenieto-na-sasht-da-priznayat-erusalim-za-stolitsa-na-izrael.html", "text": "Руският президент Владимир Путин е обезпокоен от решението на американския му колега Доналд Тръмп да признае Ерусалим за столица на Израел. Това се казва в изявление на Кремъл, цитирано от AFP. В телефонен разговор с турския президент Реджеп Тайип Ердоган Путин е призовал Израел и палестинците да проявят сдържаност и да подновят преговорите. „Този вид действия може да изкоренят възможностите за постигане на мир в Близкия изток“, се казва в изявлението на Кремъл. Калина Жекова", "date": "2017.12.07", "title": "Кремъл: Владимир Путин е обезпокоен от решението на САЩ да признаят Ерусалим за столица на Израел"}
{"url": "http://www.focus-news.net/news/2017/12/07/2465128/reuters-blizo-50-000-dushi-se-vklyuchiha-v-demonstratsiite-v-podkrepa-na-nezavisimostta-na-kataluniya-v-bryuksel.html", "text": "Близо 50 000 души се включиха в демонстрациите в подкрепа на независимостта на Каталуния и нейния лидер Карлес Пучдемон в европейския квартал на Брюксел, предаде Reuters. Полицията оценява броя на демонстрантите на 45 000 души. Много от тях развяват каталунски знамена и скандират „Пучдемон - президент“. Виждат се също плакати с критични послания за Европейския съюз за това, че не оказва натиск над Мадрид. \r\nВ речта си Пучдемон, който подобно на мнозина от тълпата бе облечен в жълто, за да изрази подкрепата си към арестуваните сепаратистки лидери, превключи на френски, за да отправи въпрос към председателя на ЕК Жан-Клод Юнкер: „Има ли на света други такива демонстрации като тази в подкрепа на престъпници? Може би не ние сме престъпниците, може би ние сме демократите”. \r\nЗасега обстановката е спокойна. Калина Жекова", "date": "2017.12.07", "title": "Reuters: Близо 50 000 души се включиха в демонстрациите в подкрепа на независимостта на Каталуния в Брюксел"}
{"url": "http://www.focus-news.net/news/2017/12/07/2465129/ek-pregovorite-za-brekzit-belezhat-napredak.html", "text": "Преговорите за Брекзит бележат напредък, след като председателят на Европейската комисия Жан-Клод Юнкер е разговарял по телефона с премиерите на Великобритания и Ирландия. Това заяви говорителят на Комисията Маргаритис Схинас, който добави, че разговорите ще продължат през нощта, предаде AFP. Рано сутринта на петък е възможна среща между Юнкер и британския премиер Тереза Мей, чийто усилия за постигане на споразумение се провалиха в началото на седмицата. \r\nПредседателят на Европейския съвет Доналд Туск в петък сутринта също ще даде изявление, в което ще представи нова информация за Брекзит. То е насрочено за 08,50 часа българско време. \r\nПо-рано ЕС определи краен срок до неделя за Лондон да постигне споразумение за условията за развода с ЕС, преди срещата на европейските лидери на 14 и 15 декември. Калина Жекова", "date": "2017.12.07", "title": "ЕК: Преговорите за Брекзит бележат напредък"}
