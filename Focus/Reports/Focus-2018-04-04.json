{"url": "http://www.focus-news.net/news/2018/04/04/2507916/stara-zagora-zhitelite-na-selo-srednogorovo-obshtina-kazanlak-shte-posreshtnat-velikden-v-obnoveniya-hram-sv-georgi-pobedonosets.html", "text": "Жителите на село Средногорово, община Казанлък ще посрещнат Великден в обновения храм „ Св. Георги Победоносец“, каза за Радио „Фокус“ Коста Меразчиев от църковното настоятелство. Той поясни, че е преодолян един от най – големите проблеми - подът на храма, който е бил изяден от битова гъба. В момента той направен, като със специален препарат  са обработени дъските срещу вредители. Подменени са дограмата и остъклението на храма, монтирани са защитни решетки. Направена е и транспортната врата на черквата, благодарение и на дарения. За празника на селото е монтирана и нова чешма в двора на черквата, която също е направена благодарение на дарителска инициатива. Боядисан е куполът на камбанарията.\r\nМеразчиев поясни още, че през 2018 година предстои да бъдат направени стъпалата до централния вход на черквата, да бъде укрепена и оградата и. Трябва да бъде отремонтиран подът зад олтара, който също е изяден от битова гъба, има осигурен материал. В помещение към храма предстои да бъде открита музейна етнографска експозиция под надслов „ Назад във времето“ с три направления - история на училищното и читалищшното дело в Средногорово, и обща история на селото. „ Материалите за тази сбирка са събирани, някои са взети от библиотеката, други са дарени от хората. Има снимков и веществен материал, който ще бъде сложен в експозицията. Тази история трябва да бъде съхранена. Тя е била част от живота на нашите хора, случвала се е в определен етап от техния живот\",каза Коста Меразчиев.\r\nПреди 8 години черквата „ Св. Георги Победоносец“ в Средногорово започва да запада, тъй като години наред за нея не са полагани грижи. Подложена на влиянието на влага и плесен тя започва да се руши, свлачище започва да срутва черквата. \r\nВ годините църковното настоятелство и кметството полагат усилия и тя като постройка и сграда на този етап е спасена. „ Оттук - нататък моето желание е да се съхранят стенописите, най-голямото и богатство“, каза Меразчиев.\r\nБившият кмет на Средногорово и член на църковното настоятелство припомни историята на храма: “ По времето на Руско-турската война жителите на селото бягат в Балкана, за да се спасят от башибозуците, които опожаряват много къщи и черквата. След завръщането си едно от първите неща, с които се захващат е да построят нова черква. Тя е осветена на 30 септември 1879 година. Построена е изключително с доброволния труд на жителите на Средногорово тогава. В годините за стопанисването не са полагани грижи и така храмът започва да се руши. В резултат на свлачище, сградата на храма се разцепва. През 2014г. кметът тогава Коста Меразчиев организира благотворителна изложба с 40 участници , под патронажа на кмета на община Казанлък Галина Стоянова. Събрани са 3 хил. 900 лв., които ще бъдат използвани за реставрация на стенописите. Черквата е укрепена със средства на Министерство на културата.\r\nИзключително интересни са стенописите на храма, като сводът му е изписан със сцени от евангелски сюжет в бароков стил, най-вероятно от зографа Петьо Ганин, ученик на Дебърската школа. Има и друго предположение, поддържано от писателя Паун Генов, че по-заможните средногорци платили на италиански художник да изрисува черквата. В бъдеще усилията на средногорци са насочени към консервиране именно на тези ценни стенописи. „ Много иконописци са идвали тук, виждали са ги и Настоятелството има уверение,  че те ще бъдат реставрирани“, каза Меразчиев. Интерес към този процес е проявил и реставраторът Стефан Аенски, който е със средногорски корен. По първоначални изчисления реставрацията ще струва между 15 и 20 хиляди лева. Вече има събрани близо една трета от тези пари – от инициираната благотворителна изложба и от дарение на Росица Якобс. \r\nСлавяна ГАЙДАРОВА", "date": "2018.04.04", "title": "Стара Загора: Жителите на село Средногорово, община Казанлък ще посрещнат Великден в обновения храм „ Св. Георги Победоносец“"}
{"url": "http://www.focus-news.net/news/2018/04/04/2507917/protothema-gratskata-flota-shte-poluchi-4-koraba-ot-vida-mark-v-soc-ot-vms-na-sasht.html", "text": "Придобиването на четири Mark V SOC (Special Operations Crafts – „съдове за специални операции“) от гръцкия Военноморски флот, предоставени му от Военноморския флот на САЩ, е пред финализиране, както информира министърът на отбраната на Гърция Панос Каменос парламента на страната в сряда, когато съобщи, че съответното известие за това е изпратено от САЩ през януари, пише електронното издание на гръцкия вестник Protothema.\r\nКорабите, използвани за патрул,осигуряване и транспорт от морската пехота, са използвани от Военноморските тюлени от ВМС на САЩ през последните 20 години за изпълнението на мисии по целия свят и ще засилят оперативните възможности на гръцкия спецназ.\r\n„Към този момент, ние сме в процес на проверка на тяхното състояние и чак след това се очаква гръцките ВМС да излязат с решение, което да бъде изпълнено от Министерството на отбраната чрез Генералния директорат за инвестиции в отбраната и въоръжението“, заяви Каменос.\r\nЩо се отнася до финансовите параметри на сделката, той посочи, че те възлизат точно на нула. „Единствените разходи са за подготовката по транспортирането на корабите и това възлиза на 765 085 долара, като в тях не се включват средствата за транспортирането им от САЩ в Гърция“, обясни гръцкият военен министър.\r\nProtothema обяснява, че общо 20 Mark V SOC са били дадени на Военноморските тюлени на САЩ през 1995 година, във връзка с придобития опит по време на войната в Персийския залив през 1991 година. Спецназът на САЩ ги е използвал за вискоскоростно пробиващо средство, способно да носи 16 „тюлена“ в пълно бойно снаряжение на мисии до 800 километра от тяхната база.\r\nТе са дълги 25 метра и тежат 57 тона и са способни да развиват скорост до 65 възела. Могат да действат автономно за до 12 часа. Корабът е оборудван с тежки картечници и оръдия с различен калибър и може да бъде снабден с ракетни установки „Стингър“.\r\nПревод и редакция:", "date": "2018.04.04", "title": "Protothema: Гръцката флота ще получи 4 кораба от вида Mark V SOC от ВМС на САЩ"}
{"url": "http://www.focus-news.net/news/2018/04/04/2507914/pazardzhik-zveno-zoopolitsiya-v-grada-izvarshva-proverki-i-razsledvaniya-na-prestapleniya-svarzani-s-zhivotni.html", "text": "В звено „Зоополиция“ към ОДМВР-Пазарджик работят 35 служители. Това съобщи за Радио „Фокус“ – Пазарджик говорителят на ОД на МВР Мирослав Стоянов. Той коментира, че те са разпределени в екипи от всички полицейски управления в областта, за да имат практически обхват на работа във всяка точка на региона. „Освен ежедневната си полицейска дейност служителите от звеното осъществяват проверки и разследване на извършени престъпления свързани с животни“, обясни Стоянов. Той допълни, че със заповед на директора на дирекцията е обособен и оборудван специализиран автомобил, който да бъде използван от служителите на звеното „Зоополиция“.\r\nВаня НИКОЛОВА", "date": "2018.04.04", "title": "Пазарджик: Звено „Зоополиция“ в града извършва проверки и разследвания на престъпления свързани с животни"}
{"url": "http://www.focus-news.net/news/2018/04/04/2507915/chrez-zhrebiy-byaha-prekrateni-mandatite-na-chetirima-chlenove-na-kevr-obzor.html", "text": "В рамките на заседанието на парламентарната Комисия по енергетика се проведе жребий за обновяване на състава на Комисията по енергийно и водно регулиране (КЕВР). Тегленето на имената определи да бъдат прекратени мандатите на четирима членове – Александър Йорданов, Георги Златев, Валентин Петков и Ремзи Осман. Членове на КЕВР остават Владко Владимиров, Димитър Кочков, Евгения Харитонова и Светла Тодорова, както и председателят Иван Иванов, чието име не участваше в жребия поради по-дългия му мандат по закон.\r\nТегленето на имената се проведе по процедурни правила, приети предварително от Народното събрание. Така съставът на КЕВР ще се обнови с двама членове със стаж в областта на енергетиката, един в областта на водоснабдяването и канализацията и един член измежду членовете с юридически стаж и стаж в областта на икономиката.\r\nБяха проведени три отделни тегления, като всяко теглене се проведе с по две кутии - в едната са имената на членовете на КЕВР, които участват в тегленето, а във втората - листчета с текст \"мандатът се прекратява\" и \"мандатът не се прекратява\". Гости на заседанието и журналисти теглиха листче от едната и от другата кутия и така определиха имената на членовете, чийто мандат се прекратява. \r\nСпоред приетите правила предложения за нови членове на КЕВР могат да се правят от народни представители или от парламентарни групи до 17-и април 2018 г. След това ще бъде извършена предварителна проверка от комисията по досиетата и изслушване на кандидатите в парламентарната комисия по енергетика.\r\nГласуването за членове на КЕВР ще се извърши явно, като за избран ще се смята кандидатът, получил повече от половината от гласовете на присъстващите народни представители в пленарна зала.\r\nСлед заседанието на енергийната Комисия председателят ѝ Делян Добрев припомни, че Народното събрание прие текстове за жребий в средата на мандата на Комисията, за да има приемственост. „За да не сменим всички членове на КЕВР, а сменим половината от тях, решихме това да стане със жребий. Тези, които останаха, ще бъдат комисари още три години и ще имат пълен мандат. Тези, които ще изберем, също ще имат пълен мандат от 6 години. Оттук нататък жребий повече няма да има, а на всеки 3 годни ще се обновява половината от състава, без председателя, който има 7-годишен мандат”, обясни процедурата Делян Добрев.\r\nНа въпрос дали ГЕРБ предстои да предложи свои кандидатури за овакантените постове, Делян Добрев отговори: „Не сме говорили още по тази тема. По стечение на обстоятелствата на двама от комисарите, които ние номинирахме, мандатът не се прекратява – Евгения Харитонова и Светла Тодорова. Дали ще предложим, не мога да отговоря на този етап”. \r\nДелян Добрев даде положителна оценка за работата на регулатора. \r\nИван ЛАЗАРОВ", "date": "2018.04.04", "title": "Чрез жребий бяха прекратени мандатите на четирима членове на КЕВР (ОБЗОР)"}
{"url": "http://www.focus-news.net/news/2018/04/04/2507919/mariya-radulova-prirodozashtitnik-horata-ne-sa-dobre-informirani-po-otnoshenie-na-zhivotnite.html", "text": "Хората не са добре информирани по отношение на животните. Това каза за Радио „Фокус“ – Варна Мария Радулова, представител на неправителствена организация за защита на животните във Варна. По думите й често гражданите подават сигнал за агресивно животно, когато кучето лае. „Но това не означава, че животното е агресивно. Дали дадено животно е агресивно или не може да бъде определено единствено от специалист етолог. Хората не са информирани, не са запознати, което е много жалко. Дори не са запознати със своите животни и отношението на техните животни към хората, образователно не са запознати как да отглеждат животните си. Много често домашното куче, водено от своя стопанин, започва да ръмжи, да лае и да се нахвърля срещу друго животно. Имахме много добра насоченост за осведомяването на гражданите, да направим среща за тази агресия и у хората, и у животните, която се е засилила поради това, че хората не са просветени. В другите държави има образователни програми, но тук няма, не се прави, никой не работи, дори и по програмата „Кастрирай и върни“. По улиците винаги ще има животни поради недобросъвестните граждани“, заяви Мария Радулова. Според нея при най-малкия сигнал за агресия животните се прибират в приюта за кучета в Каменар, но програмата „Кастрирай и върни“ не работи. „За решаването на проблема е нужно да работят не само неправителствените организации, но и общините, медиите, за да може да има прогрес в отношението към животните. Трябва да се работи съвместно“, допълни Мария Радулова. Тя отбеляза, че в централната част на града случаите на агресия са по-малко, но в крайните квартали ситуацията е различна. Непрекъснато се получава информация за инциденти, свързани с насилие над улични животни. Един от последните сигнали е за клошар, наранил животно, което след това се е нуждаело от ветеринарна помощ. „За този, който не обича животните, те винаги ще бъдат агресивни“, каза още Мария Радулова.\r\nМарияна ВАЛЕНТИНОВА", "date": "2018.04.04", "title": "Мария Радулова, природозащитник: Хората не са добре информирани по отношение на животните"}
{"url": "http://www.focus-news.net/news/2018/04/04/2507921/veliko-tarnovo-savmestna-izlozhba-na-70-predstavyat-zhivopisetsat-todor-todorov-i-skulptorat-ivan-sirakov-v-hudozhestvena-galeriya-boris-denev.html", "text": "Съвместна изложба „На 70“ представят живописецът Тодор Тодоров и скулпторът Иван Сираков в Художествена галерия „Борис Денев“ във Велико Търново, съобщават от културната институция. И двамата автори тази година навършват 70 години. В творчеството им откриваме една особена свързаност - свързаността им с природата, с нейните причудливи форми и сакралната им свързаност, която откриваме в тяхната рождена дата – двадесет и девето число на 1948 година. Тодор Тодоров се представя с двадесет и седем живописни творби, изпълнени с различни материали – акварел, сух пастел и маслени бои. Той рисува предимно пейзажи. В днешната изложба е представил архитектурните пейзажи на Велико Търново, през различните сезони, продиктувани от натрупаните лични впечатления по маршрута, който всеки ден изминава пеш. От квартал „Зоната“ до ателието си в близост до ВТУ „Св. Св. Кирил и Методий“ и обратно. „Пейзаж -1“, „Пейзаж -2“, „Пролет“, „Есен в парка“, „Пейзаж от Велико Търново -1 и 2“, „Пейзаж с куче“, „Алея в парка“, „Утро“, „Зоната“, „Светофар“ са творби, изградени от ефирни до наситени и плътни живописни пластове.\r\nВ настоящата изложба Иван Сираков се представя с 12 вдъхновени от природните форми и животински видове творби. В уникалните скулптури на Сираков се открива неописуема симбиоза в съчетанието на различните видове материали – камък, стъкло, метал, дърво, която допълнително засилва впечатлението при пресъздаването на различните животински видове. Съчетанието на камък с метал може да видите в творбите „Кораб“, „Орфей“ и „Риба -1“, а за „Котка“, „Риба -2“ и „Кондор“ Сираков използва мраморен оникс. За създаването на „Риба -3“ авторът използва невероятното съчетание на метал и стъкло. За основа на повечето си уникати, творецът Иван Сираков използва местни варовикови камъни с причудливи форми, които сами по себе си подсказват и идеята за бъдещия проект и оформят окончателния образ на всяка отделна творба.\r\nЕкспозицията беше открита тази вечер в 18.00 часа.", "date": "2018.04.04", "title": "Велико Търново: Съвместна изложба „На 70“ представят живописецът Тодор Тодоров и скулпторът Иван Сираков в Художествена галерия „Борис Денев“"}
{"url": "http://www.focus-news.net/news/2018/04/04/2507922/varna-ot-parka-pred-muzeya-na-mozaykite-zapochna-zalesitelnata-kampaniya-na-obshtina-devnya-i-darzhavno-gorsko-stopanstvo-suvorovo.html", "text": "От парка пред Музея на мозайките започна залесителната кампания на Община Девня и Държавно горско стопанство – Суворово. Това съобщиха от Община Девня. Тя е посветена на Седмицата на гората и в рамките на деня в различни точки на общината ще бъдат засадени люлякови и елови фиданки. В акцията ще се включат представители на общинската администрация, начело с кмета Свилен Шитов, лесничеи и горски стражари, както и ученици от СУ „Васил Левски“.\r\nВ парка пред музея специалисти от Горскостопански участък – Девня изнесоха открит урок как се садят и отглеждат различни видове дървета и каква е ролята на растенията в природата и значението им за човека. Там бяха засадени 4 люляка и 2 елички, а учениците, които се справиха успешно с поставените им задачи, получиха грамоти от ТП ДГС – Суворово.\r\nОбщо 20-те фиданките за залесителната акция са осигурени безвъзмездно от Горското стопанство – като жест към фотоконкурса „Свържи се Природата“, реализиран от фейсбук страницата „Девня – древна и съвременна“ по повод глобалната инициатива „Часът на Земята“. Иначе от териториалното поделение на Горското стопанство извършват паралелна залесителна акция, която е в изпълнение на годишния им план.", "date": "2018.04.04", "title": "Варна: От парка пред Музея на мозайките започна залесителната кампания на Община Девня и Държавно горско стопанство – Суворово"}
{"url": "http://www.focus-news.net/news/2018/04/04/2507924/anadolu-agency-turskite-kompanii-v-sarbiya-imat-dostap-do-pazarite-na-es-i-rusiya.html", "text": "Посланикът на Турция в Белград Таню Билгич заяви, че турските компании, инвестиращи в Сърбия имат достъп до пазарите и на Европейския съюз, и на Русия, предава Anadolu Agency.\r\nВ интервю пред турската агенция, Билгич подчерта, че позитивните импликации от двудневната визита на турския президент Реджеп Таийп Ердоган в Сърбия и подписаните споразумения по време на посещението продължават.\r\n„Анадолската агенция“ припомня, че тогава беше подновено двустранното търговско споразумение, а бяха подписани и още дванадесет други договора, като това се случи в присъствието на Ердоган и сръбския му колега Александър Вучич през октомври м.г.\r\nТурският посланик подчерта, че е „изключително важно“ за турските компании да инвестират в Сърбия, за да се достигне до целевия търговски оборот от два милиарда долара.\r\n„Целта за два милиарда долара търговски оборот не е мечта и доста реалистична задача. Миналата година той възлизаше на 1,1 милиарда долара. Сигурен съм, че с прилагането на Споразумението за свободна търговия той ще нарасне“, заяви Биглич.\r\nСпоред думите на турския посланик, Сърбия е подписала споразумение за свободна търговия с Русия и инвестиралите там турски компании ще имат лесен достъп до пазарите и на ЕС, и на Русия.\r\nСъщевременно, директорът на сръбския клон на турската Halkbank Кенан Бозкурт заяви, че Сърбия е „порта и към Изтока, и към Запада“.\r\n„Нашата цел е да построим мост между Сърбия и Турция и за регионално сътрудничество и за да улесним достъпа си до европейския пазар. Сърбия е порта и към Изтока, и към Запада. Целим да достигнем и Европа и Азия чрез нашите клонове в Турция и Сърбия“.\r\n„Анадолу“ обяснява, че Halkbank е една от най-големите турски банки и държавен кредитор. Тя придоби 76,76% от местната сръбска Cacanska Banka през май 2015 година. Банката отвори първия си клон в Сърбия през октомври 2015 година.\r\nБозкурт отбеляза, че Halkbank иска да увеличи инвестициите си в сръбския аграрен сектор.\r\n„Halkbank участва два пъти на аграрния форум и ние искаме да участваме във все повече такива проекти, защото работата ни е свързана с хората“, посочи той.\r\nПревод и редакция:", "date": "2018.04.04", "title": "Anadolu Agency: Турските компании в Сърбия имат достъп до пазарите на ЕС и Русия"}
{"url": "http://www.focus-news.net/news/2018/04/04/2507926/do-mesets-v-klasnite-stai-na-uchenitsite-ot-1-do-7-klas-shte-ima-elektronen-variant-na-uchebnitsite-obzor.html", "text": "Държавата ще осигури електронно четими учебници за 1-7 клас във всички училища в страната. Промяната влиза в сила още тази учебна година. Образователният министър Красимир Вълчев прогнозира, че учебниците могат да влязат в класните стаи след 30 дни, а и по-рано. Той уточни, че не става въпрос за електронни учебници. Разликата е, че в електронните учебници има допълнително съдържание, като филмчета или материали към всеки урок. Електронно четимите учебници имат напълно идентично съдържание с това на одобрения учебник, създаден като печатно издание. Въвеждането на този вид учебници цели да се разшири достъпа до електронно съдържание, както и да се олекотят ученическите раници. \r\nПравителството отпусна средства, за да имат достъп учениците до такива учебници. За електронно четимите им варианти на издателствата ще се заплаща допълнително 2.6% от цената на книжните учебници. Министърът обясни, че заплащането на средствата се налага заради авторските права и администрирането на платформите. Почти всички издателства са заявили готовност да осигурят достъп до учебниците си. Възможността за електронно четими учебници ще се използва чрез платформа, която ще гарантира защитата на авторските права. На сайта на Министерството на образованието ще има директория за достъп до всички електронно четими учебници. Книжните учебници за 1-7 клас остават, въпреки че над 95% от тях ще имат електронно четим вариант.\r\nБиляна ИВАНОВА", "date": "2018.04.04", "title": "До месец в класните стаи на учениците от 1 до 7 клас ще има електронен вариант на учебниците (ОБЗОР)"}
{"url": "http://www.focus-news.net/news/2018/04/04/2507925/dimitar-popov-bdzp-gotse-delchev-poluchavame-poveche-signali-za-hora-pomognali-na-ptitsi-v-beda-otkolkoto-za-takiva-koito-sa-im-posegnali.html", "text": "Получаваме повече сигнали за хора помогнали, на птици в беда, отколкото за такива, които са им посегнали. Това каза за Радио „Фокус“ – Пирин Димитър Попов, председател на „Българско дружество за защита на птиците“ – Гоце Делчев. По думите му обществото е съпричастно с птиците и животните и е готово да им помогне, когато те се нуждаят. „Към момента имаме посегателства към птиците, само от страна на ловци, които си позволяват да стрелят по защитени видове“, допълни той. Попов заяви, че когато се стреля по защитени от закона видове птици, то това се нарича престъпление. „Нямаме сигнали за хора, посегнали на птиците, но има различни инциденти свързани с тях“, допълни той. Защитникът на птици коментира, че хората в стремежа си да помогнат на безпомощно животно или птица понякога повече ѝ вредят. Той препоръча на обществото при животно в беда да се свържат с компетентните органи, които ще може да им помогнат правилно. „Във всяка област има зелени телефони, на които може да подадете сигнал“, добави той. Димитър Попов подчерта, че понякога прекомерната загриженост може да навреди на дивите птици и дивите животни.\r\nКристина МИТКОВА", "date": "2018.04.04", "title": "Димитър Попов, БДЗП – Гоце Делчев: Получаваме повече сигнали за хора, помогнали на птици в беда, отколкото за такива, които са им посегнали"}
{"url": "http://www.focus-news.net/news/2018/04/04/2507740/afp-osvobodeni-sa-12-evropeyski-turisti-otvlecheni-v-kamerun.html", "text": "Дванадесет туристи от държави от Европа, които по-рано бяха отвлечени в Камерун, са освободени, предава  AFP, като се позовава на съобщение от правителството на африканската страна.\r\nГрупата от седем граждани на Швейцария и петима италианци „бяха взети за заложници от банда въоръжени терористи“ в югозападната част на страната, са освободени от спецчасти на Камерун, се казва в разпространеното съобщение от Министерството на комуникациите.  Тереза Герова", "date": "2018.04.04", "title": "AFP: Освободени са 12 европейски туристи, отвлечени в Камерун"}
{"url": "http://www.focus-news.net/news/2018/04/04/2507920/afp-ne-pozvoliha-na-rusiya-da-se-vklyuchi-v-razsledvaneto-na-ozho-po-sluchaya-skripal.html", "text": "Русия не е успяла да спечели гласуването в хода на заседанието на Организацията за забрана на химическите оръжия (ОЗХО) в сряда за включването й в разследването на агенцията за отравянето на бившия полковник от Главното разузнавателно управление (ГРУ – военното разузнаване) на Русия Сергей Скрипал и дъщеря му Юлия, предава AFP.\r\n„За съжаление, не успяхме да съберем две трети от гласовете в подкрепа на това решение. Трябваше ни квалифицирано мнозинство“, заяви посланикът на Русия в организацията Александър Шулгин.\r\nПревод и редакция:", "date": "2018.04.04", "title": "AFP: Не позволиха на Русия да се включи в разследването на ОЗХО по случая „Скрипал“"}
{"url": "http://www.focus-news.net/news/2018/04/04/2507600/denyat-4-april-v-svetovnata-istoriya.html", "text": "2017 г.\r\nAlibaba става най-големият търговец на дребно в света според Комисията за ценни книжа и борси в САЩ.\r\n2017 г.\r\nАтака  с токсични газове убива 83 души в държания от бунтовници сирийски град Идлиб.\r\n2017 г.\r\nАнглийският компютърен учен Сър Тим Бърнърс-Лий получава наградата \"Тюринг\" за изобретяването на World Wide Web, първия уеб браузър и протоколите и алгоритмите, които позволяват на мрежата да се мащабира.\r\n2016 г. \r\nХакери публикуваха в интернет база данни, за която твърдят, че съдържа лични данни за близо 50 милиона турски граждани, включително президента Реджеп Тайип Ердоган, предшественика му Абдуллах Гюл и премиера Ахмет Давутоглу.\r\n2014 г.\r\nПод ледената шапка на южния полюс на спътника на Сатурн Енцелад е открит воден океан.\r\n2013 г.\r\nТелескопът Хъбъл регистрира свръхнова (звездна експлозия, пораждаща изключително ярки обекти, които постепенно избледняват в течение на няколко седмици или месеци) на рекордното разстояние от 10,2 млрд. светлинни години.\r\n2012 г.\r\nПрезидентът на Словакия Иван Гашпарович назначава новото правителство на страната с министър-председател Роберт Фицо.\r\n2012 г.\r\nВ провинция Фариаб, северен Афганистан атентатор-самоубиец убива над 12 души.\r\n2012 г. \r\nСръбският президент Борис Тадич подава оставка.\r\n2012 г.\r\nЖена камикадзе убива 10 души (в това число президента на Сомалийския олимпийски комитет Аден Ябару Уииш и шефа на Сомалийската футболна федерация Саид Мохамед Нур), взривявайки се в Националния театър в Могадишу.\r\n2012г. \r\nАрмията на Южен Судан сваля изтребител МиГ-29, принадлежащ на Судан.\r\n2011 г. \r\nЗеметресение с магнитуд 6,7 по скалата на Рихтер и на дълбочина 24 км е регистрирано южно от остров Ява в 3,06 ч. сутринта местно време. Ява е най-гъсто населеният остров в света - 967 души/кв. км.\r\n2008 г.\r\n20 минути след публикацията на комюникето от срещата на НАТО в Букурещ, руският президент заявява, че Русия „ще предостави ефективна подкрепа на Южна Осетия и Абхазия в отговор на решенията на НАТО“. Главнокомандващият на руската армия пък заявява: „Ще направим всичко възможно да попречим на Грузия да се присъедини към НАТО“.\r\n2000\r\nВ Египет френски археолози откриват нова 108-а пирамида, в която се намира гробницата на царица Анкнспепи – съпруга на фараона Пепи I, управлявал преди повече от четири хиляди години.\r\n1983\r\nИзвършен е първият полет на американската космическа совалка “Чалънджър”.\r\n1960\r\nНа 32-та церемония по връчване на наградите “Оскар” 11 статуетки са присъдени на филма “Бен Хур”.\r\n1949\r\nСъздаден е военно-политическият съюз НАТО, сформиран на основата на подписания във Вашингтон от САЩ, Великобритания, Франция, Белгия, Холандия, Люксембург, Канада, Италия, Португалия, Норвегия, Дания и Исландия Северноатлантически договор. Договорът представлява доброволна система за сигурност на независими държави. През 1952 г. към НАТО се присъединяват Гърция и Турция, през 1955 г. - ФРГ, през 1982 г. - Испания, през 1999 г. - Полша, Чехия и Унгария. През 1966 г. от военната организация на блока излиза Франция, а през 1974 г. и Гърция (която се връща през 1980 г.). Във военната организация на Северноатлантическия пакт не влиза Исландия. България става равноправен член на НАТО през 2004 г.\r\nЦелите, които НАТО си поставя, са да гарантира свободата и сигурността на всички свои членове с политически и военни средства в съответствие с принципите на Устава на ООН. Първостепенна задача на НАТО от създаването й е да работи за установяването на справедлив и траен ред в Европа, основаващ се на общите ценности на демокрацията, зачитане на човешките права и върховенството на закона.\r\nВърховен ръководен орган е Сесията на Съвета на НАТО (висш политически орган), свиквана 2 пъти в годината на равнище министри на външните работи. Върховен военен орган - Комитет за планиране на отбраната. Сесиите на Съвета на НАТО и на Комитета за планиране на отбраната се ръководят от генералния секретар на НАТО (лорд Исмей - Великобритания (1952-1957 г.); Пол Анри Спаак - Белгия (1957-1961 г.); Дирк У. Стикер - Холандия (1961-1964 г.); Манлио Брозио - Италия (1964-1971 г.); Йозеф Лунс - Холандия (1971-1984 г.); лорд Карингтън - Великобритания (1984-1988 г.); Манфред Вьорнер - Германия (1988-1994 г.); Вили Клаас - Белгия (1994-1995 г.); Хавиер Солана - Испания (1995-1999 г.); лорд Джордж Робъртсън - Великобритания (1999-2004 г.); Яп де Хоп Схефер (от 2004 г.). Седалище - в Брюксел.\r\nДейността на НАТО се допълва от независими парламентарни и неправителствени организации: Парламентарна асамблея (ПА) на НАТО, Евроатлантически съвет за партньорство /ЕАСП/, Програма \"Партньорство за мир\", Асоциация на Атлантическия договор /АТА/.\r\nСлед 1989 г. НАТО приема нова стратегическа концепция, по силата на която организацията засилва своята координация и сътрудничество с други международни организации - ООН, ОССЕ, ЕС, ЗЕС и др. След терористичните атаки в САЩ от 11 септември 2001 г. е създадена коалиция за война срещу световния тероризъм.\r\n1905\r\nЗеметресение със сила 8,7 бала разрушава напълно индийския град Кангри – загиват 19 хиляди жители.\r\n1877\r\nРусия и Румъния подписват конвенция, по силата на която Румъния предоставя свободен преход на руските войски през своята територия след започване на Руско-турската освободителна война 1877-1878 г., а Русия гарантира на Румъния статута на независима държава.\r\n1818\r\nЗа първи път е издигнат националният флаг на САЩ, съставен от 13 червени и бели хоризонтални линии и 20 (тогава) звезди, символизиращи 20-те щата, влизащи в съюза.\r\n1581\r\nПиратът Франсис Дрейк завършва своето околосветско пътешествие, с което става първият англичанин, обиколил света. Отличен е с рицарско звание. Назначен за вицеадмирал.\r\nФрансис Дрейк пиратства край бреговете на Западна Африка (1567-69 г.) и Америка (1570-72 г., 1585-86 г.). Пиратските действия са оценени от английската кралица Елизабет I (която се опитва да се намеси в битката за океаните и да прекъсне испано-португалския приоритет при завладяването и усвояването на новооткритите земи), като възможност да бъдат разстроени испанските комуникации. През 1572 г. тя възлага на Дрейк тази задача. Пет години по-късно той преминава през Магелановия проток в Тихия океан и ограбва множество испански градове по западното крайбрежие на Южна Америка. Впоследствие се опитва да открие североизточен път към Атлантика и достига до днешен Ванкувър (Канада). Там се отказва и е принуден да извърши второто след Магелан околосветско плаване. По пътя си минава през Филипините и Островите на подправките (Молукските о-ви), където сключва изгодни договори за износ на подправки и след тригодишно пътуване триумфиращо се завръща в родината си. През 1585 г. Дрейк отново се отправя към Средна Америка и опустошава крайбрежието при залива Маракайбо, Флорида и о. Испаньола (Хаити). Той ограбва личното съкровище на Филип II, който е почти разорен.\r\nПрез 1588 г. Дрейк командва английския флот при разгрома на испанската \"Непобедима армада\". На негово име е наречен проток (проток Дрейк – прочут с бурите си).\r\n1500\r\nПортугалският мореплавател Педро Кабрал открива Бразилия. На плаване Кабрал тръгва след завръщането на В. да Гама, когато е изпратен от испанския крал Мануел I в Индия с търговска цел. По време на плаванията открива крайбрежието на Бразилия, което приема за остров - нарича го Ил да Вера Санта Круш.На тази дата са родени:\r\n1952\r\nРодена е Розмари Акерман - германска лекоатлетка, състезателка по висок скок. Олимпийска шампионка в Монреал през 1976 г. Тя е първата жена, преодоляла 200 см.\r\n1949\r\nРоден е Абдулах Йоджалан - кюрдски политик, водач на кюрдската радикална съпротива в Турция. Следва политология в университета в Анкара, където е арестуван заради политически демонстрации. През 1974 г. създава група, която прераства в Кюрдска работническа партия (ПКК), стояща на кюрдски националистически и марксически позиции. Главен идеолог и организатор на партизанската война в Кюрдистан и десетки терористични актове в Турция и Западна Европа. Арестуван през 1999 г. от турските тайни служби при опит за укриване в Кания. На 29 май 1999 г. е осъден на смърт от турски военен съд за сепаратизъм, държавна измяна и тероризъм.\r\n1914\r\nРодена е Маргьорит Дюрас (псевдоним на Маргьорит Донадю) - френска писателка, сценаристка и режисьорка. Някои от романите и са екранизирани: \"Преграда на Тихия океан\" (1957 г.), \"Модерато кантабиле\" (1960 г.), \"Морякът от Гибралтар\" (1967 г.), \"В 10.30 в лятната вечер\" (1967 г.), \"Любовникът\" (1992 г.). Сценариите за \"Хирошима, моя любов\" (1959 г.), \"Едно тъй дълго отсъствие\" (1961 г.), както и \"Музика\" (1967 г.) я издигат сред водещите френски филмови дейци. Повечето й филми от сюжетна гледна точка представляват развитие на действието на романа: \"Похищението на Лола фон Щайн\" (1964 г.). Дюрас се стреми към деконструктивизъм по отношение на сюжета и към преработка на едно и също произведение за различните изкуства в съответствие с техните закони: \"Жената от Ганг\" (1974 г.), \"Индийска песен\" (1975 г.). Новаторството на Дюрас в областта на киноезика, експериментите със звука, времето и пространството във филмите й често водят до откровена абсолютизация на формата - \"Слънцето - жълто\" (1971 г.), \"Натали Гранже\" (1973 г.), \"Камионът\" (1977 г.), \"Агата и безкрайното четене\" (1981 г.), \"Човекът от Атлантика\" (1981 г.). Пише също и критически статии за киното.\r\n1846\r\nРоден е Лотреамон (псевдоним на Изидор Дюкас) - френски поет. През 1868-1869 г. публикува поемата \"Песните на Малдорор\", в която възпява неистовия бунт срещу моралните и обществените устои на съвременното общество, повторен впоследствие в сборник \"Стихотворения. Предисловие към бъдещата книга\" (1870 г.) - произведение, написано във формата на незавършени стихотворения в проза, обединени от герои и интриги, характерни за черния роман. През ХХ в. това произведение е преоткрито от сюрреалистите. От Лотреамон тръгва не само модерната, но и реалистичната традиция в съвременната френска поезия (П. Елюар, Л. Арагон и др.).\r\n1818\r\nРоден е Томас Майн Рид - американски писател от ирландски произход. Син на свещеник. През 1842 г. пристига в Ню Орлиънс, Луизиана, САЩ. Известно време работи като учител и актьор, но се спира на журналистиката, с която се занимава в американския Север (Филаделфия). Там се сближава с Е. А. По. Участва в Мексиканската война (1846-1848 г.), ранен е тежко при щурма на гр. Мексико, получава чин капитан. След войната се завръща в Европа с намерение да участва в освободителните движения в Унгария и Полша, но се установява в Англия. Поддържа връзка с емигранти революционери и особено с Л. Кошут, на чиито 3 деца посвещава първия си роман \"Свободните стрелци\" (\"Стрелците в Мексико\"). Плод на възмущението му от реакционната роля на Наполеон III е романът \"Жената дете\" (издаден посмъртно). След 17-години престой в Англия, където излизат най-добрите му произведения, Рид отново отива в САЩ. След неуспешни опити да поднови журналистическата си дейност се завръща в Англия и остава там до края на живота си. Известни романи: \"Пълзачи по скали\", \"Ловци на растения\", \"Ловци на жирафи\"; \"индианските\" романи: \"Оцеола, вожд на семинолите\", \"Белият вожд\", \"Златната гривна\", \"Ямайски марони\"; историческият \"Бялата ръкавица\" и др.На тази дата умират:\r\n1968\r\nУмира Мартин Лутър Кинг - борец за граждански права в Америка. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. Става бакалавър по богословие и д-р по философия. След конкурс е назначен за пастор в голямата църква “Декстър” в Монтгомъри. Включва се в редица прояви на мирния протест срещу расовото неравенство през 50-те години. През 1964 г. получава Нобелова награда за мир. Застрелян по време на реч на балкона на хотел “Лорейн” в Мемфис. През 1974 г., по време на църковна служба, до гроба му е убита и майка му - Олбърта Кинг. Посмъртно е награден с “Медала на свободата” през 1977 г.\r\n1953\r\nУмира Карол II - румънски крал (1930-1940 г.). Установява кралска диктатура през февруари 1938 г., разтуря политическите партии и профсъюзите, учредява фашистка организация - Фронт за национално възраждане. Сключва икономически договор с Германия през 1939 г. Признава Виенския арбитраж (1940 г.), според който Румъния предава на Унгария населената с унгарци Северна Трансилвания. При изострена вътрешна и външнополитическа обстановка, през септември 1940 г., се отрича от престола и емигрира.\r\n1932\r\nУмира Вилхелм Оствалд - германски физик, химик и философ. Проф. в Рига, после в Лайпциг. Автор на изследвания върху електропроводните свойства на органичните окиси, разтворени във вода. Автор на \"енергетическата\" теория, една от разновидностите на \"физическия\" идеализъм. Основни трудове: \"Елементи на общата химия\", \"Научни начала на аналитичната химия\", \"Електрохимия\", \"Победа на научния материализъм\", \"Лекции по натурална философия\" и др. Получава Нобелова награда за химия през 1909 г.\r\n1865\r\nУмира Рафаел Карера - диктатор на Гватемала от 1839 г. Президент на страната от 1844 г. до 1848 г. и от 1851 г. (от 1854 г. - пожизнен).\r\n1841\r\nУмира Уилям Харисън - американски политик; 9-ия президент на САЩ (март - април 1841 г.). Командир на американската армия в англо-американската война (1812-1814 г.). Умира от пневмония един месец, след като става президент.\r\n1817\r\nУмира Андре Масена - френски маршал (1804 г.). Започва военната си служба през 1775 г. като обикновен войник. През 1789 г. напуска армията като фелдфебел. През 1791 г. постъпва доброволец в революционната армия и е избран за командир на батальон. След превземането на Тулон през 1793 г. става бригаден генерал. По време на Италианския поход на Наполеон командва авангарда. Особено се проявява в битката при Риволи през 1796 г. и в сражението при Ваграм през 1809 г. През май 1811 г. след редица военни поражения Наполеон го уволнява. От 1815 г. преминава на страната на Бурбоните и е назначен за пер на Франция.\r\n1807\r\nУмира Жозеф Жером Франсоа Лаланд - френски астроном, член на Парижката АН (1753 г.). От 1752 г. по поръчение на Парижката АН провежда в Берлин наблюдения на Луната (едновременно с Н. Лакайл, който наблюдава земния спътник от нос Добра Надежда). Целта на наблюденията е да се установи точният паралакс на Луната. Определя положението на повече от 47 000 звезди.\r\n1806\r\nУмира Карло Гоци - италиански драматург, създател на фееричната комедия. Посвещава се на литературата и театъра от 1744 г. В творчеството си се вдъхновява от италианските старинни легенди. Използва сюжетни мотиви от фолклора и някои принципи от комедия дел арте (персонажи-маски; диалект; импровизация и т. н.): \"Любовта към трите портокала\" (1761 г.), \"Гаргата\" (1761 г.), \"Турандот\" (1762 г.) и др. Написва и 23 трагикомедии в стила на испанската \"комедия на плаща и шпагата\" и \"безполезни мемоари\" (1797 г.), представящи ярка картина на театралния живот във Венеция.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.04", "title": "Денят 4 април в световната история"}
{"url": "http://www.focus-news.net/news/2018/04/04/2507694/veselin-georgiev-zam-direktor-na-odmvr-sofiya-sedem-dushi-sa-zadarzhani-pri-provedena-v-rayona-na-zlatitsa-spetsializirana-politseyska-aktsiya-za-prestapnost-svarzana-s-narkotitsi.html", "text": "Седем души са задържани при проведена в района на Златица специализирана полицейска акция за престъпност свързана с наркотици. Това каза по време на брифинг зам.-директорът на ОДМВР- София Веселин Георгиев, предаде репортер на Агенция \"Фокус\". В хода на операцията са образувани 4 досъдебни производства, задържани са 7 лица, във връзка помежду си, но извън условията на организирана престъпна група. Иззети са от 6 адреса различни количества наркотични вещества и в един от адресите 154 боеприпаса за огнестрелно оръжие, обясни Георгиев. \r\n\"В последните периоди отчитаме завишена криминална активност, което е притеснително. В повечето случаи това са локални лица, липсват данни за организирани структури. На сравнително ниско равнище са в тази противозаконна дейност, но рискът за обществото е висок\", каза още той. \r\nВиктория КРЪСТЕВА", "date": "2018.04.04", "title": "Веселин Георгиев, зам.-директор на ОДМВР-София: Седем души са задържани при проведена в района на Златица специализирана полицейска акция за престъпност свързана с наркотици"}
{"url": "http://www.focus-news.net/news/2018/04/04/2507649/predlozhenite-ot-bsp-promeni-v-nakazatelniya-kodeks-svarzani-s-domashnoto-nasilie-minaha-na-parvo-chetene-v-parlamenta.html", "text": "Със 152 гласа „за” парламентът прие на първо четене предложените от БСП промени в Наказателния кодекс, свързани с домашното насилие, предаде репортер на Агенция „Фокус”. Със законопроекта се предлага промяна на характера на умишлено причинена средна телесна повреда на близък роднина или съпруг – от престъпление от частен в престъпление от общ характер, от категорията на т. нар. „частно-публично обвинение“. Предложените промени предвиждат в тези случаи наказателното производство от общ характер да се образува по тъжба на пострадалия, подадена до прокуратурата, а не до съда, като тя няма да може да бъде оттегляна. Мотивите за предложената промяна са свързани със затруднения на пострадалия в ефективното събиране и представяне на доказателства, релевантни към доказването на престъплението, от една страна, а от друга - практическа невъзможност за организиране на обвинението от пострадалия, поради наличието на близост с извършителя, зависимост, страх и други подобни причини. Предвижда се и по-тежко наказание при осуетяване на изпълнението на съдебно решение или заповед за защита от домашно насилие.  \r\nПо време на дебатите предложението на БСП бе аргументирано от народния представител Тодор Байчев. От парламентарната трибуна той заяви, че с промените се цели премахването на чувството на недосегаемост на физически по-силния и ще се наложи върховенство на закона в семейните отношения. „На всички е ясно, че при актуалната уредба пострадалият е затруднен в ефективното доказване на фактите поради положението на зависимост и емоционална обвързаност”, заяви Байчев.\r\nИван ЛАЗАРОВ", "date": "2018.04.04", "title": "Предложените от БСП промени в Наказателния кодекс, свързани с домашното насилие, минаха на първо четене в парламента"}
{"url": "http://www.focus-news.net/news/2018/04/04/2507500/predstoyashti-sabitiya-v-stranata-za-4-april-agentsiya-fokus.html", "text": "***\r\nОт 10.00 часа на площад „Св. Александър Невски“ ще се състои церемонията по официалното посрещане на държавния глава на Република Хърватия. Колинда Грабар-Китарович, която е в страната ни по покана на държавния глава Румен Радев. Двамата президенти ще проведат среща „на четири очи“ на „Дондуков“ 2 от 10.30 часа, след което ще се проведат пленарните разговори на официалните делегации на България и Хърватия.  В 11.35 часа Румен Радев и Колинда Грабар-Китарович ще дадат съвместна пресконференция.\r\n***\r\nОт 09.00 часа ще започне пленарното заседание на Народното събрание. \r\n***\r\nОт 10.30 часа председателят на НС Цвета Караянчева ще се срещне с министъра на външните работи на Черна гора Сърджан Дарманович. \r\n***\r\nОт 10.00 часа ще започне седмичното заседание на Министерския съвет. \r\n***\r\nОт 09.00 часа в хотел КООП София заместник-министър Деница Николова ще председателства заседание на Комитета за наблюдение на Програма за междурегионално сътрудничество УРБАКТ ІІІ. \r\n***\r\nОт 10.00 часа в Информационното бюро на Европейския парламент в България (ул. „Георги С. Раковски“ 124) евродепутатът от АЛДЕ/ДПС Илхан Кючюк организира конференцията „ЕС в търсене на смисъл“. Участие в събитието ще вземе председателят на Движението за права и свободи – Мустафа Карадайъ.\r\n***\r\nОт 10.00 часа 14-и състав на Специализирания наказателен съд ще заседава по делото срещу Петър А., Красимир В. и др., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Цветелин Ц., Тихомир В. и др., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Владимир Т., Тодор С. и др., на които е повдигнато обвинение за организиране и ръководене на организирана престъпна група.\r\n***\r\nОт 11.00 часа в зала 5 на ул. „Московска“ 33 ще се проведе на брифинг за промените в проекта на Наредба за реда и условията за пътуване с обществения градски транспорт в София. Промените ще бъдат представени от Председателя на Столичния общински съвет Елен Герджиков, Председателят на комисията по транспорт Екатерина Йорданова и Зафир Зарков.\r\n***\r\nОт 12.15 часа на Терминал 2 на летище \"София\" с полет от Рим ще се завърнат участниците в XXVI Национална антарктическа експедиция.\r\n***\r\nОт 13.30 часа Кметът на София Йорданка Фандъкова ще провери строителството на разширението на 149 СУ „Иван Хаджийски“ в район „Овча Купел“ 2 , ул. „Феникс“. \r\n***\r\nОт 12.30 часа в зала „София“ на Бест Уестърн Сити хотел Европейският полицейски съюз (ЕПС)  и Синдикална федерация на служителите в МВР (СФСМВР) организира пресконференция на тема „Въвеждане на минимални стандарти за полицейско оборудване, екипировка и обучение в Европа“.\r\n***\r\nОт 13.00 часа в сградата на Министерство на вътрешните работи ще се състои брифинг във връзка с предприетите действия по осигуряването на обществения ред и безопасността на Великден. \r\n***\r\nОт 14.00 часа 6-и състав на Специализирания наказателен съд ще заседава по делото срещу Шерго З., Алдин А. и др., на които е повдигнато обвинение за организиране и ръководене на организирана престъпна група.\r\n***\r\nОт 14.00 часа 14-и състав на Специализирания наказателен съд ще заседава по делото срещу Христоско В., на когото е повдигнато обвинение за изнудване.\r\n***\r\nОт 14.00 часа 7-и състав на Специализирания наказателен съд ще заседава по делото срещу Анжело В., Валери Д. и др., на които е повдигнато обвинение за организиране и ръководене на организирана престъпна група.\r\n***\r\nОт 14.00 часа 5-и състав на Специализирания наказателен съд ще заседава по делото срещу Петър Б., Данаил С. и др., на които е повдигнато обвинение за организиране и ръководене на организирана престъпна група.\r\n***\r\nОт 19.00 часа в галерия SYNTHESIS ще бъде представена изложбата на Никола Михов „МОЯ ЛИЗА“.\r\n***\r\nОт 19.00 часа в Централния Военен клуб ще се проведе концерт, част от празненствата „Невруз“, с които се отбелязва пристигането на пролетта.\r\n***\r\nОт 17.30 часа в Историческия музей ще се бъде открита гостуваща изложба от специализирания музей за резбарско и зографско изкуство в град Трявна, озаглавена „От ръката тревненска”.\r\n***\r\nОт 12.30 часа в отдел „Изкуство” на Регионална библиотека „Д. Талев” ще се проведе инициативата  „Писани яйца“. \r\n***  \r\nОт 14.00 часа ще се проведе Брифинг по повод предстоящите Великденски празници проведе в КАТ-Благоевград.\r\n***\r\nОт 17.30 часа в отдел „Изкуство” на Регионална библиотека „Д. Талев” Шеф Иван Манчев да представи книгата си „Мечти и кошмари“.\r\n***\r\nОт 12.00 часа в сградата на Варненска и Великопреславска света митрополия (площад „Св. св. Кирил и Методий“ №1), Негово Високопреосвещенство Варненския и Великопреславски митрополит Йоан ще произнесе своето Пасхално послание.\r\n***\r\nОт 14.00 часа в офиса на ПП ГЕРБ на ул. „Георги Бенковски” №1, общинският съветник Калин Калевски ще проведе приемен ден за граждани.\r\n*** \r\nОт 16.00 часа в библиотеката на НЧ „Надежда 1869“ Клуб приятели на книгата ще проведе среща с писатели-хумористи от Велико Търново на тема: „Светът е оцелял, защото се е смял”.\r\n*** \r\nОт 17.00 часа в Изложбени зали „Рафаел Михайлов“ ще се проведе концерт на преподавателите от катедра „Музика“ при ВТУ „Св.св.Кирил и Методий“. \r\n*** \r\nОт 18.00 часа в Художествена галерия  „Борис Денев“ ще бъде открита юбилейна изложба на Тодор Тодоров /живопис/ и Иван Сираков /скулптура/. \r\n*** \r\nОт 19.00 часа в Клуб 7 ще бъде представена книгата \"Акведуктите по българските земи II - IV век\" на д-р Иван Църов.\r\n*** \r\nВ 21.00 часа в Клуб \"Мелън\" ще се проведе благотворителен концерт в подкрепа на Александър Гайдев. \r\n***\r\nОт 09.00 часа в катедрален храм „Св. вмчк Димитър Солунски“ и митрополитски храм „Св. Николай Чудотворец“ ще бъде отслужена Преждеосвещена св. Литургия.\r\n***\r\nОт 10.00 часа в детския отдел на Регионална библиотека „Михалаки Георгиев“ ще се проведе Великденско ателие за деца.\r\n***  \r\nВ 11.00 ч. кметът на Община Видин Огнян Ценков ще посети филиал \"Звънче\" на детска градина \"Мир\", гр. Дунавци, за да направи лично дарение. (Филиалът се намира в гр. Видин, в близост до кв. \"Нов път\", зад бившия завод за режещи инструменти - ЗРИ) \r\n***\r\nОт 17.00 часа в катедрален храм „Св. вмчк Димитър Солунски“ и митрополитски храм „Св. Николай Чудотворец“ ще бъде отслужено Малко повечерие.\r\n***  \r\nОт 17.00 часа в новата сграда на Административен съд - Видин, находяща се на ул. \"Цар Симеон Велики \" № 3, в Заседателната зала на ет. 2. ще се проведе пресконференция с Георги Чолаков – председател на Върховен административен съд и председатели на отделения във ВАС, присъствали на отчета на дейността на Административен съд – Видин.\r\n***\r\nОт 09.00 часа в митрополитския храм „Св. Николай Мирликийски” ще бъде отслужена Преждеосвещена света литургия.\r\n***\r\nОт 10.30 часа ще се проведе инициативата „Детска градина с по-зелен двор“ с участие на деца от ДГ „Българче“ Враца.\r\n***\r\nОт 14.00 часа в сградата на ОДМВР-Враца директорът Янко Янколов ще даде брифинг, на който ще запознае медиите с работата на МВР в дните Великденските празници. \r\n***\r\nОт 17.00 часа в малка зала на Художествена галерия „Иван Фунев“ ще се проведат XXIX Зимни четения  „Да създаваш любопитство“ – Тихомир Машов.\r\n***\r\nОт 10.00 до 13.00 часа във фоайето на  Младежкия център ще се проведе Великденска творителница.\r\n***\r\nОт 11.00 часа на пл. „Свобода“ ще се проведе Великденски концерт на Духов оркестър – Добрич с диригент Стоян Монов.\r\n***\r\nОт 13.30 часа в Регионална библиотека „Дора Габе” ще се проведе библиотерапия с потребители на ЦПЗ „Д-р Петър Станчев”, част от общинската компания „Бъди здрав“.\r\n***\r\nОт 18.30 часа в Спортната зала ще се проведе Великденски благотворителен концерт под патронажа на кмета на Община Дупница инженер Методи Чимев и председателя на Общинския съвет Емил Гущеров. Мотото на благотворителната проява е „За повече жадувани бебета в Дупница”.\r\n***\r\nОт 09.00 часа в пункта на БЧК – Карлово, намиращ се на бул. „Освобождение“ № 28,  ще започне раздаването на хранителни помощи - ІІ транш за най-нуждаещите се лица.\r\n***\r\nОт 18.30 часа в Младежкия дом ще се състои концертът „Тракийска палитра” с участието на народната певица Пепи Христозова, фолклорен танцов ансамбъл „Младост” и певческа група „Пъстренец Jr.”.\r\n***\r\nВ землището на с. Кладница, в района на Държавно ловно стопанство - Витошко – Студена ще се проведе залесяване на служителите от Изпълнителна агенция по горите, партньорски организации и журналисти. В рамките на събитието е предвидена пресконференция.\r\n***\r\nОт 9.00 часа в зала 2 на Окръжен съд ще се гледа делото срещу Борислав З., Росен Н., Петко К., Димитър А. и Георги Ч., обвинени за точене на ДДС и опит за вземане на кредит със сведения менте от Креди Агрикол. \r\n***\r\nОт 10.00 часа в сградата на Комплекс за социални услуги „Свети Георги“,  намираща се на бул.“Цариградско шосе“ № 102, ще се бъде открит Дневен център за пълнолетни лица с увреждания.\r\n***\r\nОт 10.30 часа в зала 10 на Окръжен съд ще се гледа делото срещу Тургут А., на който е повдигнато обвинение, че на 03.07.2015 г. е нарушил правилата за движение на автомагистрала „Тракия“, като е шофирал в насрещното движение. \r\n***\r\nОт 17 часа в Балабановата къща в Стария град ще се проведе празничен „Пролетен концерт“. \r\n***\r\nОт 18 часа в галерия „Пловдив” във фоайето на сградата на Общински съвет ще се открие фотоизложбата „Добре дошли в България!“. \r\n***\r\nОт 11.00 часа в Парка на възрожденците, в Алеята между Тенис клуб „Приста“ и църквата „Всех Святих“, ще бъдат залесени 10 фиданки – чинари във връзка с Деня на залесяването във връзка с Деня на залесяването.\r\n*** \r\nОт 10.00 часа в  Детска градина „Слънчо” гостува Читалищната библиотека при ПБНЧ „Еленка и Кирил Д. Аврамови 1856“. Ще започне инициативата Голямото Великденско четене.\r\n***\r\nОт 10.30 часа от площада на село Брежани ще започне акция по залесяване с брежански кестен.  На събитието ще участва кметът на община Симитли Апостол Апостолов, кметът на Брежани Благой Стефанов, представители на Югозападно предприятие, лесничеи и работници от Горско стопанство Симитли, както и представители и членове на сдружение „Хора и традиции“.\r\n***\r\nОт 11.00 часа в зала 315 в сградата на ОДМВР-Сливен ще се проведе брифинг във връзка с предприетите мерки, свързани с обезпечаване на пътната и пожарна безопасност, както и опазване на обществения ред по време на Великденските празници.\r\n***\r\nОт 19.00 часа в зала \"Май\" сливенският симфоничен оркестър с диригент Димитър Караминков и с концертмайстор Силва Топузян ще изнесе Великденски концерт .  \r\n***\r\nОт 17.30 часа в \"Узунова къща\" ще бъде открита и зложбата на преподаватели от ВТУ  \"Св. св. Кирил и Методий, озаглавена \"Приятели\" . Ще бъдат представени картини на трима художници Иван Узунов, Мария Караиванова и Стоян Илиев.\r\n***\r\nот 10,30 часа на Амфитеатър – Нов център жителите и гостите на град Смолян ще имат възможност да получат фиданки от служителите на Държавно горско стопанство – Смилян. \r\n***\r\nОт 18.30 часа в зала 1 на Родопския драматичен театър „Николай Хайтов” ще се проведе Великденски концерт с участието на читалище „Екзарх Стефан” – Широка лъка и фолклорен ансамбъл „Манол Радичев” - село Гела.\r\n***\r\nОт 18.00 часа в западната зала на Художествена галерия - Стара Загора ще бъде представена изложба на известния български скулптор, старозагореца проф. Валентин Старчев.\r\n***\r\nОт 10.30 часа в залата на Драматично-куклен театър „Иван Димов“ ще бъде представен спектактълът „Абра театра“. Събитието е част от празничния календар на Община Хасково по повод Великден.\r\n***\r\nОт 19.00 часа в залата на Драматично-куклен театър „Иван Димов“ ще се състои Великденски концерт с участието на  Детски хор \"Орфей\" с диригент Елена Цветкова, който ще изпълни Църковнославянски песнопения. Събитието е част от празничния календар на Община Хасково по повод Великден.\r\n***\r\nОт 14.00 часа в зала 363 на Община Шумен ще се проведе обществено обсъждане на касовото изпълнение на бюджета на Община Шумен за 2017 г.\r\n***\r\nОт 17.00 часа на тържествена церемония в Ритуалната зала на Обредния комплекс ще бъдат връчени наградите в сферата на здравеопазването в Ямбол.\r\n***\r\nОт 10.30 часа в РУ- Шумен ще се проведе брифинг. \r\n***\r\nОт 13.00 часа в Пресклуба на БТА на  пресконференция ще бъде представена програмата на предстоящия фестивал „Шумен рок“.", "date": "2018.04.04", "title": "Предстоящи събития в страната за 4 април (Агенция „Фокус“)"}
{"url": "http://www.focus-news.net/news/2018/04/04/2507913/prof-evgeniy-daynov-politolog-v-sazdalata-se-s-rusiya-situatsiya-e-mnogo-trudno-balgariya-da-bade-balansyor-i-posrednik.html", "text": "В създалата се с Русия ситуация е много трудно България да бъде балансьор и посредник, коментира в интервю за предаването „Това е България“ на Радио „Фокус“ политологът проф. Евгений Дайнов. \r\n„Да бъдем мост между Запада и Русия - чакайте сега. Ние от кога сме членове на НАТО и на ЕС? От кога нашата икономика е свързана с ЕС? Ние сме част от Запада и казвайки, че ние ще бъдем мост и посредник между Запада и Русия, ние казваме: „Хайде да излизаме от ЕС и НАТО“. Това ни съобщава Корнелия Нинова от БСП и някои други хора от ГЕРБ. Да излезем и да сме по средата между двете е крайно глупаво. Правителството има смайващо слаб и недостоен външнополитически курс и не виждам за каква корекция в него може да става въпрос, но въпреки това оставиха някаква вратичка отворена“, допълни проф. Евгений Дайнов. Той каза още, че ситуацията е губеща и допълни, че във външно политически план тя ще става все по-неблагоприятна. Политологът добави, че изходът от нея вещае поредната оставка на премиерът Бойко Борисов, заради сгрешеното конструиране на властта и грешки в действията, които подкопават стабилността му. Евгений Дайнов изрази категоричната си позиция, че до месеци ще има предсрочни парламентарни избори.", "date": "2018.04.04", "title": "Проф. Евгений Дайнов, политолог: В създалата се с Русия ситуация е много трудно България да бъде балансьор и посредник"}
{"url": "http://www.focus-news.net/news/2018/04/04/2507912/gradat-na-razdora-zashto-sasht-i-frantsiya-izpratiha-podkrepleniya-v-siriyskiya-grad-manbidzh.html", "text": "Разположеният в северозападна Сирия град Манбидж беше освободен от „Ислямска държава“ (ИД) от силите на въоръжената коалиция „Сирийски демократични сили“ (СДС) още през 2016 година. Но заплахата от възобновяване на военните действия виси над града и над неговите жители ежедневно.Защитници или терористи\r\nКъм средата на март град Манбидж остана единственото голямо населено място на запад от река Ефрат, което не се намира под контрола на Турция. През февруари 2017-а в хода на операция „Щита на Ефрат“ турските Въоръжени сили, съвместно с групировката „Свободна сирийска армия“ (ССА) изгониха ИД от град Ал Баб, а през март 2018-а година – в хода на операция „Маслинова клонка“ – отнеха град Африн от кюрдските „Отряди за народна самоотбрана“ (ОНС)\r\nДнес Манбидж е под контрола на СДС. Най-голямата сила в СДС са ОНС – въоръженото крило на лявата партия на сирийските кюрди – „Демократически съюз“ ДС.\r\nА в очите на Анкара, ДС е терористична организация, както и действащата в самата Турция Работническа партия на Кюрдистан (ПКК). И ако ПКК се смята за терористическа в САЩ и много европейски страни, то ДС се смята за такава само в Турция.\r\nТази разлика може да бъде обяснена с това, че в хода на гражданската война в Сирия и Ирак, поддържаните от всички страни успяха да завземат от ИД обширни територии, обхващащи почти цялата граница с Турция. Което, на свой ред, доведе до нарастване на сепаратистките настроения сред кюрдското население.\r\nЗа Анкара съществуването дори на една независима кюрдска държава в Близкия Изток, а още повече на самата граница с Турция, е недопустимо. Защото това може да създаде прецедент за турските кюрди, които населяват компактно югоизточната част на страната и съставят около 20% от населението й.\r\nИмайки предвид горепосоченото, веднага след превземането на Африн министърът на външните работи на Турция Мевлют Чавушоглу заяви, че Анкара е готова да проведе „операция против терористите“ в Манбидж.Стари уговорки\r\nЧавушоглу направи една уговорка. Операцията ще бъде проведена само ако не успеят да се договорят със САЩ за изтеглянето на кюрдските формирования от града.\r\nОще през 2016-а година бившият вицепрезидент на САЩ Джоузеф Байдън обеща, че всички кюрдски бойци ще напуснат Манбидж и ще преминат на източния бряг на река Ефрат след освобождаването на града от ИД. Но това така и не се случи.\r\nА през февруари бившият Държавен секретар на САЩ Рекс Тилърсън обеща на Анкара, че Вашингтон ще спази „дадените на Турция обещания за Манбидж“. Договориха се да предприемат усилия за „разрешаването на проблемите“ и държавните глави – Доналд Тръмп и Реджеп Таийп Ердоган.\r\nНа фона на тези договорки и обещания, както съобщи на 2 април телевизионният канал Al Arabiya, позовавайки се на свои местни източници, САЩ са отправиха в Манбидж „допълнителни отряди от сухопътната войска (300 души), включително голям брой бронетранспортьори и тежка военна техника“.\r\nВ същия ден турския вестник Yeni Safak съобщи, че Франция е изпратила в Манбидж 50 офицера. Решението на Париж, където неотдавна френският президент Еманюел Макрон прие представители на СДС, бе определено като „неправилно“ от турския лидер.Бъдещето на Манбидж\r\nСпоред мнението на началника на Отдела за изследване на близкоизточните конфликти към Института за иновационно развитие Антон Мардасов, прехвърлянето на допълнителен контингент в Манбидж противоречи на интересите на САЩ.\r\n„На американците им беше изгодно да излязат тихомълком от конфликта между Турция и ПКК и да предаде териториите на запад от река Ефрат под юрисдикцията на Анкара“, разказа Мардасов, като добави, че подобен маньовър би могъл да доведе до стопляне на отношенията на Анкара и Вашингтон.\r\nОсвен това експертът отбеляза, че САЩ залагат и на своите съюзници. „Не е тайна, че французите имат достатъчно голямо присъствие в няколко точки (в Сирия), сдържайки потенциален конфликт между кюрдите и турците“, заяви Мардасов.\r\nОтчитайки предходния период в Държавния департамент на САЩ и назначаването на нов ръководител на дипломатическото ведомство – Майк Помпео – изпълнението на сделката за Манбидж може и да не се състои. Това заяви представител на Турския президент още в средата на март.\r\nИменно затова, както поясни експертът, на САЩ „им е необходимо да осигурят някакъв вид миротворческа мисия и да стабилизират линията на съприкосновение“ между СДС и турските ВС в района на Манбидж. С други думи, да подсигурят статуквото.\r\nА Анкара, след предполагаемото изтегляне на кюрдските бойци от Манбидж, няма да спрат на Ефрат. В плановете на Анакра влиза, според мнението на експерта, „създаването на буфер по продължение на цялата сирийска граница“. Именно затова Турция ще залага все повече на другите играчи в региона – арабите и туркоманите.\r\nПревод и редакция:", "date": "2018.04.04", "title": "Градът на раздора: Защо САЩ и Франция изпратиха подкрепления в сирийския град Манбидж"}
{"url": "http://www.focus-news.net/news/2018/04/04/2507501/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп заяви пред президентите на Латвия, Литва и Естония, че никой друг президент на страната не е бил толкова твърд спрямо Русия и затова настоява страните членки на НАТО да увеличат бюджетите си за отбрана,  пише  Chicago Sun Star.\r\nСъщевременно Тръмп заяви на президентите на Естония, Латвия и Литва, че „разбирателството с Русия е нещо добро, а не лошо“. На въпрос на журналист дали руският президент Владимир Путин е приятел или противник, Тръмп заяви: „Ще го разберем. И ще го научите от нас“. \r\nПрезидентът също така посочи, че иска страните членки на НАТО да засилят бюджетите си за отбрана. \r\nСрещата се провежда  след като Белият дом озвучи възможността Тръмп да приеме Владимир Путин в Белия дом. Балтийските републики често се смятат за преграда пред руската агресия в Източна Европа.\r\n***\r\nПрезидентът на Русия Владимир Путин заяви във вторник, че изпълняването на контракта за доставка на зенитно-ракетни комплекси С-400 „Триумф“ на Турция е приоритет във военното сътрудничество между двете страни, пише турското издание Daily Sabah.\r\nКакто припомня вестникът, миналия декември Анкара обяви, че е сключила споразумение с Москва за закупуване на два дивизиона С-400, които трябва да бъдат доставени в началото на 2020 година, като стойността на сделката е $2,5 млрд.\r\nDaily Sabah обяснява, че системите за противоракетна отбрана (ПРО) са в инвентара на руската армия от 2007-а година и това са нейните най-съвременните системи за ПРО с голям обсег. С-400 може да използва три вида ракети и е проектирана за голяма ефективност.\r\nИзданието пише, че Анкара има намерение да разработи собствени системи за ПРО, като за целта в сделката е включен и трансфер на технологии и ноу-хау. \r\n***\r\nПрестолонаследникът на Саудитска Арабия принц Мохамед бин Салман заяви, че израелтяните „имат право над собствената си земя“ и че формалните отношения между Израел и Кралството са взаимноизгодни за двете страни, пише американското издание The New York Times.\r\nКоментарите на могъщия крон принц бяха направени в интервю пред американски издание и отразяват стоплянето на отношенията между Рияд и Ерусалим в последно време, коментира вестникът.\r\nСаудитска Арабия все още не е признала Израел, а саудитските лидери до скоро критикуваха еврейската държава за действията им спрямо палестинците и за блокирането на достъпа до мюсюлманските свети места в Ерусалим, припомня изданието.\r\nНо отношенията между двете страни се промениха с издигането на принц Мохамед, който е на 32 години и иска да реформира саудитската икономика.\r\nВместо да посочи Израел като враг, в светлината на последните събития около границата на Ивицата Газа, принц Мохамед смята, че Израел е атрактивен регионален икономически и технологически възел, както и потенциал партньор в студената война на Саудитска Арабия с Иран, пише The New York Times. Част от това е признаването на правото на съществуване на Израел, а за предпочитане, според думите на крон принца, е това да се случи в контекста на мирна сделка с палестинците.\r\n„Вярвам, че всички хора, навсякъде, имат правото да живеят в рамките на мирните си държави“, заяви принц Мохамед пред вестник The Atlantic. „Вярвам, че палестинците и израелците имат право да имат свои държави. Но трябва да се постигне мирно споразумение, за да се обезпечи стабилността и за да имат те нормални отношения“.\r\nКакто отбеляза той, установяването на официални отношения ще е от полза и за двете нации.\r\n„Израел е голяма икономика в сравнение с неговия размер и е растяща икономика. Разбира се, че с Израел споделяме много общи интереси“, посочи Мохамед бин Салман.\r\n***\r\nПреносимият оръжеен склад, който САЩ държаха в турската военновъздушна база Инджирлик е пренесен на друга локация, тъй като повече не е нужен там, пише турското издание Yeni Safak.\r\nСкладът „Армаг“ тежи 40 тона и дълъг 15 метра. Той е бил пренесен до новия си дом с тежък транспортен самолет C-5M Super Galaxy на американските ВВС.\r\nСлед последния трансфер, общо три оръжейни склада вече са изнесени от Инджирлик на други места.\r\nБазата, намираща се в югоизточната турска провинция Адана, е със стратегическо местоположение и през 2015 година Турция позволи от там да излитат американски самолети, за да нанасят удари по цели на „Ислямска държава“ в Сирия и Ирак.\r\n***", "date": "2018.04.04", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/04/2507503/washington-post-nyakolko-dushi-sa-postapili-v-bolnitsa-sled-strelbata-v-tsentralata-na-yutyub.html", "text": "Болницата в северния калифорнийски град Станфорд съобщава, че е приела петима пациенти след стрелбата в централата на интернет-компанията \"Ютюб\", предава Washington Post.\r\nПрессекретарят на болницата Лиса Ким не предостави информация за тяхното състояние.\r\nПолицията в град Сан Бруно е потвърдила, че има активен стрелец. Кметът на града Кони Джаксън по-рано съобщи, че са постъпили няколко сигнала за стрелба и че полицията е реагирала, пристигайки на място.\r\nКадрите от местните телевизии показват как хората напускат офисите, държащи ръце във въздуха, за да бъдат проверени от полицията.  Виктор Турмаков", "date": "2018.04.04", "title": "Washington Post: Няколко души са постъпили в болница след стрелбата в централата на \"Ютюб\""}
{"url": "http://www.focus-news.net/news/2018/04/04/2507502/redzhep-tayip-erdogan-turtsiya-shte-si-satrudnichi-s-rusiya-za-osiguryavaneto-na-sigurnostta-v-blizkiya-iztok.html", "text": "Президентът на Турция Реджеп Тайип Ердоган заяви, че страната му възнамерява и занапред да си сътрудничи с Русия за установяването на стабилност и сигурност в Близкия изток, предава ТАСС.\r\n„Нашите страни имат еднакви възгледи по много проблеми в Сирия. Ние ще продължим нашето сътрудничество с Русия, за да осигурим стабилност и сигурност и безопасност в региона“, заяви Ердоган. „Днес лично информирах руския си колега Владимир Путин за операция „Маслинова клонка“ в Африн“, допълни той.\r\nБлагодарение на общите усилия на Русия, Турция и Иран в средата на септември 2017 г. в Сирия функционират четири зони за деескалация на напрежението – в Източна Гута, в южната част на страната, в района на град Хомс, а също така в провинцията Идлиб и в части на територията на съседните провинции Алепо, Латакия и Хама.  Виктор Турмаков", "date": "2018.04.04", "title": "Реджеп Тайип Ердоган: Турция ще си сътрудничи с Русия за осигуряването на сигурността в Близкия изток"}
{"url": "http://www.focus-news.net/news/2018/04/04/2507918/politsiyata-prodalzhava-izdirvaneto-dvamata-izbyagali-zatvornitsi-obzor.html", "text": "Номерата на колата, с която са избягали затворниците, са видени, но те са сменени. Автомобилът не го намерихме никъде, но имаме следа и по автомобила. Това каза пред журналисти в кулоарите на парламента министърът на вътрешните работи Валентин Радев, който заедно с министъра на правосъдието Цецка Цачева, дойде в парламента, за да предостави актуална информация около издирването на двамата избягали 3 април от Централния софийски затвор рецидивисти. От изложената информация стана ясно, че бягството на двамата криминално проявени мъже е станало благодарение на човешки грешки. Според министър Цачева тази теза се потвърждава от факта, че осъдените са използвали оръжие – огнестрелно и хладно, което са вкарали на територията на затвора в нарушение на забраната. „Има категорична заповед, която определя кои са разрешените за внасяне в местата за лишаване от свобода вещи. Контрол се осъществява ежедневен от дежурните, които са на смяна и проверяват тези вещи. Самият факт, че се осъществява въоръжено бягство, установено по категоричен начин до момента – единият с нож, а другият с пистолет, означава, че тези вещи са внесени в Софийския затвор”, подчерта министър Цачева и обеща да бъде безкомпромисна, ако се установят неизпълнени задължения на конкретни служители на затвора или на ГД „Изпълнения на наказанията”.\r\nПо случая работи специално създадена комисия, която трябва да установи как оръжията са внесени на територията на затвора, а резултатите от нейната работа, която трябва да приключи на 12 април, веднага след празниците.\r\nПо време на дебатите в парламента се заговори и за необходимостта за понасянето на политическа отговорност след този случай, а от своя страна министър Цачева увери, че ако премиерът Бойко Борисов ѝ поиска оставката, тя ще я подаде, понасяйки персонална отговорност.\r\nОт своя страна министърът на вътрешните работи Валентин Радев обясни какви са конкретните мерки, които МВР предприема за залавянето на бегълците от правосъдието. По думите му засилени са и мерките по охрана на границата, защото се очаква че двамата избягали затворници ще направят опит да напуснат територията на страната. Министър Радев уточни, че МВР работи и по следа, свързана с автомобила, с който затворниците са осъществили бягството си, но не пожела да разкрие повече подробности, за да не се пречи на разследването. \r\nМеждувременно стана ясно, че 20-годишният син на издирвания затворник Владимир Пелов е бил арестуван в Ботевград. Младият мъж е извикан заедно с други роднини за разпит във връзка с бягството на Пелов. Останалите близки на затворника са освободени, в полицията е останал синът му. Вероятно той ще бъде разпитван и във връзка с други престъпления.\r\nПо разпореждане на министър-председателя Бойко Борисов и след проверка на място, министърът на правосъдието Цецка Цачева поиска оставките на временно преназначения на длъжността главен директор на Главна дирекция „Изпълнение на наказанията“ Свилен Цветанов и началника на затвора в София Петър Кръстев. Оставките са приети от министъра, като длъжностите им ще бъдат временно заети от служители на Главна дирекция „Охрана“ към Министерство на правосъдието.Двамата избягали затворници са:Радослав Колев, рецидивист, осъден на наказание лишаване от свобода в размер на 26 години за убийство; Владимир Стефанов, рецидивист, осъден на наказание лишаване от свобода в размер на 30 години за грабеж, отвличане и опит за убийство на двама служители на МВР.", "date": "2018.04.04", "title": "Полицията продължава издирването двамата избягали затворници (ОБЗОР)"}
{"url": "http://www.focus-news.net/news/2018/04/04/2507531/strelba-v-ofisite-na-yutyub-obzor.html", "text": "В централата на интернет-компанията \"Ютюб\" в град Сан Бруно в американския щат Калифорния е избухнала стрелба, при която са ранени трима души. \r\nПолицията в град Сан Бруно е потвърдила, че има активен стрелец. Кметът на града Кони Джаксън по-рано съобщи, че са постъпили няколко сигнала за стрелба и че полицията е реагирала, пристигайки на място.\r\nПолицията в град Сан Бруно предупреди хората да стоят далеч от района. Публикувани в интернет изображения показват как въоръжени полицаи се приближават към централата на интернет-компанията и как хората напускат офисите, държащи ръце във въздуха, за да бъдат проверени от силите на реда.\r\nСтрелбата е започнала в кафене на територията на офисите на компанията. Извършителят е жена на около 30-годишна възраст. Според свидетелите тя е стреляла по приятеля си, преди да насочи оръжието към себе си. При пристигането си полицията открива жената мъртва, като се смята, че се е самоубила. Според източници на силите на реда инцидентът е предизвикан от конфликт на битова основа. Не може да става дума за тероризъм.\r\nГоворител на болницата в Сан Франциско съобщи, че е приела трима от пострадалите. 36-годишен мъж е в критично състояние, 32-годишна жена е в сериозно състояние, 27-годишна жена е в стабилно състояние.\r\nПрезидентът на САЩ Доналд Тръмп съобщи по профила си в социалната мрежа \"Туитър\" ще е осведомен за стрелбата в Сан Бруно. \"Мислите и молитвите ни са с всички замесени. Благодаря на феноменалната полиция, която в момента е на местопрестъплението\", допълни той. Виктор Турмаков", "date": "2018.04.04", "title": "Стрелба в офисите на \"Ютюб\" (ОБЗОР)"}
{"url": "http://www.focus-news.net/news/2018/04/04/2507504/ria-novosti-rusiya-ima-namerenie-da-si-satrudnichi-s-turtsiya-po-siriya-za-unishtozhavaneto-na-terorizma.html", "text": "Руският президент Владимир Путин заяви след преговорите си със своя турски колега Реджеп Тайип Ердоган, че страната му възнамерява да си сътрудничи с Анкара по Сирия за запазването на суверенитета на републиката и унищожаването на тероризма на нейна територия, предава РИА Новости.\r\n„Що се отнася до нашето сътрудничество в борбата срещу тероризма, ние поставяме въпроса именно така: ние сътрудничим и със Сирия, и с някои други страни, заинтересовани в разрешаването на сирийския конфликт, преди всичко за запазването на териториалната цялост на Сирия, осигуряването на нейния суверенитет и унищожаването на тероризма на нейна територия“, заяви Путин. \r\nТой допълни, че Русия и занапред възнамерява да си сътрудничи с Турция, както и през изминалите години. Виктор Турмаков", "date": "2018.04.04", "title": "РИА Новости : Русия има намерение да си сътрудничи с Турция по Сирия за унищожаването на тероризма"}
{"url": "http://www.focus-news.net/news/2018/04/04/2507510/regnum-redzhep-tayip-erdogan-zayavi-che-prez-2018-g-ochakva-shest-miliona-ruski-turisti.html", "text": "Президентът на Турция Реджеп Тайип Ердоган очаква, че потокът на руски туристи в страната през 2018 г. ще продължи да се увеличава, предава  Regnum.\r\nТурският президент отбеляза, че през 2017 г. 4,7 руски туристи са посетили страната. „Тази година очакваме 6 милиона руски туристи“, заяви Ердоган по време на съвместна пресконференция със своя руски колега Владимир Путин. \r\nМиналата година потока на почиващи руски граждани в Турция се увеличи почти шесткратно в сравнение с 2016 г., когато страна бе посетена едва от 866 хил. руски туристи. Руските граждани заемат първо място сред посещаващите Турция чужденци. На второ място са германците, а в челната петица попадат Иран, Грузия и Великобритания. Виктор Турмаков", "date": "2018.04.04", "title": "Regnum: Реджеп Тайип Ердоган заяви, че през 2018 г. очаква шест милиона руски туристи"}
{"url": "http://www.focus-news.net/news/2018/04/04/2507505/cnbc-napadatelkata-v-tsentralata-na-yutyub-e-likvidirana.html", "text": "Извършителят на нападението в централата на интернет-компанията „Ютюб“ в калифорнийския град Сан Бруно е убит. Полицията съобщава, че тя и жена, предава  CNBC.\r\nКметът на града Кони Джаксън съобщава, че няма пряка опасност за обществото.  Виктор Турмаков", "date": "2018.04.04", "title": "CNBC: Нападателката в централата на „Ютюб“ е ликвидирана"}
{"url": "http://www.focus-news.net/news/2018/04/04/2507511/the-independent-britanskata-partiya-na-nezavisimostta-izbyagna-bankrut-sled-kato-sabra-blizo-300-hil-liri-dareniya.html", "text": "Британската „Партия на независимостта“ избягна банкрут, след като събра близо 300 хил. лири.  Временния председател на партията Джерард Батън заяви, че даренията за спасяването на партията са били три пъти повече, отколкото е било искано, пише  The Independent.\r\nПартията излезе със спешен призив преди две седмица да се съберат 175 хил. лири, които партията дължи като съдебни разноски. Батън заяви, че е поискал от симпатизантите да съберат 100 хил. лири, но те са задминали очакванията, събирайки 294 918.\r\n„Сега „Партията на независимостта“ е в безопасност“, заяви временният ръководител.  „За мен е удоволствие да обявя, че призивът за събирането на парите бе посрещнат със щедра реакция“, допълни той. „Парите идват и нямам съмнение, че ще съберем още. Няма как да благодарим достатъчно. „Партията на независимостта“ е спасена и ще продължи борбата“, допълни той. Виктор Турмаков", "date": "2018.04.04", "title": "The Independent: Британската „Партия на независимостта“ избягна банкрут, след като събра близо 300 хил. лири дарения"}
{"url": "http://www.focus-news.net/news/2018/04/04/2507506/abc-news-donald-tramp-e-izvesten-sas-situatsiyata-v-tsentralata-na-yutyub.html", "text": "Белият дом съобщи, че президентът на САЩ Доналд Тръмп е известен за стрелбата в централата на \"Ютюб\" в Северна Калифорния и че властите следят положението, съобщава ABC News.\r\nГоворителят на полицията в град Сан Бруно съобщи, че на място е пристигнала полиция. Той не можа да потвърди дали има загинали.\r\nБолницата в близкия град Станфорд съобщи, че е приела петима пациенти с огнестрелни рани.  Виктор Турмаков", "date": "2018.04.04", "title": "ABC News: Доналд Тръмп е известен със ситуацията в централата на \"Ютюб\""}
{"url": "http://www.focus-news.net/news/2018/04/04/2507923/prof-nikolay-radulov-grazhdanskata-sigurnost-u-nas-e-produkt-v-koyto-se-vlagat-usiliya-ot-rakovoditelite-na-nizovo-i-sredno-no-ne-i-na-visshe-nivo.html", "text": "Гражданската сигурност у нас е продукт, в който се влагат много усилия от обикновените полицаи и ръководителите на низово и средно, но не и на висше ниво. Това каза проф. Николай Радулов, експерт по национална сигурност за Радио Фокус в предаването „Това е България“. „До известна степен гражданите са виновни, защото те гласуват. Тези, които са избрали избират такива ръководства на сектор сигурност, които въобще не ги еня за сигурността на хората. Продуктът, който трябва да изработва и да предава МВР и продуктът \"гражданска сигурност\" е нещо, в което се влагат много усилия от обикновените полицаи и ръководителите на ниско и средно ниво. Неговата съставка и консистенция обаче е давана от управляващите“, каза проф. Радулов и допълни, че графикът на редовите служители е тежък и това няма как да не доведе до незадоволителни резултати. Той коментира още, че от управленска гледна точка всичко изглежда нелепо. Според него или има невежество по отношение борбата с криминалният контингент, или престъпна небрежност.", "date": "2018.04.04", "title": "Проф. Николай Радулов: Гражданската сигурност у нас е продукт, в който се влагат усилия от ръководителите на низово и средно, но не и на висше ниво"}
{"url": "http://www.focus-news.net/news/2018/04/04/2507935/interfaks-sasht-prizovavat-drugite-strani-da-okazhat-po-golyam-natisk-varhu-rusiya.html", "text": "САЩ призовават другите страни да окажат по-голям натиск върху Русия, предава руската агенция Интерфакс\r\n„Никой не е бил по-твърд спрямо Русия от настоящия президент (на САЩ). Другите страни могат и са длъжни да направят още…Ние изгонихме 60 руски сътрудници на разузнаването, другите страни изгониха по 4-5 човека. Ние определено смятаме, че другите страни могат да направят още и да окажат натиск върху Русия да промени поведението си“, заявява говорителят на Белия дом Сара Сандърс.\r\nСпоред  нейните думи „САЩ е твърд с Русия и ще продължи да бъде твърд, докато не видят промени (в поведението на Русия). Юлиян Марков", "date": "2018.04.04", "title": "Интерфакс: САЩ призовават другите страни да окажат по-голям натиск върху Русия"}
{"url": "http://www.focus-news.net/news/2018/04/04/2507514/s-edno-biletche-shte-se-vozim-i-na-chetirite-linii-ot-noshtniya-transport-v-stolitsata-obzor.html", "text": "С едно билетче на цена от 2 лв. ще се возим и на четирите линии от нощния транспорт в столицата. Прекачването от един автобус на друг няма да се таксува допълнително. Това стана ясно от думите на заместник-кметът на София по направление „Транспорт и транспортни технологии“ Евгени Крусев. През нощта, по улиците на столицата ще се движат 4 основни линии, които ще свързват основните квартали на града с центъра. Пресечната точка на автобусите ще бъде площад „Княз Александър l Батенберг“, където в рамките на 5 минути хората ще могат да се прекачат от едното превозно средство на друго. За изпълнението на този проект бяха отделени 900 000 лева от бюджета за транспорт на града. Нощният градски транспорт тръгва експериментално на 7 април и от Столична община предстои да преценят дали има необходимост от него за града; дали това ще е качествена, сигурна, удобна и финансово обоснована услуга. \r\nКъм момента се обсъждат и варианти, при евентуален успех на проекта, да бъдат разработени варианти за абонаментни карти, които да включват и нощния превоз. Билети и карти с новите маршрутни схеми и обозначените спирки на нощния градски транспорт ще има във всички пунктове за продажба на превозни документи. Билетите в момента са в печат и се очаква до няколко дни да бъдат готови. В новите автобуси също така ще бъдат поставени камери, които да гарантират безопасността на шофьорите и пътниците, както и паник бутон. От Столична община ще работят в координация със СДВР и общинска полиция, за да бъде гарантирана безопасността напълно. \r\nСамите автобуси от нощния градски транспорт ще имат отличителни знаци за нощен превоз, а спирките ще бъдат брандирани, така че да е ясно, че автобусите преминават от там. Линия N1 ще върви по маршрута ж.к. „Люлин 1,2“ – ж.к. „Младост 4“; линия N2 по маршрута ж.к. „Обеля“ – ж.к. „Студентски град“; линия N3 по маршрута ж.к. „Овча Купел 2“ – ж.к. „Левски“ (Автостанция Изток) и линия N4 по маршрута ж.к. „Дружба 2“ – ж.к. „Гоце Делчев“. Автобусите няма да спират на всяка спирка, ако на нея няма чакащи пътници, или такива за слизане, а интервалът за движение на автобусите ще е 40 минути. Очаква се основната група, която ще използва нощните линии в София да е бизнеса в столицата, който работи в различни часови зони. По предварителни данни това са около 30 на 100 само от аутсорсинг и ИТ- компаниите. \r\nЗам.-кметът Евгени Крусев направи проверка на текущия ремонт на бул. „Цветан Лазаров“ в столицата и засегна темата със запълването на дупки по улиците на столицата. Той отбеляза, че общият бюджет за запълването на дупки тази година е 38,8 млн. лева, като за първи път през тази година бюджетът, който е отделен за ремонт на вътрешно-квартални улици е равен на този за големите булеварди. Столична община и районните кметове имат за цел да обхванат и ремонтират максимално много вътрешно-квартални улици веднага след като приключи ремонтът по основни булеварди и пътни артерии в София. По думите на Крусев, по приоритетни участъци ще се работи с максимални темпове, така че в най-близко бъдеще да се осигури нормална проходимост по всички основни улици и булеварди, стига метеорологичните условия да позволяват безпроблемен ремонт. Към момента в столицата работят 30 екипа, във всички 24 района на столицата, а през почивните дни около Великден от Столична община правят организацията, екипите, които работят по ремонта на булевардите и улиците да бъдат увеличени, стига времето да го позволява, тъй като тогава трафикът ще бъде по-малко.\r\nЦветелин ДИМИТРОВ", "date": "2018.04.04", "title": "С едно билетче ще се возим и на четирите линии от нощния транспорт в столицата (ОБЗОР)"}
{"url": "http://www.focus-news.net/news/2018/04/04/2507509/abc-news-zhenata-otkrila-ogan-v-tsentralata-na-yutyub-se-e-samoubila.html", "text": "Полицията в американския град Сан Бруно съобщава, че жената, за която се смята, че е открила огън в централата на интернет компанията \"Ютюб\", която се намира в града, се е самоубила с оръжието си, предава ABC News.\r\nНачалникът на полицията в Сан Бруно Ед Барберини съобщи, че четирима души са ранени. Говорител на болницата в Сан Франциско съобщи, че е приела трима от пострадалите. 36-годишен мъж е в критично състояние, 32-годишна жена е в сериозно състояние, 27-годишна жена е в стабилно състояние. Възможно е и други пострадали да пристигнат в болницата, но точният им брой и състояние не са известни. Виктор Турмаков", "date": "2018.04.04", "title": "ABC News: Жената, открила огън в централата на \"Ютюб\" се е самоубила"}
{"url": "http://www.focus-news.net/news/2018/04/04/2507517/london-evening-standard-blizo-polovinata-poleti-nad-evropa-sa-zabaveni-sled-kompyutaren-sriv-na-evrokontrol.html", "text": "Около половината полети в Европа са забавени заради проблеми в компютърната система. „Евроконтрол“ съобщава, че системата, която определя кога и къде самолетите могат да летят безопасно над континента се е сринала по обяд във вторник, предава  London Evening Standard.\r\nСмята се, че близо половин милион пътници в цяла Европа са пострадали от забавянията и отменянията на полетите до края на деня. В свое заявление базираната в Брюксел организация съобщава, че половината полети могат да бъдат прекъснати заради проблеми в системата. \r\n„В момента се провеждат спешни мерки. Капацитетът на европейската мрежа ще бъде намален с приблизително 10%“, съобщава „Евроконтрол“. Проблемът е идентифициран и в момента „работата е в прогрес за възстановяването на системата“. \r\nОчаква се още днес системата да заработи в пълен капацитет.  Виктор Турмаков", "date": "2018.04.04", "title": "London Evening Standard: Близо половината полети над Европа са забавени след компютърен срив на „Евроконтрол“"}
{"url": "http://www.focus-news.net/news/2018/04/04/2507507/afp-donald-tramp-zayavi-che-iska-amerikanskite-voyski-izvan-siriya.html", "text": "Президентът на САЩ Доналд Тръмп заяви, че иска силите на страната му да бъдат изтеглени от Сирия, но посочи, че окончателното решение по въпроса все още не е взето, предава  AFP.\r\n„Искам да върна нашите войници обратно у дома. Искам да започна отново да градя нацията ни“, заяви Тръмп, след като посочи, че американските войници ще бъдат изтеглени след като „Ислямска държава“ бъде окончателно разбита.\r\n„Първостепенната ни мисия бе да се отървем от „Ислямска държава“. Ние почти изпълнихме тази задача“, допълни президентът. „Ще вземем решението много скоро“, допълни той. Виктор Турмаков", "date": "2018.04.04", "title": "AFP: Доналд Тръмп заяви, че иска американските войски „извън“ Сирия"}
{"url": "http://www.focus-news.net/news/2018/04/04/2507512/abc-news-donald-tramp-zayavi-che-molitvite-mu-sa-s-postradalite-pri-strelbata-v-ofisite-na-yutyub.html", "text": "Президентът на САЩ Доналд Тръмп заяви, че \"мислите и молитвите\" му са с пострадалите при стрелбата в офисите на \"Ютюб\" в щата Калифорния, предава ABC News.\r\nТръмп съобщи по профила си в социалната мрежа \"Туитър\" ще е осведомен за стрелбата в Сан Бруно. \"Мислите и молитвите ни са с всички замесени. Благодаря на феноменалната полиция, която в момента е на местопрестъплението\", допълни той.\r\nВластите съобщават, че жената, за която се смята, че е извършител се е самоубила.  Виктор Турмаков", "date": "2018.04.04", "title": "ABC News: Доналд Тръмп заяви, че молитвите му са с пострадалите при стрелбата в офисите на Ютюб"}
{"url": "http://www.focus-news.net/news/2018/04/04/2507513/politico-ekspertite-vse-oshte-ne-sa-otkrili-tochniya-iztochnik-na-otrovata-izpolzvana-sreshtu-sergey-skripal.html", "text": "Британските учени все още не са определили „точни източник“ на невропаралитичния газ „Новичок“ използван при нападението срещу бившия служител на руското ГРУ Сергей Скрипал в Англия, но смятат, че единствено  „държавен актьор“ може да създаде такъв, предава  Politico.\r\nИзпълнителният директор на Лабораторията за отбранителна наука и технология в Портън Даун, Гари Айткънхед заяви, че той и екипът му не могат да докажат, че веществото е произведено в Русия, както твърдят Великобритания и нейните съюзници.\r\n„Не сме идентифицирали точни източник, но сме предоставили научна информация за правителството, което после е използвало редица други източници, за да сглобят изводите“, заяви Айткънхед.  Той допълни, че определянето на източника на веществото изисква „други методи“ – някои основани на разузнавателна информация, до която британското правителство има достъп.\r\n„Нашата работа е да предоставим научното доказателство какъв точно е невропаралитичния газ. Идентифицирахме, че е от особено семейство и е от военно естество, но не е наша работа да кажем кой го е произвел“, допълни директорът. \r\nТой също така отбеляза, че производството на субстанцията изисква „извънредно сложни методи за производство, нещо, което е в силите единствено на държавен актьор“. \r\nПо-рано прессекретар на британското правителство потвърди мнението на Великобритания, че Русия е отговорна за нападението, заявявайки, че проучването на лабораторията е „само част от разузнавателната картина“.  Виктор Турмаков", "date": "2018.04.04", "title": "Politico: Експертите все още не са открили „точния източник“ на отровата, използвана срещу Сергей Скрипал"}
{"url": "http://www.focus-news.net/news/2018/04/04/2507508/makfaks-makedoniya-yohanes-han-i-federika-mogerini-shte-pristignat-v-skopie-tozi-mesets.html", "text": "Европейският комисар по преговорите за разширение и политика на добросъседство Йоханес Хан и висшия представител на ЕС по външната политика и политиката на сигурност Федерика Могерини ще пристигнат в Македония след оповестяването на доклада на ЕК за напредъка на Македония, предава македонската медия  „Македония“.\r\n„Нашите очаквания са, че това ще стане след доклада, който очакваме на 17 април. Считам, че датите на посещението на Хан и Могерини ще бъдат на 18 и 19 април“, заяви македонския министър-председател Зоран Заев. \r\nВ отговор на журналистически въпрос дали очаква вето от постоянните членки на Съвета за сигурност Русия и Китай след изгонването на руски дипломат, Заев заяви, че не очаква вето, ако бъде постигнато споразумение с Гърция за името и отговорът бъде отнесен пред Съвета за сигурност на световната организация.\r\nЩо се отнася до надеждите за членство в НАТО, премиерът заяви, че очаква пълна подкрепа от международната общност. Виктор Турмаков", "date": "2018.04.04", "title": "„Макфакс“ (Македония): Йоханес Хан и Федерика Могерини ще пристигнат в Скопие този месец"}
{"url": "http://www.focus-news.net/news/2018/04/04/2507522/pregled-na-osnovnite-temi-v-britanskiya-pechat-agentsiya-fokus.html", "text": "Четирима души бяха ранени, след като стрелец откри стрелба, а след това се самоуби в централата на интернет-компанията „Ютюб“ в град Сан Бруно в американския щат Калифорния, пише  Daily Mail.\r\nСъобщава се, че жената е била бяла жена. Според свидетели на инцидента, тя е стреляла по приятеля си, преди да насочи оръжието към себе си. При пристигането си полицията открива жената мъртва със причинени от самата нея наранявания. \r\nПолицията не разкрива официално детайли относно заподозряната, както и за нейните мотиви за извършването на стрелбата. Според източници от американските сили за сигурност, стрелбата не е свързана с тероризъм. \r\n***\r\nОколо половината полети в Европа са забавени заради проблеми в компютърната система. „Евроконтрол“ съобщава, че системата, която определя кога и къде самолетите могат да летят безопасно над континента се е сринала по обяд във вторник, предава  London Evening Standard.\r\nСмята се, че близо половин милион пътници в цяла Европа са пострадали от забавянията и отменянията на полетите до края на деня. В свое заявление базираната в Брюксел организация съобщава, че половината полети могат да бъдат прекъснати заради проблеми в системата. \r\n„В момента се провеждат спешни мерки. Капацитетът на европейската мрежа ще бъде намален с приблизително 10%“, съобщава „Евроконтрол“. Проблемът е идентифициран и в момента „работата е в прогрес за възстановяването на системата“. \r\nОчаква се още днес системата да заработи в пълен капацитет. \r\n***\r\nБританското правителство призова Русия към „пропорционално“ действие от Русия относно инцидента с отравянето на бившия служител на руското ГРУ Сергей Скрипал в Солсбъри. По-рано руският външен министър Сергей Лавров предупреди, че отношенията със Запада сега са по-лоши и от времената на Студената война, предава  The Guardian.\r\n„Даунинг Стрийт“ призова към спокойствие, но заяви, че спорът с Русия едва ли ще бъде уреден в скоро време.  \r\n„Трябва да реагираме по проактивен начин за агресивното поведение от Русия и правим именно това“, заяви говорител на британското правителство. „Както нашият министър-председател Тереза Мей даде ясно да се разбере, Великобритания по-скоро Русия да биде конструктивен партньор, който е готов да играе по правилата. Но нападението в Солсбъри е част от тенденцията на все по-агресивното руско поведение, каквото и новата и опасна фаза на руската дейност в континента. Нашият министър-председател заяви, че трябва да се сблъскаме с фактите и предизвикателството на Русия ще бъде нещо, което трябва да устоим в следващите години“, допълни той.\r\nРусия също така упражнява натиск върху Великобритания да предостави консулски достъп до дъщерята на Скрипал Юлия, сега, когато тя се възстановява в болница след отравянето.\r\n***\r\nБританската „Партия на независимостта“ избягна банкрут, след като събра близо 300 хил. лири.  Временния председател на партията Джерард Батън заяви, че даренията за спасяването на партията са били три пъти повече, отколкото е било искано, пише  The Independent.\r\nПартията излезе със спешен призив преди две седмица да се съберат 175 хил. лири, които партията дължи като съдебни разноски. Батън заяви, че е поискал от симпатизантите да съберат 100 хил. лири, но те са задминали очакванията, събирайки 294 918.\r\n„Сега „Партията на независимостта“ е в безопасност“, заяви временният ръководител.  „За мен е удоволствие да обявя, че призивът за събирането на парите бе посрещнат със щедра реакция“, допълни той. „Парите идват и нямам съмнение, че ще съберем още. Няма как да благодарим достатъчно. „Партията на независимостта“ е спасена и ще продължи борбата“, допълни той.\r\n***", "date": "2018.04.04", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2018/04/04/2507519/darzhavata-se-otkaza-ot-sdelkata-za-chez-obzor.html", "text": "На третото заседание на Временната парламентарна комисия за ЧЕЗ информация за това какви са намеренията на държавата по сделката за активите на дружеството в България даде финансовият министър Владислав Горанов. На заседанието не дойде премиерът Бойко Борисов, както настояха от БСП. В писмо той заявява: „Не мога да коментирам детайли по сделката за ЧЕЗ, защото изявленията ми биха могли да окажат влияние на арбитражното дело, водено от ЧЕЗ срещу България“. Освен финансовия министър, информация в комисията предоставиха главният прокурор Сотир Цацаров и председателят на КЕВР Иван Иванов. \r\nВладислав Горанов заяви, че държавата няма намерение да участва в сделката за ЧЕЗ, по какъвто и да било начин. Той уточни, че това е позицията на финансовото министерство, която е съгласувана с Бойко Борисов. Мотив за решението на кабинета е, че държавно участие в сделката би било нецелесъобразно. „Дали сделката ще се реализира или не, е извън регулаторните функции на държавата. Нямаме намерение като изпълнителна власт да се намесваме в частно- правни отношения“, коментира финансовият министър. Според него включването на държавата в сделката за ЧЕЗ не е методът за защита на интересите на гражданите. По неофициална информация на правителството сделката за ЧЕЗ трябва да приключи в 9-месечен срок. \r\nГлавният прокурор Сотир Цацаров заяви, че няма досъдебни производства и преписки срещу Гинка и Славчо Върбакови, както и срещу „Инерком“. Той поясни, че сделката за ЧЕЗ не е предмет на разследване от страна на Прокуратурата, тъй като е обект на частно-правни отношения. Сотир Цацаров обяви, че запитвания за тази информация са получени в Прокуратурата първо от председателя на ДАНС, а след това и от главния секретар на президента. Той уточни обаче, че има прекратено досъдебно производство спрямо Славчо Върбаков. Това досъдебно производство е разследвано от Софийска градска прокуратура, като по него има внесен в Специализираната прокуратура обвинителен акт спрямо други лица за данъчни измами.\r\nСлед като стана ясно решението на правителството, лидерът на БСП Корнелия Нинова призова премиера: „Г-н Борисов, обяснете на 3 млн. българи кой си играе със съдбата им и вярно ли е, че ЧЕЗ иска увеличаване на цената на тока“. Според нея неявяването на Бойко Борисов в комисията и изявлението на Владислав Горанов говорят за това, че правителството стои зад нечии неясни интереси, които ще придобият една трета от доставките на ел. енергия.\r\nБиляна ИВАНОВА", "date": "2018.04.04", "title": "Държавата се отказа от сделката за ЧЕЗ (ОБЗОР)"}
{"url": "http://www.focus-news.net/news/2018/04/04/2507515/the-guardian-britanskoto-pravitelstvo-se-opitva-da-uspokoi-rusiya-na-fona-na-retorika-ot-studenata-voyna.html", "text": "Британското правителство призова Русия към „пропорционално“ действие от Русия относно инцидента с отравянето на бившия служител на руското ГРУ Сергей Скрипал в Солсбъри. По-рано руският външен министър Сергей Лавров предупреди, че отношенията със Запада сега са по-лоши и от времената на Студената война, предава  The Guardian.\r\n„Даунинг Стрийт“ призова към спокойствие, но заяви, че спорът с Русия едва ли ще бъде уреден в скоро време.  \r\n„Трябва да реагираме по проактивен начин за агресивното поведение от Русия и правим именно това“, заяви говорител на британското правителство. „Както нашият министър-председател Тереза Мей даде ясно да се разбере, Великобритания по-скоро Русия да биде конструктивен партньор, който е готов да играе по правилата. Но нападението в Солсбъри е част от тенденцията на все по-агресивното руско поведение, каквото и новата и опасна фаза на руската дейност в континента. Нашият министър-председател заяви, че трябва да се сблъскаме с фактите и предизвикателството на Русия ще бъде нещо, което трябва да устоим в следващите години“, допълни той.\r\nРусия също така упражнява натиск върху Великобритания да предостави консулски достъп до дъщерята на Скрипал Юлия, сега, когато тя се възстановява в болница след отравянето. Виктор Турмаков", "date": "2018.04.04", "title": "The Guardian: Британското правителство се опитва да успокои Русия на фона на реторика от Студената война"}
{"url": "http://www.focus-news.net/news/2018/04/04/2507518/voice-of-america-izrael-otmeni-sporazumenieto-za-relokatsiya-na-afrikanskite-migranti.html", "text": "Израелският министър-председател Бенямин Нетаняху отмени новото споразумение с Агенцията за бежанците на ООН, според която трябваше да изпрати 16 хил. африкански мигранти в Западните страни, след като неговите коалиционни партньори от десницата го отхвърлиха, предава  Voice of America.\r\nМинистърът Нафтали Бенет заяви, че това е лошо споразумение, защото 20 хил. африканци ще останат в Израел. Тя отхвърли твърденията, че мигрантите са бежанци. Тя ги описа като „пришълци“, които заплашват еврейския характер на държавата. \r\nЛидерът на опозицията Исак Херцог обвини Нетаняху, че отстъпва пред коалиционните си партньори и заяви, че промяната на мнението му по въпроса е „театър на абсурда“. Той предупреди, че връщането на мигрантите обратно в Африка е нарушение на международното право. \r\nАфриканците влизат в Израел нелегално, като повечето идват от Еритрея и Судан. Те оцеляват извършвайки нископлатена физическа работа.  Виктор Турмаков", "date": "2018.04.04", "title": "Voice of America: Израел отмени споразумението за релокация на африканските мигранти"}
{"url": "http://www.focus-news.net/news/2018/04/04/2507521/daily-mail-napadatelkata-v-ofisite-na-yutyub-e-strelyala-po-priyatelya-si-predi-da-se-samoubie.html", "text": "Четирима души бяха ранени, след като стрелец откри стрелба, а след това се самоуби в централата на интернет-компанията „Ютюб“ в град Сан Бруно в американския щат Калифорния, пише  Daily Mail.\r\nСъобщава се, че жената е била бяла жена. Според свидетели на инцидента, тя е стреляла по приятеля си, преди да насочи оръжието към себе си. При пристигането си полицията открива жената мъртва със причинени от самата нея наранявания. \r\nПолицията не разкрива официално детайли относно заподозряната, както и за нейните мотиви за извършването на стрелбата. Според източници от американските сили за сигурност, стрелбата не е свързана с тероризъм.  Виктор Турмаков", "date": "2018.04.04", "title": "Daily Mail: Нападателката в офисите на „Ютюб“ е стреляла по приятеля си преди да се самоубие"}
{"url": "http://www.focus-news.net/news/2018/04/04/2507527/komisiyata-po-dosietata-nyama-da-bade-zakrita-no-mozhe-da-prerasne-v-institut-za-natsionalna-pamet-obzor.html", "text": "Мога да заявя категорично становището на ПГ на ГЕРБ, че Комисията по досиетата няма да бъде закрита, защото не смятаме, че е дошло времето да бъде закрита. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов, който днес откри кръгла маса на тема: „Комисия по досиетата – настояще и бъдеще“. Форумът се проведе в Зала „Изток“ на Народното събрание, а негови организатори са Комисията по вътрешна сигурност и обществен ред и фондация “Конрад Аденауер”. В изказването си Цветан Цветанов призова за повече обществена подкрепа в работата на Комисията като се аргументира с думите: „Само когато историята бъде прочетена и осмислена, ние ще можем да изпълним своя политически и обществен ангажимент“. Според Цветанов има противоречиви мнения по темата за Комисията по досиетата. „Дори имаше определени политически сили, които предложиха тя да се закрие. Тази Комисия обаче е нужна. Тя ще помогне цялата истина за периода преди 1989 г. да излезе наяве. За целта обаче трябва да бъдат разгледани и анализирани всички информационни масиви“, посочи той и подчерта необходимостта от разширяване на обхвата на действие на Комисията. \r\nГост-лектори на кръглата маса са ръководителят на Бюрото на фондация “Конрад Аденауер” за България Торстен Гайслер, юристът и университетски преподавател Веселин Вучков, председателят на Комисията по досиетата Евтим Костадинов, Екатерина Бончева от Комисията, проф. Евелина Келбечева от Американския университет в България и журналистът Юлияна Методиева.\r\n„Комунистическият режим се крепи благодарение на своя репресивен апарат. Типичният немски перфекционизъм и мнителност помогнаха архивите с досиетата на бившите агенти да не се унищожат. Това каза на свой ред ръководителят на Бюрото на фондация “Конрад Аденауер” за България Торстен Гайслер. Той отбеляза, че много хора не са искали досиетата да се отварят, защото са „взривоопасни“.\r\nДоклад в рамките на кръглата маса изнесе и председателят на Комисията Евтим Костадинов. От него стана ясно, че до този момент Комисията е над 287 780 лица за принадлежност към Държавна сигурност и разузнавателните служби на Българската народна армия, а най-наситени проверки са били извършвани в годините, когато в страната са били провеждани различни видове избори. По думите му до този момент, на базата на наличните архивни документи, Комисията е установила принадлежност общо на 15 192 лица, но публично оповестените са 12 404. \r\nИван ЛАЗАРОВ", "date": "2018.04.04", "title": "Комисията по досиетата няма да бъде закрита, но може да прерасне в Институт за национална памет (ОБЗОР)"}
{"url": "http://www.focus-news.net/news/2018/04/04/2507526/nezavisimaya-gazeta-aleksey-navalni-podade-v-ministerstvoto-na-pravosadieto-na-rusiya-uvedomlenie-che-shte-provede-uchreditelen-kongres-na-partiya.html", "text": "Руският опозиционен политик Алексей Навални съобщи, че е подал пред министерството на правосъдието на Русия уведомление, че ще проведе учредителен конгрес на партия, пише  Независимая Газета.\r\n„Подадохме уведомление за конгрес на партия „Работно наименование“. След това ще я преименуваме“, заяви Навални. Според него това се дължи на стремежа преди конгреса някой друг „да не открадне“ името, регистрирайки партия-копие. Прессекретарят на Навални Кира Ярмъш съобщи, че се планира конгресът да се проведе на 19 май. \r\nНавални от 2014 г. се опитва да регистрира „Партията на прогреса“ като последният опит бе през януари. Но на 22 февруари неговият бивш съратник Виталий Серуканов подаде в министерството на правосъдието за образуване на партия с точно това наименование, която на 19 март бе регистрирана.  Виктор Турмаков", "date": "2018.04.04", "title": "Независимая Газета: Алексей Навални подаде в министерството на правосъдието на Русия уведомление, че ще проведе учредителен конгрес на партия"}
{"url": "http://www.focus-news.net/news/2018/04/04/2507523/euobserver-spored-manfred-veber-gratskite-voynitsi-sa-politicheski-zatvornitsi-v-turtsiya.html", "text": "Според председателят на парламентарната фракция на ЕНП в Европейския парламент Манфред Вебер Турция използва задържаните на нейна територия гръцки войници като „политически затворници, за да упражнява натиск“, предава  EUObserver.\r\n„Двамата гръцки войници са държани в турски затвор като политически затворници“, заяви Вебер. Той постави под въпрос защо турският президент Реджеп Тайип Ердоган смята, че мястото на страната му е в ЕС.\r\n„Турция отстъпва от европейските ценности и гръцките войници в турските затвори са ново доказателство, че Турция използва гражданите, било то гръцките войници, германските журналисти или другите като политически затворници, за да упражнява натиск“, допълни политикът. \r\nТой допълни, че Европа трябва да бъде обединена  при общуването с Турция.  Виктор Турмаков", "date": "2018.04.04", "title": "EUObserver:  Според Манфред Вебер гръцките войници са „политически затворници“ в Турция"}
{"url": "http://www.focus-news.net/news/2018/04/04/2507516/redzhep-tayip-erdogan-otnosheniyata-mezhdu-rusiya-i-turtsiya-ukrepnaha-sled-opitite-na-nyakoi-sili-da-gi-razvalyat.html", "text": "Президентът на Турция Реджеп Тайип Ердоган заяви, че отношенията между страната му и Русия още повече са укрепнали, след като някои сили са се опитали да ги провалят, предава ТАСС.\r\n„Някои кръгове извършиха опит да отровят отношенията между нашите страни. След това нашите сили просто станаха по-силни. Подписаните по-рано днес четири договора между Русия и Турция също ще послужат за укрепването на нашите отношения“, заяви Ердоган по време на съвместна пресконференция с руски си колега Владимир Путин.\r\n„Първото след президентските избори посещение на Путин в Турция демонстрира високото равнище на отношенията между двете страни“, допълни Ердоган.  \r\n„Искам отново да поздравя Путин за победата на президентските избори. Неговият избор в полза на Турция като първата страна за неговото първо посещение след изборите ни зарадва силно. Това има особено значение. То също така демонстрира това равнище на отношенията между нашите страни, което успяхме да постигнем“, заяви турският президент. Виктор Турмаков", "date": "2018.04.04", "title": "Реджеп Тайип Ердоган: Отношенията между Русия и Турция укрепнаха след опитите на някои сили да ги развалят"}
{"url": "http://www.focus-news.net/news/2018/04/04/2507533/pregled-na-osnovnite-temi-v-ruskiya-pechat-agentsiya-fokus.html", "text": "„Безумните обвинения не са подкрепени с нищо.\" С тези думи, Кремъл коментира  сензационните твърдения на британските химици - те официално признаха  липсата на доказателства за руския произход на веществото, отравило бившия полковник от ГРУ Сергей Скрипал в Лондон. Тези изявления бяха направени в навечерието на извънредна среща на Организацията за забрана на химическите оръжия, посветена на инцидента, коментира  Взгляд.\r\nКремъл коментира изявлението на лаборатория „Портън даун“, установила естеството, но не и произхода на веществото. Президентският прессекретар Дмитрий Песков нарече ситуацията „напълно чудовищна“. „Малко по малко започнаха да идват потвърждения, че тези луди обвинения, изразени от британската страна в рамките на няколко часа след инцидента, на нищо не се основават, с нищо не са подкрепени. Това е просто красноречиво потвърждение, при това съвсем експертно, съвсем официално“, заяви Песков.\r\n\"Но на министъра на външните работи на Великобритания Борис Джонсън, който обвини президента Владимир Путин и британският премиер Тереза Мей по някакъв начин трябва да гледат в очите колегите си от ЕС, а също така по някакъв начин ще трябва да се извинят на руската страна“, заяви Песков и обобщи: „Разбира се, това е дълга история, тази лудост е отишла твърде далеч, за наше съжаление, ние разбираме, че това няма да свърши веднага“.\r\nСпоред професора от Московския държавен университет Андрей Манойло липсата на аргументи от противниците ще засили позицията на представителите на Русия. „Всичко, което Тереза Мей може да даде  в подкрепа на своите твърдения е доклад, в който не се казва нищо. И това обстоятелство създава ситуация без алтернатива. В допълнение към позицията на Русия, която се поддържа от документите, въз основа на нормите на международното право, друга конструктивна позиция няма“, допълни той. „Тези, които ще оценяват позициите на Великобритания и на Русия ще рискуват да попаднат в неловко положение, ако подкрепят Лондон с неговите слухове, спекулации и парадоксални предположения“, смята професорът\r\n***\r\nПредседателят на комисията на Съвета на руската федерация по информационната политика Алексей Пушков заяви, че обвиненията на Лондон по адрес на Русия по разследването на отравянето на бившия сътрудник на ГРУ Сергей Скрипал и дъщеря му Юлия са се провалили, пише „Известия“.\r\nПо-рано ръководителят на лабораторията към министерството на отбраната на Великобритания в Портън Даун Гари Айткънхед заяви, че експертите не са успели да установят източника на произход на веществото „Новичок“, с което, както твърди Великобритания, са отровени пострадалите. \r\n„Доказателства няма да има, защото такива няма. В Лондон установиха веществото, но не и произхода му. Това означава провал на всички обвинения срещу Русия“, заяви Пушков.\r\nСпоред сенатора, решението на страните от ЕС да се присъединят към обвиненията на Лондон е прибързано. „Напразно в Берлин и Париж се довериха на британските си колеги. Понякога не трябва да се вярва самона думи, може да се попадне в безизходица“, смята той.\r\n***\r\n Руският опозиционен политик Алексей Навални съобщи, че е подал пред министерството на правосъдието на Русия уведомление, че ще проведе учредителен конгрес на партия, пише  Независимая Газета.\r\n„Подадохме уведомление за конгрес на партия „Работно наименование“. След това ще я преименуваме“, заяви Навални. Според него това се дължи на стремежа преди конгреса някой друг „да не открадне“ името, регистрирайки партия-копие. Прессекретарят на Навални Кира Ярмъш съобщи, че се планира конгресът да се проведе на 19 май. \r\nНавални от 2014 г. се опитва да регистрира „Партията на прогреса“ като последният опит бе през януари. Но на 22 февруари неговият бивш съратник Виталий Серуканов подаде в министерството на правосъдието за образуване на партия с точно това наименование, която на 19 март бе регистрирана. \r\n***\r\n Във вторник руският президент Владимир Путин осъществи първата си чуждестранна визита, след като спечели изборите. В Анкара, държавният глава ще прекара два дни и ще се срещне с турския си и с иранския си колеги Реджеп Тайип Ердоган, както поотделно, така и заедно на среща на високо равнище, посветена на  Сирия, предава „Российская газета“.\r\nЕрдоган и Путин дадоха началото на строителството на АЕЦ „Аккую“- първата в Турция. Президентите отправиха приветствие към участниците в проекта, събрали се на мястото. „Значението на този мащабен иновативен проект не може да се надценява В действителност, днес ние сме не само свидетели на строителството на първата атомна електроцентрала в Турция, но също така на изграждането на основата за Турция в ядрената индустрия като цяло“, заяви Путин. „Ние сме изправени пред една амбициозна задача - да пуснем в експлоатация на първия блок през 2023 г., във връзка с 100-годишнината от основаването на Турската република“, допълни той.\r\n„ Ядрена централа ще генерира 10% от електроенергията в страната ни“, заяви Ердоган. „Ние ще проведем заедно с Руската федерация и други стратегически проекти. Това важи и за ракетните комплекси С-400 и за \" Турски поток“, допълни  той.\r\nМеждувременно, по време на преговорите си, двамата президенти разкриха, че стокообменът между Русия и Турция се е увеличил с 40% през 2017 г. до  22 милиарда долара. „Убеден съм, че това не е границата“, заяви Путин.  „Политическият диалог има положителен ефект върху икономическата сфера“, на свой ред заяви Ердоган. Подписани са редица документи в областта на комуникационните и информационните технологии, социалната политика, правата на жените и децата и спорта.\r\nРуският президент определи като приоритет изпълнението на договора за доставка на Турция на С-400 „Триумф“. Решено е да се  ускори времето за доставка и както и да се определят цените. Обсъдени са и въпросите на либерализирането на визовия режим.\r\n***", "date": "2018.04.04", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/04/04/2507534/dvama-vaorazheni-zatvornitsi-napadnaha-nadzirateli-i-izbyagaha-ot-sofiyskiya-zatvor-obzor.html", "text": "Двама затворници са избягали от Софийския затвор след въоръжено нападение над надзиратели. Сигналът е подаден около 15.45 часа на 3 април. От Прокуратурата съобщиха, че избягалите са Радослав Колев – рецидивист, осъден на наказание \"лишаване от свобода\" за срок от 26 години заради убийство, и Владимир Стефанов - рецидивист, осъден на наказание лишаване от свобода в размер на 30 години за грабеж, отвличане и опит за убийство на двама служители на МВР.\r\nОбразувано е досъдебно производство по чл. 297 Наказателния кодекс (бягство на затворници), като предмет на проверка са и действията на охранителния състав на затвора в София. По първоначални данни бягството е извършено и чрез заплаха на дежурни надзиратели с огнестрелно оръжие, с което затворниците са разполагали, като по този начин са преодолени няколко поста в корпуса на Затвора в София. \r\nЗаместник-министърът на правосъдието Николай Проданов уточни, че е имало реакция на служителите на затвора, но тя е била неуспешна. „Доколкото става ясно са произведени три изстрела. За голямо щастие няма пострадали лица както между охраната на затвора, така и цивилни граждани“, подчерта той и уточни, че е назначена проверка, за да стане ясно как двамата затворници са се снабдили с оръжия.\r\nЗаместник-министърът на вътрешните работи Красимир Ципов призова гражданите да бъдат внимателни и ако забележат лицата, да не влизат в контакт с тях, а веднага да подадат информация в най-близкото районно управление на МВР или на тел. 112. „Има данни, че са ги чакали лица, които са били маскирани“, поясни Ципов. На въпрос защо служителите на ГД „Изпълнение на наказанията“ не са употребили оръжие, той отговори: „Може би тогава преценка е била такава, че застрашават живота и здравето на техни колеги, както и че използването на оръжие би увредило тези колеги. Има и информация, че тези техни колеги са били използвани за жив щит“, обясни Ципов.\r\nПо случая продължават процесуално-следствени действия и издирвателни мероприятия.", "date": "2018.04.04", "title": "Двама въоръжени затворници нападнаха надзиратели и избягаха от Софийския затвор (ОБЗОР)"}
{"url": "http://www.focus-news.net/news/2018/04/04/2507520/interfaks-vladimir-putin-zayavi-che-novichok-mozhe-da-bade-proizveden-ot-20-strani-po-sveta.html", "text": "Според руския президент Владимир Путин около 20 страни по света могат да произведат веществото, с което във Великобритания са отровени бившият служител  на руското ГРУ Сергей Скрипал и дъщеря му, предава Интерфакс.\r\n„Според международните експерти, около 20 страни по света могат да произведат подобни невропаралитични вещества“, заяви Путин в Анкара по време на съвместна пресконференция с неговия турски колега Реджеп Тайип Ердоган.  Същевременно той изрази удивление от скоростта на разгръщане на антируската кампания по „Случая Скрипал“, макар и произходът на веществото „Новичок“ , с което е извършено отравянето да не е установено. \r\n„Скотланд Ярд“, както стана известно, обяви официално, че са му нужни не по-малко от два месеца, за да направи пълноценно разследване“, заяви Путин. Той подчерта, че „сътрудниците на лабораторията Портън Даун, която е на осем километра от мястото на инцидента, не са успели да идентифицират произхода на веществото и не могат да разберат страната на произход, не могат да кажат, че това вещество е произведено в Русия“. \r\nНа свой ред в Москва прессекретарят на Кремъл Дмитрий Песков заяви, че министър-председателят на Великобритания Тереза Мей и външният министър Борис Джонсън ще трябва да се извиняват на Русия за обвиненията около „Случая Скрипал“. \r\n„Тяхната теория не се потвърждава.  Двамата ще трябва по някакъв начин да погледнат в очите колегите си от ЕС, на които са разказвали нещо. Ще им се наложи да се извиняват на Русия“, допълни Песков.  Виктор Турмаков", "date": "2018.04.04", "title": "Интерфакс: Владимир Путин заяви, че „Новичок“ може да бъде произведен от 20 страни по света"}
{"url": "http://www.focus-news.net/news/2018/04/04/2507530/abc-news-strelbata-v-ofisite-na-yutyub-ne-e-svarzana-s-terorizam.html", "text": "Стрелбата, случила се в централата на интернет-компанията „Ютюб“ в Сан Бруно в американския щат Калифорния, по предварителни данни, не е свързана с тероризъм, предава  ABC News.\r\nСпоред източници на силите на реда инцидентът е предизвикан от конфликт на битова основа. Не може да става дума за тероризъм.\r\nСтрелбата е започнала в кафене на територията на офисите на компанията. Огънят е открит от жена на около 30 години. \r\nПо-рано началникът на полицията в Сан Бруно Ед Барберини заяви, че при стрелбата са ранени четири души. Открилата огъня жена е сложила сама край на живота си.  Виктор Турмаков", "date": "2018.04.04", "title": "ABC News: Стрелбата в офисите на „Ютюб“ не е свързана с тероризъм"}
{"url": "http://www.focus-news.net/news/2018/04/04/2507536/reuters-donald-tramp-shte-se-sreshtne-s-dzheyms-matis-za-da-obsadi-vazmozhnostta-armiyata-da-zashtitava-amerikansko-meksikanskata-granitsa.html", "text": "Президентът на САЩ Доналд Тръмп съобщи, че ще се срещне с министър на отбраната Джеймс Матис, за да обсъди с него предложението армията да пази границите на страната с Мексико, предава Reuters.\r\n„Подготвяме армията да направи границата между Мексико и САЩ сигурна. Скоро ще се срещна с Матис. Смятам, че това е нещото, което трябва да направим“, заяви Тръмп по време на съвместна пресконференция с президентите на Латвия, Литва и Естония. \r\nТой  допълни, че вече е обсъдил идеята  с министъра в по-ранен частен разговор.  Виктор Турмаков", "date": "2018.04.04", "title": "Reuters: Доналд Тръмп ще се срещне с Джеймс Матис, за да обсъди възможността армията да защитава американско-мексиканската граница"}
{"url": "http://www.focus-news.net/news/2018/04/04/2507529/izvestiya-aleksey-pushkov-zayavi-che-obvineniyata-sreshtu-rusiya-po-sluchaya-skripal-sa-provaleni.html", "text": "Председателят на комисията на Съвета на руската федерация по информационната политика Алексей Пушков заяви, че обвиненията на Лондон по адрес на Русия по разследването на отравянето на бившия сътрудник на ГРУ Сергей Скрипал и дъщеря му Юлия са се провалили, пише „Известия“.\r\nПо-рано ръководителят на лабораторията към министерството на отбраната на Великобритания в Портън Даун Гари Айткънхед заяви, че експертите не са успели да установят източника на произход на веществото „Новичок“, с което, както твърди Великобритания, са отровени пострадалите. \r\n„Доказателства няма да има, защото такива няма. В Лондон установиха веществото, но не и произхода му. Това означава провал на всички обвинения срещу Русия“, заяви Пушков.\r\nСпоред сенатора, решението на страните от ЕС да се присъединят към обвиненията на Лондон е прибързано. „Напразно в Берлин и Париж се довериха на британските си колеги. Понякога не трябва да се вярва самона думи, може да се попадне в безизходица“, смята той. Виктор Турмаков", "date": "2018.04.04", "title": "„Известия“ : Алексей Пушков заяви, че обвиненията срещу Русия по „Случая Скрипал“ са провалени"}
{"url": "http://www.focus-news.net/news/2018/04/04/2507539/sport-elena-vesnina-se-klasira-na-vtori-krag-na-tenis-turnira-v-charlstan.html", "text": "Рускинята Елена Веснина победи с резултат 6:3, 2:6, 6:2 американката Мадисън Бренгъл в първи кръг на турнира в Чарлстън.\r\nНа втори кръг Веснина ще се изправи срещу американката Тейлър Таунсенд.  Виктор Турмаков", "date": "2018.04.04", "title": "Спорт: Елена Веснина се класира на втори кръг на тенис-турнира в Чарлстън"}
{"url": "http://www.focus-news.net/news/2018/04/04/2507525/reuters-donald-tramp-zayavi-che-bi-imal-dobri-otnosheniya-s-vladimir-putin.html", "text": "Президентът на САЩ Доналд Тръмп заяви, че би имал добри отношения с руския си колега Владимир Путин, но това не е нещо, на което би се обзаложил, предава  Reuters.\r\n„Мисля, че бих имал много добри отношения с Русия и с президента ѝ Владимир Путин и ако успея, това би било нещо прекрасно“, заяви Тръмп.\r\n„Но има също така голяма възможност това да не се случи. Кой знае?“, допълни той по време на пресконференция в Белия дом заедно с президентите на Латвия, Литва и Естония.  Виктор Турмаков", "date": "2018.04.04", "title": "Reuters: Доналд Тръмп заяви, че би имал добри отношения с Владимир Путин"}
{"url": "http://www.focus-news.net/news/2018/04/04/2507542/anadolu-agency-prezidentat-na-iran-pristigna-v-turtsiya.html", "text": "Президентът на Иран Хасан Роухани пристигна в Турция на официално посещение. Самолетът му кацна във вторник вечерта на летище „Есенбога“ в Анкара, предава  Anadolu Agency.\r\nИранската делегация бе посрещната от министър на отбраната на Турция Нуретин Джанаклъ и от посланика на Иран в Анкара Мохамад Ебрахим Техериан Фард.\r\nВ сряда турският президент Реджеп Тайип Ердоган ще бъде домакин на среща на високо равнище с участието на Роухани и на руския президент Владимир Путин. По време на срещата ще се обсъди примирието в Сирия, териториалната цялост на страната и предотвратяването на нарушенията на примирието в страната. Виктор Турмаков", "date": "2018.04.04", "title": "Anadolu Agency: Президентът на Иран пристигна в Турция"}
{"url": "http://www.focus-news.net/news/2018/04/04/2507541/ria-novosti-sarbiya-obsadi-s-rusiya-i-belarus-dostavkata-na-dopalnitelni-mig-29.html", "text": "Сръбският министър на отбраната Александър Вулин съобщи, че страната му обсъжда с Русия и Беларус допълнителната доставка на изтребители МиГ-29, предава  РИА Новости. През октомври 2017 г. Москва предаде на Белград шест МиГ-29.\r\n„Разбира се, ние разговаряме по въпроса за допълнителните самолети не само с Русия, но и с Беларус“, заяви Вулин. \r\n„Що се отнася до сроковете за доставка, за нас би било най-добре да стане по-скоро. Скоростта на доставките и скоростта на включването им във въоръжените сили е един от най-важните фактори. Що се отнася до условията, става дума за безвъзмездно предаване“, допълни министърът.  Виктор Турмаков", "date": "2018.04.04", "title": "РИА Новости: Сърбия обсъди с Русия и Беларус доставката на допълнителни МиГ-29"}
{"url": "http://www.focus-news.net/news/2018/04/04/2507532/vzglyad-britanskite-himitsi-svaliha-ot-sebe-si-otgovornostta-za-ludostta-na-svoeto-pravitelstvo.html", "text": "„Безумните обвинения не са подкрепени с нищо.\" С тези думи, Кремъл коментира  сензационните твърдения на британските химици - те официално признаха  липсата на доказателства за руския произход на веществото, отравило бившия полковник от ГРУ Сергей Скрипал в Лондон. Тези изявления бяха направени в навечерието на извънредна среща на Организацията за забрана на химическите оръжия, посветена на инцидента, коментира  Взгляд.\r\nКремъл коментира изявлението на лаборатория „Портън даун“, установила естеството, но не и произхода на веществото. Президентският прессекретар Дмитрий Песков нарече ситуацията „напълно чудовищна“. „Малко по малко започнаха да идват потвърждения, че тези луди обвинения, изразени от британската страна в рамките на няколко часа след инцидента, на нищо не се основават, с нищо не са подкрепени. Това е просто красноречиво потвърждение, при това съвсем експертно, съвсем официално“, заяви Песков.\r\n\"Но на министъра на външните работи на Великобритания Борис Джонсън, който обвини президента Владимир Путин и британският премиер Тереза Мей по някакъв начин трябва да гледат в очите колегите си от ЕС, а също така по някакъв начин ще трябва да се извинят на руската страна“, заяви Песков и обобщи: „Разбира се, това е дълга история, тази лудост е отишла твърде далеч, за наше съжаление, ние разбираме, че това няма да свърши веднага“.\r\nСпоред професора от Московския държавен университет Андрей Манойло липсата на аргументи от противниците ще засили позицията на представителите на Русия. „Всичко, което Тереза Мей може да даде  в подкрепа на своите твърдения е доклад, в който не се казва нищо. И това обстоятелство създава ситуация без алтернатива. В допълнение към позицията на Русия, която се поддържа от документите, въз основа на нормите на международното право, друга конструктивна позиция няма“, допълни той. „Тези, които ще оценяват позициите на Великобритания и на Русия ще рискуват да попаднат в неловко положение, ако подкрепят Лондон с неговите слухове, спекулации и парадоксални предположения“, смята професорът Виктор Турмаков", "date": "2018.04.04", "title": "Взгляд: Британските химици свалиха от себе си отговорността за лудостта на своето правителство"}
{"url": "http://www.focus-news.net/news/2018/04/04/2507524/rossiyskaya-gazeta-prezidentite-na-rusiya-i-na-turtsiya-ukrepiha-partnyorstvoto-si.html", "text": "Във вторник руският президент Владимир Путин осъществи първата си чуждестранна визита, след като спечели изборите. В Анкара, държавният глава ще прекара два дни и ще се срещне с турския си и с иранския си колеги Реджеп Тайип Ердоган, както поотделно, така и заедно на среща на високо равнище, посветена на  Сирия, предава „Российская газета“.\r\nЕрдоган и Путин дадоха началото на строителството на АЕЦ „Аккую“- първата в Турция. Президентите отправиха приветствие към участниците в проекта, събрали се на мястото. „Значението на този мащабен иновативен проект не може да се надценява В действителност, днес ние сме не само свидетели на строителството на първата атомна електроцентрала в Турция, но също така на изграждането на основата за Турция в ядрената индустрия като цяло“, заяви Путин. „Ние сме изправени пред една амбициозна задача - да пуснем в експлоатация на първия блок през 2023 г., във връзка с 100-годишнината от основаването на Турската република“, допълни той.\r\n„ Ядрена централа ще генерира 10% от електроенергията в страната ни“, заяви Ердоган. „Ние ще проведем заедно с Руската федерация и други стратегически проекти. Това важи и за ракетните комплекси С-400 и за \" Турски поток“, допълни  той.\r\nМеждувременно, по време на преговорите си, двамата президенти разкриха, че стокообменът между Русия и Турция се е увеличил с 40% през 2017 г. до  22 милиарда долара. „Убеден съм, че това не е границата“, заяви Путин.  „Политическият диалог има положителен ефект върху икономическата сфера“, на свой ред заяви Ердоган. Подписани са редица документи в областта на комуникационните и информационните технологии, социалната политика, правата на жените и децата и спорта.\r\nРуският президент определи като приоритет изпълнението на договора за доставка на Турция на С-400 „Триумф“. Решено е да се  ускори времето за доставка и както и да се определят цените. Обсъдени са и въпросите на либерализирането на визовия режим. Виктор Турмаков", "date": "2018.04.04", "title": "„Российская газета“ : Президентите на Русия и на Турция укрепиха партньорството си"}
{"url": "http://www.focus-news.net/news/2018/04/04/2507546/aktualna-patna-obstanovka.html", "text": "Температурите са в интервала от  0° до + 14°. Времето над страната е предимно ясно и слънчево. Пътните настилки са предимно сухи, на места мокри. Това съобщиха от пресцентъра на Агенция „Пътна инфраструктура“.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; движението по АМ „Тракия“ в тунел „Траянови врата“ посока София е ограничено поради почистване и измиване на пътната настилка в дясната тръба. Движението се осъществява двупосочно в лявата тръба /посока София/. Срок до 04.04.2018 г.;\r\nОбласт Пазарджик: от км 93+000 до км 94+500 в посока Бургас – движение с повишено внимание поради частични ремонтни дейности на асфалтовата настилка. Срок до 04.04.2018 г.;\r\nОбласт Бургас: от км 308+100 до км 359+000 в участъка граница ОПУ Ямбол – Ветрен – частични ремонтни дейности на асфалтовата настилка.Организацията на движение е сигнализирана с пътни знаци.Срок до 05.04 2018 г.; от км 325+000 до км 359+000 в участъка на пътен възел Бургас-Запад се извършват ремонтни дейности по възстановяване на мантинели. Движение с повишено внимание. Срок до 05.04.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движение в една лента преди тунел „Блатино“ при км 56+800 в посока Благоевград – София поради ремонтни дейности в аварийна лента в посока София. Движението се пропуска последователно в активна лента и в изпреварваща лента. Скоростта на движение е ограничена до 70 км/ч в разстояние на 200 м. Сигнализирано е с пътни знаци. Срок от 8 до 17 часа на 04.04.2018 г.; \r\nДвижение в една лента по АМ „Струма“ след тунел „Блатино“ при км 56+900 в посока София – Благоевград поради извършване на ремонтни дейности в аварийната лента. Движението се пропуска последователно в активната лента за движение и в изпреварващата лента за движение. Скоростта на движение е ограничена до 70 км/ч. Сигнализирано с пътни знаци. Срок до 04.04.2018 г.;\r\nДвижение с повишено внимание по АМ „Струма“ при км 61+450 в участъка Джерман – Дупница в посока София поради почистване на свлечени земни маси върху аварийната лента. Сигнализирано е с пътни знаци. Движението се пропуска във вътрешната лента за. Срок до 17:00 часа на 04.04.2018 г.\r\nАМ „Марица“: област Хасково: движението в участъка пътен възел манастир „Св. Атанасий”- пътен възел Димитровград  от км 24+000 до км 35+100 в двете платна се осъществява в една лента поради частични ремонтни дейности на асфалтовата настилка. Движението се осъществява само в скоростната лента. Срок до 04.04.2018 г.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.\r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: Път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок до 04.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 05.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: с. Писанец – гр. Разград от км 37+300 до км 69+599 – частични ремонтни дейности на асфалтовата настилка. Движението се осъществява с повишено внимание. Срок до 07.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево, в участъка от пътен възел Абланица пътен възел Дъбрава от км 51+500 до км 56+800 движение с повишено внимание поради ремонт на мантинели. В работните участъци ще има стеснение на едната лента за движение. Срок до 05.04.2018 г.; Ябланица – Севлиево в участъка от с. Сопот до граница с Област Габрово от км 25+000 до км 69+832 - движение с повишено внимание поради частични ремонтни дейности на асфалтовата настилка. В работните участъци движението ще се осъществява реверсивно в свободната лента. Срок до 05.04.2018 г.; област Търговище: Движение с повишено внимание в участъка Омуртаг – Търговище от км 205+000 до км 215+000 поради частичен ремонт на асфалтовата  настилка. Срок от 8.00 до 17.00 на 07.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: движение с повишено внимание в участъка ГКПП „Гюешево“ – Жиленци от км 0+375 до км 17+000 поради профилиране на банкети и почистване на окопи. Срок до 05.04.2018 г.; движение с повишено внимание в участъка Коняво - Цървеняно от км 33+000 до км  41+000 поради почистване на срутища, окопи и други. Сигнализирано с пътни знаци. Срок до 05.04.2018 г.\r\nобласт Бургас: от км 431+500 до км 447+200 в участъка граница Венец - Карнобат – частични ремонтни дейности на асфалтовата настилка. Движение в една лента двупосочно. Срок до 05.04 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево; в гр.Харманли от км 323+700 до 332+170 – частични ремонтни дейности на асфалтовата настилка. Срок до 05.04.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; Варна – Бургас от км 122+000 до км 124+000 – ремонтни дейности на асфалтовата настилка. Движение в свободната лента, съобразно създадената организация за движение. Срок до 04.04.2018 г.\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 05.04.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 05.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-99: Движението по път II-99 Бургас – Созопол от км 0+000 до км 20+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г.\r\nПът III-208: Движението по път III-208 Трънак – Айтос от км 60+000 до км 92+000 се осъществява с повишено внимание поради частичен ремонт на асфалтовата настилка.Срок до 05.04.2018 г.\r\nПът III-6009: Движението по път III-6009 Каблешково – Ахелой от км 20+000 до км 28+800 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Козлодуй – Хърлец от км 78+820до км 89+000 се осъществява с повишено внимание поради частични ремонти дейности на асфалтовата настилка. Движението се регулира с пътни знаци и сигналисти. Срок 05.04.2018 г.\r\nПът ІІ-11: Движението по път ІІ-11 Мизия – Оряхово от км 108+000 до км 114+000 се осъществява с повишено внимание поради свличане на земни маси. Една от лентите за движение е стеснена. Срок до 04.04.2018 г.\r\nПът ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: \r\nПът III-2904: Временно е ограничено движението за МПС над 3,5 т. по път III-2904 в участъка между с. Спасово и с. Захари Стояново, поради ремонт на мостово съоръжение при с. Бежаново. Срок до 05.04.2018 г.\r\nРемонтни дейности: \r\nПът II-27: Движението по път II-27 с. Владимирово – с. Орлова могила от км 48+200 до км 55+000 се осъществява в една лента поради частични ремонтни дейности на асфалтовата настилка. Срок до 05.04.2017 г. \r\nПът II-27: Движението по път II-27 Добрич – Балчик от км 87+200 до км 107+600 се осъществява в една лента поради частични ремонтни дейности на асфалтовата настилка на. Срок до 05.04.2017 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-62: Движение с повишено внимание в участъка Дупница – Клисура от км 46+000 до км 59+000 поради частични ремонти на пътната настилка. Сигнализирано с пътни знаци. Срок до 05.04.2018 г.\r\nПът ІІІ-107: Движението по път ІІІ-107 Пастра – Рилски манастир от км 15+000 до км 31+000 се осъществява с повишено внимание поради почистване на регули, срутища и окопи. Сигнализирано с пътни знаци. Срок до 04.04.2018 г.\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът ІІ-37: Движението по път ІІ-37 гр. Батак – гр. Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Срок до 04.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът II-23: Движението по път II-23 кариера Тетово – гр. Кубрат от км 31+761 до км 43+813 се осъществява с повишено внимание поради частични ремонти дейности на асфалтовата настилка. Движение с повишено внимание. Срок до 07.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности:\r\nПът II-18: Движението по път II-18 Софийски околовръстен път при Люлин посока бул. \"Сливница\" се осъществява в една лента поради ремонтни дейности при км 61+100. Движението се извършва в съседната лента. Срок 04.04.2018 г.\r\nПът II-18: Движението по път II-18 Софийски околовръстен път при Люлин посока ул. \"Филиповско шосе\" се осъществява в една лента поради ремонтни дейности при км 61+100. Движението се извършва в съседната лента. Срок 04.04.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-55: Движението по път II-55 Велико Търново – Гурково от км 34+000 до 50+000 се осъществява в една лента поради частични ремонтни дейности на асфалтова настилка. Движението се регулира от органите на пътна полиция и сигналисти. Срок до 05.04.2018 г.\r\nПът III-5504: Движението по път III-5504 Обручище – Медникарово в района на с. Обручище от км 12+000 до км 15+000 се осъществява в една лента поради ремонтни дейности на асфалтова настилка. Движението се регулира от сигналисти. Срок до 05.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-623: Движението по път III-663 с. Златополе – с. Брод от км 42+000 до км 38+100 се осъществява с повишено внимание поради частични ремонтни дейности на асфалтовата настилка. Срок до 05.04.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът II-53: Движението по път II-53 Хаджидимитрово - Калчево от км 139+000 до  км 153+000 се осъществява еднопосочно в една лента поради частични ремонтни дейности по асфалтовата настилка. Срок до 04.04.2018 г.\r\nПът III-707: Движението по път III-707 Лозенец - Стралджа от км 11+000 до  км 12+000 се осъществява с повишено внимание поради ремонт на мантинели. Срок до 04.04.2018 г.\r\nПът III-5304: Движението по път III-5304 Ямбол - Кукорево от км 0+000 до  км 6+100 се осъществява еднопосочно в една лента поради частични ремонтни дейности по асфалтовата настилка. Срок до 04.04.2018 г.\r\nПът III-6601: Движението по път III-6601 Межда – Скалица от км 38+000 до км 39+000 се осъществява еднопосочно в една лента поради ремонтни дейности на асфалтовата настилка. Срок до 05.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.04", "title": "Актуална пътна обстановка"}
{"url": "http://www.focus-news.net/news/2018/04/04/2507544/standard-makedoniya-hashim-tachi-pristigna-na-neobyaveno-ednochasovo-poseshtenie-v-tirana.html", "text": "Напрежението в отношенията между Косово и Турция, след депортирането на шестимата турски граждани, е причината президентът на Косово Хашим Тачи да пристигне на необявено посещение в Тирана, коментира македонското електронно издание   „Стандард“.\r\nТачи остана само за един час в Тирана и се срещна единствено  с премиера Еди Рама, който има изключително добри отношения с турския президент Реджеп Тайип Ердоган.\r\nКосовският президент подкрепи експулсирането на турски граждани, оценявайки, че те представляват заплаха за националната сигурност на Косово. Но искането на косовския министър-председател Рамуш Харадинай за уволнението на министъра на вътрешните работи и на началника на  разузнаването, предизвика остри изявления от страна на Ердоган, който заяви  на Харадинай, че  дните му са преброени, а той отвърна, че не трябва да се намесва в вътрешните работи на Косово.\r\nИзвънредното посещение на Тачи се случва в труден момент за правителството на Еди Рама, който е под силен натиск на протестите за въведената такса за използването \"Пътят на нацията\", за което и Косово не е съгласно.\r\nНа негодуването косовските държавни служители, че не са били запознати с въвеждането на таксата, Рама заяви, че не вижда причина за решението за въвеждането на пътната такса да се консултира с правителството на Косово. Виктор Турмаков", "date": "2018.04.04", "title": "„Стандард“ (Македония): Хашим Тачи пристигна на необявено едночасово посещение в Тирана"}
{"url": "http://www.focus-news.net/news/2018/04/04/2507548/predstoyashti-mezhdunarodna-sabitiya-za-4-april-agentsiya-fokus.html", "text": "***В Анкара ще се проведе тристранната среща между президентите на Турция, Русия и Иран за Сирия\r\n***Представители на Южна и Северна Корея ще проведат работна среща преди срещата на върха между Мун Дже-им и Ким Чен-ун в края на април\r\n***Външният министър на Китай Ван И пристига на посещение в Москва, където ще проведе разговори с руския си колега Сергей Лавров\r\n***Продължава напрежението между Турция и САЩ в Северна Сирия и по-конкретно в района на контролирания от сирийските кюрди град Манбидж\r\n***Министерството на отбраната на Русия организира конференция по сигурността, основна тема на която ще е Сирия\r\n***", "date": "2018.04.04", "title": "Предстоящи международна събития за 4 април (Агенция \"Фокус\")"}
{"url": "http://www.focus-news.net/news/2018/04/04/2507549/predstoyashti-sabitiya-v-stranata-za-4-april-agentsiya-fokus.html", "text": "***\r\nОт 10.00 часа на площад „Св. Александър Невски“ ще се състои церемонията по официалното посрещане на държавния глава на Република Хърватия. Колинда Грабар-Китарович, която е в страната ни по покана на държавния глава Румен Радев. Двамата президенти ще проведат среща „на четири очи“ на „Дондуков“ 2 от 10.30 часа, след което ще се проведат пленарните разговори на официалните делегации на България и Хърватия.  В 11.35 часа Румен Радев и Колинда Грабар-Китарович ще дадат съвместна пресконференция.\r\n***\r\nОт 09.00 часа ще започне пленарното заседание на Народното събрание. \r\n***\r\nОт 10.30 часа председателят на НС Цвета Караянчева ще се срещне с министъра на външните работи на Черна гора Сърджан Дарманович. \r\n***\r\nОт 10.00 часа ще започне седмичното заседание на Министерския съвет. \r\n***\r\nОт 09.00 часа в хотел КООП София заместник-министър Деница Николова ще председателства заседание на Комитета за наблюдение на Програма за междурегионално сътрудничество УРБАКТ ІІІ. \r\n***\r\nОт 10.00 часа в Информационното бюро на Европейския парламент в България (ул. „Георги С. Раковски“ 124) евродепутатът от АЛДЕ/ДПС Илхан Кючюк организира конференцията „ЕС в търсене на смисъл“. Участие в събитието ще вземе председателят на Движението за права и свободи – Мустафа Карадайъ.\r\n***\r\nОт 10.00 часа 14-и състав на Специализирания наказателен съд ще заседава по делото срещу Петър А., Красимир В. и др., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Цветелин Ц., Тихомир В. и др., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Владимир Т., Тодор С. и др., на които е повдигнато обвинение за организиране и ръководене на организирана престъпна група.\r\n***\r\nОт 11.00 часа в зала 5 на ул. „Московска“ 33 ще се проведе на брифинг за промените в проекта на Наредба за реда и условията за пътуване с обществения градски транспорт в София. Промените ще бъдат представени от Председателя на Столичния общински съвет Елен Герджиков, Председателят на комисията по транспорт Екатерина Йорданова и Зафир Зарков.\r\n***\r\nОт 12.15 часа на Терминал 2 на летище \"София\" с полет от Рим ще се завърнат участниците в XXVI Национална антарктическа експедиция.\r\n***\r\nОт 13.30 часа Кметът на София Йорданка Фандъкова ще провери строителството на разширението на 149 СУ „Иван Хаджийски“ в район „Овча Купел“ 2 , ул. „Феникс“. \r\n***\r\n От 12.30 часа в зала „София“ на Бест Уестърн Сити хотел Европейският полицейски съюз (ЕПС)  и Синдикална федерация на служителите в МВР (СФСМВР) организира пресконференция на тема „Въвеждане на минимални стандарти за полицейско оборудване, екипировка и обучение в Европа“.\r\n***\r\nОт 13.00 часа в сградата на Министерство на вътрешните работи ще се състои брифинг във връзка с предприетите действия по осигуряването на обществения ред и безопасността на Великден. \r\n***\r\nОт 14.00 часа 6-и състав на Специализирания наказателен съд ще заседава по делото срещу Шерго З., Алдин А. и др., на които е повдигнато обвинение за организиране и ръководене на организирана престъпна група.\r\n***\r\nОт 14.00 часа 14-и състав на Специализирания наказателен съд ще заседава по делото срещу Христоско В., на когото е повдигнато обвинение за изнудване.\r\n***\r\nОт 14.00 часа 7-и състав на Специализирания наказателен съд ще заседава по делото срещу Анжело В., Валери Д. и др., на които е повдигнато обвинение за организиране и ръководене на организирана престъпна група.\r\n***\r\nОт 14.00 часа 5-и състав на Специализирания наказателен съд ще заседава по делото срещу Петър Б., Данаил С. и др., на които е повдигнато обвинение за организиране и ръководене на организирана престъпна група.\r\n***\r\nОт 19.00 часа в галерия SYNTHESIS ще бъде представена изложбата на Никола Михов „МОЯ ЛИЗА“.\r\n***\r\nОт 19.00 часа в Централния Военен клуб ще се проведе концерт, част от празненствата „Невруз“, с които се отбелязва пристигането на пролетта.\r\n***\r\nОт 17.30 часа в Историческия музей ще се бъде открита гостуваща изложба от специализирания музей за резбарско и зографско изкуство в град Трявна, озаглавена „От ръката тревненска”.\r\n***\r\nОт 12.30 часа в отдел „Изкуство” на Регионална библиотека „Д. Талев” ще се проведе инициативата  „Писани яйца“. \r\n***  \r\nОт 14.00 часа ще се проведе Брифинг по повод предстоящите Великденски празници проведе в КАТ-Благоевград.\r\n***\r\nОт 17.30 часа в отдел „Изкуство” на Регионална библиотека „Д. Талев” Шеф Иван Манчев да представи книгата си „Мечти и кошмари“.\r\n***\r\nОт 12.00 часа в сградата на Варненска и Великопреславска света митрополия (площад „Св. св. Кирил и Методий“ №1), Негово Високопреосвещенство Варненския и Великопреславски митрополит Йоан ще произнесе своето Пасхално послание.\r\n***\r\nОт 14.00 часа в офиса на ПП ГЕРБ на ул. „Георги Бенковски” №1, общинският съветник Калин Калевски ще проведе приемен ден за граждани.\r\n*** \r\nОт 16.00 часа в библиотеката на НЧ „Надежда 1869“ Клуб приятели на книгата ще проведе среща с писатели-хумористи от Велико Търново на тема: „Светът е оцелял, защото се е смял”.\r\n*** \r\nОт 17.00 часа в Изложбени зали „Рафаел Михайлов“ ще се проведе концерт на преподавателите от катедра „Музика“ при ВТУ „Св.св.Кирил и Методий“. \r\n*** \r\nОт 18.00 часа в Художествена галерия  „Борис Денев“ ще бъде открита юбилейна изложба на Тодор Тодоров /живопис/ и Иван Сираков /скулптура/. \r\n*** \r\nОт 19.00 часа в Клуб 7 ще бъде представена книгата \"Акведуктите по българските земи II - IV век\" на д-р Иван Църов.\r\n*** \r\nВ 21.00 часа в Клуб \"Мелън\" ще се проведе благотворителен концерт в подкрепа на Александър Гайдев. \r\n***\r\nОт 09.00 часа в катедрален храм „Св. вмчк Димитър Солунски“ и митрополитски храм „Св. Николай Чудотворец“ ще бъде отслужена Преждеосвещена св. Литургия.\r\n***\r\nОт 10.00 часа в детския отдел на Регионална библиотека „Михалаки Георгиев“ ще се проведе Великденско ателие за деца.\r\n***  \r\nВ 11.00 ч. кметът на Община Видин Огнян Ценков ще посети филиал \"Звънче\" на детска градина \"Мир\", гр. Дунавци, за да направи лично дарение. (Филиалът се намира в гр. Видин, в близост до кв. \"Нов път\", зад бившия завод за режещи инструменти - ЗРИ) \r\n***\r\nОт 17.00 часа в катедрален храм „Св. вмчк Димитър Солунски“ и митрополитски храм „Св. Николай Чудотворец“ ще бъде отслужено Малко повечерие.\r\n***  \r\nОт 17.00 часа в новата сграда на Административен съд - Видин, находяща се на ул. \"Цар Симеон Велики \" № 3, в Заседателната зала на ет. 2. ще се проведе пресконференция с Георги Чолаков – председател на Върховен административен съд и председатели на отделения във ВАС, присъствали на отчета на дейността на Административен съд – Видин.\r\n***\r\nОт 09.00 часа в митрополитския храм „Св. Николай Мирликийски” ще бъде отслужена Преждеосвещена света литургия.\r\n***\r\nОт 10.30 часа ще се проведе инициативата „Детска градина с по-зелен двор“ с участие на деца от ДГ „Българче“ Враца.\r\n***\r\nОт 14.00 часа в сградата на ОДМВР-Враца директорът Янко Янколов ще даде брифинг, на който ще запознае медиите с работата на МВР в дните Великденските празници. \r\n***\r\nОт 17.00 часа в малка зала на Художествена галерия „Иван Фунев“ ще се проведат XXIX Зимни четения  „Да създаваш любопитство“ – Тихомир Машов.\r\n***\r\nОт 10.00 до 13.00 часа във фоайето на  Младежкия център ще се проведе Великденска творителница.\r\n***\r\nОт 11.00 часа на пл. „Свобода“ ще се проведе Великденски концерт на Духов оркестър – Добрич с диригент Стоян Монов.\r\n***\r\nОт 13.30 часа в Регионална библиотека „Дора Габе” ще се проведе библиотерапия с потребители на ЦПЗ „Д-р Петър Станчев”, част от общинската компания „Бъди здрав“.\r\n***\r\nОт 18.30 часа в Спортната зала ще се проведе Великденски благотворителен концерт под патронажа на кмета на Община Дупница инженер Методи Чимев и председателя на Общинския съвет Емил Гущеров. Мотото на благотворителната проява е „За повече жадувани бебета в Дупница”.\r\n***\r\nОт 09.00 часа в пункта на БЧК – Карлово, намиращ се на бул. „Освобождение“ № 28,  ще започне раздаването на хранителни помощи - ІІ транш за най-нуждаещите се лица.\r\n***\r\nОт 18.30 часа в Младежкия дом ще се състои концертът „Тракийска палитра” с участието на народната певица Пепи Христозова, фолклорен танцов ансамбъл „Младост” и певческа група „Пъстренец Jr.”.\r\n***\r\nВ землището на с. Кладница, в района на Държавно ловно стопанство - Витошко – Студена ще се проведе залесяване на служителите от Изпълнителна агенция по горите, партньорски организации и журналисти. В рамките на събитието е предвидена пресконференция.\r\n***\r\nОт 9.00 часа в зала 2 на Окръжен съд ще се гледа делото срещу Борислав З., Росен Н., Петко К., Димитър А. и Георги Ч., обвинени за точене на ДДС и опит за вземане на кредит със сведения менте от Креди Агрикол. \r\n***\r\nОт 10.00 часа в сградата на Комплекс за социални услуги „Свети Георги“,  намираща се на бул.“Цариградско шосе“ № 102, ще се бъде открит Дневен център за пълнолетни лица с увреждания.\r\n***\r\nОт 10.30 часа в зала 10 на Окръжен съд ще се гледа делото срещу Тургут А., на който е повдигнато обвинение, че на 03.07.2015 г. е нарушил правилата за движение на автомагистрала „Тракия“, като е шофирал в насрещното движение. \r\n***\r\nОт 17 часа в Балабановата къща в Стария град ще се проведе празничен „Пролетен концерт“. \r\n***\r\nОт 18 часа в галерия „Пловдив” във фоайето на сградата на Общински съвет ще се открие фотоизложбата „Добре дошли в България!“. \r\n***\r\nОт 11.00 часа в Парка на възрожденците, в Алеята между Тенис клуб „Приста“ и църквата „Всех Святих“, ще бъдат залесени 10 фиданки – чинари във връзка с Деня на залесяването във връзка с Деня на залесяването.\r\n*** \r\nОт 10.00 часа в  Детска градина „Слънчо” гостува Читалищната библиотека при ПБНЧ „Еленка и Кирил Д. Аврамови 1856“. Ще започне инициативата Голямото Великденско четене.\r\n***\r\nОт 10.30 часа от площада на село Брежани ще започне акция по залесяване с брежански кестен.  На събитието ще участва кметът на община Симитли Апостол Апостолов, кметът на Брежани Благой Стефанов, представители на Югозападно предприятие, лесничеи и работници от Горско стопанство Симитли, както и представители и членове на сдружение „Хора и традиции“.\r\n***\r\nОт 11.00 часа в зала 315 в сградата на ОДМВР-Сливен ще се проведе брифинг във връзка с предприетите мерки, свързани с обезпечаване на пътната и пожарна безопасност, както и опазване на обществения ред по време на Великденските празници.\r\n***\r\nОт 19.00 часа в зала \"Май\" сливенският симфоничен оркестър с диригент Димитър Караминков и с концертмайстор Силва Топузян ще изнесе Великденски концерт .  \r\n***\r\nОт 17.30 часа в \"Узунова къща\" ще бъде открита и зложбата на преподаватели от ВТУ  \"Св. св. Кирил и Методий, озаглавена \"Приятели\" . Ще бъдат представени картини на трима художници Иван Узунов, Мария Караиванова и Стоян Илиев.\r\n***\r\nот 10,30 часа на Амфитеатър – Нов център жителите и гостите на град Смолян ще имат възможност да получат фиданки от служителите на Държавно горско стопанство – Смилян. \r\n***\r\nОт 18.30 часа в зала 1 на Родопския драматичен театър „Николай Хайтов” ще се проведе Великденски концерт с участието на читалище „Екзарх Стефан” – Широка лъка и фолклорен ансамбъл „Манол Радичев” - село Гела.\r\n***\r\nОт 18.00 часа в западната зала на Художествена галерия - Стара Загора ще бъде представена изложба на известния български скулптор, старозагореца проф. Валентин Старчев.\r\n***\r\nОт 10.30 часа в залата на Драматично-куклен театър „Иван Димов“ ще бъде представен спектактълът „Абра театра“. Събитието е част от празничния календар на Община Хасково по повод Великден.\r\n***\r\nОт 19.00 часа в залата на Драматично-куклен театър „Иван Димов“ ще се състои Великденски концерт с участието на  Детски хор \"Орфей\" с диригент Елена Цветкова, който ще изпълни Църковнославянски песнопения. Събитието е част от празничния календар на Община Хасково по повод Великден.\r\n***\r\nОт 14.00 часа в зала 363 на Община Шумен ще се проведе обществено обсъждане на касовото изпълнение на бюджета на Община Шумен за 2017 г.\r\n***\r\nОт 17.00 часа на тържествена церемония в Ритуалната зала на Обредния комплекс ще бъдат връчени наградите в сферата на здравеопазването в Ямбол.\r\n***\r\nОт 10.30 часа в РУ- Шумен ще се проведе брифинг. \r\n***\r\nОт 13.00 часа в Пресклуба на БТА на  пресконференция ще бъде представена програмата на предстоящия фестивал „Шумен рок“.", "date": "2018.04.04", "title": "Предстоящи събития в страната за 4 април (Агенция „Фокус“)"}
{"url": "http://www.focus-news.net/news/2018/04/04/2507540/pregled-na-mezhdunarodnite-novini-do-6-chasa-agentsiya-fokus.html", "text": "Полицията в северната част на американския щат Калифорния е реагирала на сигнали за стрелба в централата на интернет компанията \"Ютюб\" в град Сан Бруно край Сан Франциско.\r\nКметът на града Кони Джаксън съобщи, че са постъпили няколко сигнала до полицията, в които се съобщава за стрелба и на място са пристигнали полиция и пожарникари. \r\nКлиповете на местна телевизия показват как полицията успокоява група хора, наредени пред сградата и как полицейски коли обграждат региона. Полицията в Сан Бруно съобщава, че все още не може да излезе с допълнителна информация. Компанията \"Ютюб\" все още не е излязла с коментар за инцидента\r\n*** Великобритания обвини Русия във вторник, че е свикала  среща на Организацията за забрана на химическото оръжие (ОЗХО) с цел да я използва като „отклоняваща тактика“, за да провали разследването по случая „Скрипал“.\r\n„Руската инициатива е поредната отклоняваща тактика, целяща да провали усилията ОЗХО за достигане до заключение“, заяви министърът на външните работи на Великобритания Борис Джонсън чрез съобщение.\r\n***  Словенският министър-председател Миро Церар заяви, че страната му подкрепя евроатлантическата интеграция на Македония. Той заяви, че очаква положителна препоръка за начало на преговорите с ЕС.\r\nСловения подкрепя Македония за евроатлантическа интеграция. Земята процъфтяват в плана на реформите и очаквам да получи положителна препоръка за започване на преговори с ЕС, заяви словенският премиер Миро Церар на съвместна пресконференция в правителството с неговия домакин премиера Зоран Заев.\r\n„Особено ме радва, когато виждам, че Македония напредва в реформите и парламентът вече през април ще обсъди пакет от важни закони, които ще доведат до значителни реформи в областта на правосъдието и на други сфери, тъй като само по този начин ще бъде възможно Македония сравнително бързо да се интегрира в Европа, както и в НАТО“, заяви Церар.\r\nТой изрази убеждението си, че е необходимо да се засили интеграционният процес за Македония и други страни в региона в ЕС.\r\n„Западните Балкани са част от Европа и въпросът за интеграцията на страните от Западните Балкани в Европа трябва да бъде на дневен ред всеки ден и този процес трябва да бъде засилен. Очаквам, че ЕК скоро ще даде препоръка за преговори за влизането на Македония в ЕС и аз вярвам, че това ще насърчи още положителни процеси. Стабилната и успешна Македония е в интерес и на региона, на цялата европейска общност“, допълни Церар и посочи, че очаква много от майската среща на високо равнище ЕС и страните от Западните Балкани в София.\r\nНа свой ред македонският министър-председател Заев заяви, че Словения е добър пример как се напредва в икономически и в евроатлантически план. „Днес получихме още едно потвърждение, че в Словения имаме силен съюзник на нашите стремежи в ЕС и НАТО“, убеден е той..\r\n„Нуждаем се от подкрепа в засиления диалог на Македония с ЕС в рамките на  стратегията за разширяване на ЕС и в условия, когато българското и предстоящото австрийско председателство на ЕС са насочени към региона. Ние като правителство вярваме, че ще получим препоръка от ЕК през втората половина на този месец, с което на майската среща в София страната ще получи дата за започване на преговорите за присъединяване към ЕС“, допълни Заев.\r\n***Китайска делегация пристигна за VII Московска конференция по международна сигурност. Групата се оглавява от новия министър на отбраната на Китай генерал – полковник Вей Фенхе.\r\nТой благодари на своя руски колега Сергей Шойгу за топлия прием и разказа, че неговата първа международна визита в ролята на военен министър е в Русия, „за да покаже на света високото ниво на развитие на нашите двустранни отношения и твърдата решимост на нашите Въоръжени сили да укрепват стратегическото взаимодействие помежду ни“, заяви Фенхе.\r\nГенерал-полковникът подчерта, че делегацията е пристигнала в Русия, за да й помогне в организацията на конференция, както и за да се покаже на американците колко тесни са връзките между армиите на Русия и Китай, „особено в развилата се ситуация“.\r\n„Дойдохме, за да ви подкрепим... Китайската страна е готова да изрази нашата остра загриженост и единна позиция по важната международна проблематика и на международните площадки“, заключи китайският военен министър.\r\nНа свой ред Сергей Шойгу отбеляза, че отношенията между двете страни са преминали на безпрецедентно високо ниво и стават все по-важен фактор в обезпечаването на мира и международната стабилност.\r\nVII Московска конференция по международна сигурност ще се проведе на 4-5 април.\r\n*** Президентите на Турция и Русия Реджеп Таийп Ердоган проведоха среща в Анкара.\r\nКакто съобщиха от администрацията на турския държавен глава, разговорът е продължил час и половина и е била закрита за медиите. В момента, под председателството на двамата президенти, се провежда седмото заседание на руско-турския Съвет за сътрудничество на високо ниво.\r\nКакто агенция „Фокус“ вече информира, във вторник Владимир Путин пристигна на двудневно посещение в Турция, като по-рано през деня двамата президенти дадоха началото на строителството на първата турска АЕЦ – „Аккую“. В сряда трябва да се проведе тристранната среща на върха Русия – Турция – Иран за Сирия. Първият блок на атомната електроцентрала (АЕЦ) „Аккую“ ще бъде пуснат през 2023 година, за 100-годишния юбилей от основаването на Турската република. Това заяви президентът на Русия Владимир Путин на церемонията за началото на строителството на първата турска АЕЦ.\r\n„Пред нас стои амбициозната задача да пуснем първия енергоблок през 2023 година, по случай 100-годишнината от основаването на Турската република. Заедно с президента на Турция Реджеп Таийп Ердоган се договорихме, че ще направим всичко, за да изпълним тази задача“, заяви Путин.\r\nТой изрази увереност, че „работата на добре сработените руски и турски специалисти ще позволи да се изпълнят в срок всички набелязани планове и успешната реализация на този проект ще стан е един от символите на динамичното и постъпателно развитие на руско-турското взаимодействие, партньорство и приятелство“.\r\nСпоред думите на Путин, при строителството на първата турска АЕЦ ще се използват най-добрите съвременни технологии, аналогични на тези, които се използват в Русия.\r\n„Русия е един от признатите лидери в областта на световния атом“, напомни руският президент, като подчерта, че строителството на АЕЦ „Аккую“ означава създаване на основа за атомната промишленост на Турция. „Започваме създаването на нов отрасъл. Турция е високоразвита в техническо и икономическо отношение държава, но това е нов етап, нов ход в развитието на икономиката на Турската република“, заяви руският лидер.\r\n*** Президентът на САЩ Доналд Тръмп защити плановете си да проведе среща с руския си колега Владимир Путин заявявайки, че добрите двустранни отношения между Москва и Вашингтон са важни, но посочи също, че никой не е бил по-твърд от него спрямо Русия.\r\n„Ако се разбираме с Русия, това ще е нещо добро, а не лошо“, заяви Тръмп няколко дни, след като поздрави Путин за победата му на руските президентски избори и действията за организиране на среща между двамата в Белия Дом.\r\n„Всеки би се съгласил с това, с изключение на най-големите глупаци“, продължи американският президент, като добави, че „може би никой не е бил по-твърд спрямо Русия от Доналд Тръмп“.\r\n***", "date": "2018.04.04", "title": "Преглед на международните новини до 6  часа /Агенция “Фокус”/"}
{"url": "http://www.focus-news.net/news/2018/04/04/2507550/nimh-vremeto-shte-bade-predimno-slanchevo-s-maksimalni-temperaturi-mezhdu-20-i-25.html", "text": "Днес ще бъде предимно слънчево, с разкъсана висока облачност. Ще духа слаб южен вятър. Затоплянето ще продължи и максималните температури ще са между 20° и 25°, по морския бряг – между 11° и 16°, в София – около 22°. Това съобщи за Агенция „Фокус“ дежурният синоптик Евгения Егова от Националния институт по метеорология и хидрология към БАН. Атмосферното налягане след обяд ще започне да се понижава, но ще се задържи малко по-високо от средното за април. Над Черноморието ще е слънчево. Ще духа слаб, в северните райони – до умерен южен вятър. Максималните температури ще са от 11-12° по северното крайбрежие, до 16-17° в Бургаския залив. Температурата на морската вода е 6-8°. Вълнението на морето ще е 1-2 бала. Над планините ще бъде предимно слънчево, с разкъсана висока облачност. Ще духа слаб до умерен вятър от запад-югозапад. Максималната температура на височина 1200 метра ще е около 16°, на 2000 метра – около 10°.", "date": "2018.04.04", "title": "НИМХ: Времето ще бъде предимно слънчево, с максимални температури между 20° и 25°"}
{"url": "http://www.focus-news.net/news/2018/04/04/2507545/sport-sara-erani-se-klasira-na-vtori-krag-na-tenis-turnira-v-charlstan.html", "text": "Италианката Сара Ерани победи в първи кръг на турнира в Чарлстън канадката Йожени Бушар с 6:4, 6:4.\r\nВъв втори кръг Ерани ще се изправи срещу румънката Михаела Бузарнеску. Виктор Турмаков", "date": "2018.04.04", "title": "Спорт: Сара Ерани се класира на втори кръг  на тенис-турнира в Чарлстън"}
{"url": "http://www.focus-news.net/news/2018/04/04/2507554/regnum-balgariya-mozhe-da-prerazgleda-svoyata-pozitsiya-po-izgonvaneto-na-ruskite-diplomati.html", "text": "Българският външен министър Екатерина Захариева заяви, че властите на страната ѝ си оставят правото да преразгледат решението относно изгонването на руските дипломати във връзка със „Случая Скрипал“, предава  Regnum.\r\nЗахариева заяви, че страната ѝ следи развитието на ситуацията около отравянето в Солсбъри и в София обсъжданията на въпроса продължават. Тя увери, че на България не е оказван никакъв външен натиск заради отказа ѝ да гони руски дипломати и ако позицията на страната по въпроса се промени, това ще бъде суверенно решение.\r\nПо-рано за консултации в София бе отзован посланика на България в Русия Бойко Коцев. Българският министър-председател Бойко Борисов проведе заседания на съвета за национална сигурност с участието на дипломата. Коцев ще се върне в Москва след Великден. Виктор Турмаков", "date": "2018.04.04", "title": "Regnum: България може да преразгледа своята позиция по изгонването на руските дипломати"}
{"url": "http://www.focus-news.net/news/2018/04/04/2507528/ria-novosti-redzhep-tayip-erdogan-smyata-che-turtsiya-i-rusiya-imat-podobni-vazgledi-varhu-problemite-v-siriya.html", "text": "Турският президент Реджеп Тайип Ердоган заяви, че страната му и Русия имат еднакви възгледи върху многочислените проблеми в Сирия, а съвместната борба срещу тероризма ще бъде продължена, предава РИА Новости.\r\n„Обсъдихме Сирия, включително някои от регионалните теми. Въпреки няколкото нарушения на примирието след преговорите в Астана, ние постигнахме големи успехи. Ако не напълно, то в голяма степен предотвратихме гибелта на цивилно население“, заяви Ердоган по време на съвместна пресконференция с руски му колега Владимир Путин.\r\n„Надявам се, че ще продължим заедно да работим над стабилността в Сирия, ще продължим сътрудничеството в борбата срещу тероризма. По много теми в Сирия имаме еднакви възгледи с Русия. Дадох на Путин информация за операцията в Африн и подчертах, че териториалната цялост на Сирия е важна“, заяви турският президент.  Виктор Турмаков", "date": "2018.04.04", "title": "РИА Новости: Реджеп Тайип Ердоган смята, че Турция и Русия имат подобни възгледи върху проблемите в Сирия"}
{"url": "http://www.focus-news.net/news/2018/04/04/2507538/ria-novosti-vladimir-putin-otbelyaza-neobhodimostta-ot-koordinatsiya-na-stranite-po-kyurdskiya-vapros-v-siriya.html", "text": "Президентът на Русия Владимир Путин заяви, че ако няма максимална координация между всички заинтересовани страни по кюрдския въпрос в Сирия, няма да има краен резултат, предава РИА Новости.\r\n„Що се отнася до бъдещото устройство и настоящия политически диалог, ние изхождаме от това, че кюрдският народ е част от многонационалния народ на Сирия и има право да участва в политическите процеси, да намери своето място в бъдеща Сирия, но разбира се, изхождаме от това, че всеки процес в този план трябва да се случва при максимална координация между всички заинтересовани страни. Ако не стане така, няма да има краен резултат“, заяви Путин по време на съвместна пресконференция със своя турски колега Реджеп Тайип Ердоган. \r\n„А кой трябва да участва в този преговорен политически процес, какво място трябва всеки народ да заеме в бъдещето на Сирия, това трябва да се определи от самия сирийски народ“, допълни той. Виктор Турмаков", "date": "2018.04.04", "title": "РИА Новости: Владимир Путин отбеляза необходимостта от координация на страните по кюрдския въпрос в Сирия"}
{"url": "http://www.focus-news.net/news/2018/04/04/2507551/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранично-пропускателни пунктове. Това съобщиха от ГД „Гранична полиция“, като информацията за трафика е към 6.00 часа. Нормален е трафикът по границите със Сърбия, Македония, Гърция, Турция и Румъния.", "date": "2018.04.04", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2018/04/04/2507555/kabinetat-shte-razgleda-doklad-za-napredaka-po-programata-za-energiyna-efektivnost-na-mnogofamilni-zhilishtni-sgradi-prez-2017-g.html", "text": "Кабинетът ще разгледа доклад за напредъка по Програмата за енергийна ефективност на многофамилни жилищни сгради през 2017 година, с вносител регионалният министър Николай Нанков. Това предвижда дневният ред на днешното редовно правителствено заседание. Със закриването на Консулството от длъжността почетен консулт на България в Сингапур ще бъде освободен Деймс Там Тък Чунг. Вносител на предложението е вицепремиерът и министър на външните работи Екатерина Захариева. Правителството ще гласува Постановление за одобряване на допълнителни разходи по бюджета на Министерството на отбраната. Вносител на проекта е вицепремиерът и министър на отбраната Красимир Каракачанов. Министрите ще решат дали да се закрие Консулството на България в Сингапур. Правителството ще обсъди отчуждаването на частни имоти във връзка с изграждането на пътя Мездра- Ботевград.", "date": "2018.04.04", "title": "Кабинетът ще разгледа доклад за напредъка по Програмата за енергийна ефективност на многофамилни жилищни сгради през 2017 г."}
{"url": "http://www.focus-news.net/news/2018/04/04/2507559/predsedatelyat-na-narodnoto-sabranie-tsveta-karayancheva-shte-se-sreshtne-s-ministara-na-vanshnite-raboti-na-cherna-gora-sardzhan-darmanovich.html", "text": "Председателят на Народното събрание Цвета Караянчева ще се срещне с министъра на външните работи на Черна гора Сърджан Дарманович. Това съобщиха от пресцентъра на Народното събрание. Разговорът ще бъде от 10.30 часа. С външния министър на Черна гора ще се срещнат председателят на Комисията по европейските въпроси и контрол на европейските фондове Кристиан Вигенин, председателят на Групата за приятелство България – Черна гора Петър Петров и председателят Комисията по външна политика Джема Грозданова.", "date": "2018.04.04", "title": "Председателят на Народното събрание Цвета Караянчева ще се срещне с министъра на външните работи на Черна гора Сърджан Дарманович"}
{"url": "http://www.focus-news.net/news/2018/04/04/2507558/letishte-sofiya-otstranen-e-problemat-sas-sarvarite-na-evrokontrol-poletite-se-izvarshvat-po-grafik.html", "text": "Проблемът със сървърите на „Евроконтрол“, който възникна вчера, е отстранен. Това съобщиха от Летище „София“. Възстановява се нормалният график на полетите.", "date": "2018.04.04", "title": "Летище „София“: Отстранен е проблемът със сървърите на „Евроконтрол“, полетите се извършват по график"}
{"url": "http://www.focus-news.net/news/2018/04/04/2507557/mvr-shte-dade-informatsiya-za-predprietite-deystviya-po-osiguryavaneto-na-obshtestveniya-red-i-bezopasnostta-na-velikden.html", "text": "В сградата на МВР ще се състои брифинг във връзка с предприетите действия по осигуряването на обществения ред и безопасността на Великден. Брифингът ще се състои от 13.00 часа в сградата на министерството. Това съобщиха от пресцентъра на МВР. Ще присъстват представители на ГДНП, ГДГП и ГДПБЗН, които ще дадат подробности за предприетите действия по осигуряването на обществения ред, пожарната безопасност и сигурността по пътищата в страната по време на Великденските празници.", "date": "2018.04.04", "title": "МВР ще даде информация за предприетите действия по осигуряването на обществения ред и безопасността на Великден"}
{"url": "http://www.focus-news.net/news/2018/04/04/2507561/ombudsmanat-maya-manolova-shte-dari-150-paketa-s-hrana-ot-kampaniyata-velikden-za-vseki-na-pensioneri-ot-kv-krasna-polyana.html", "text": "От 13.00 часа омбудсманът Мая Манолова ще дари 150 пакета с храна и напитки на 4 пенсионерски дружества, събрани от националната кампания „Великден за всеки – дари празник на баба и дядо“ на адрес: кв. „Красна поляна“, бул. „Никола Мушанов“, партера на бл. 42. Това съобщиха от пресофиса на омбудсмана.\r\nХранителни пакети ще получат възрастните хора от дружествата на пенсионерите „Христо Ботев“, на инвалидите „Роза“, на граничарите – пенсионери и от дружеството на Съюза на офицерите и сержантите. Храната е събрана от доброволците на инициативата, участвали в акцията „Купи и сподели“ в столичните магазини, както и от даренията на производители и търговци в столицата. \r\nНационалната кампания „Великден за всеки“ се организира за трета поредна година под патронажа на омбудсмана и традиционно набира парични средства и трайни храни за българските пенсионери, които няма да получат великденска надбавка от 40 лв. Тази година определеният от правителството минимален праг е до линията на бедност - 321 лв.\r\nСредствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна. / Кои са те тук: https://goo.gl/L7QZRg /\r\nОт днес възрастните хора вече могат да получават своите ваучери с месечната си пенсия в централните пощенски клонове по места. От тази седмица, със съдействието на социалния патронаж по общини, започна и раздаването на събраните хранителни продукти на социално слаби и бедни хора.\r\nСписъците на пенсионерите, които ще получат ваучери ще бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден.", "date": "2018.04.04", "title": "Омбудсманът Мая Манолова ще дари 150 пакета с храна от кампанията „Великден за всеки“ на пенсионери от кв. „Красна поляна“"}
{"url": "http://www.focus-news.net/news/2018/04/04/2507562/kmetat-na-sofiya-yordanka-fandakova-shte-proveri-stroitelstvoto-na-razshirenieto-na-149-su-ivan-hadzhiyski.html", "text": "Кметът на София Йорданка Фандъкова ще провери строителството на разширението на 149 СУ „Иван Хаджийски“ в район „Овча Купел“ 2, ул. „Феникс“. Това съобщиха от пресцентъра на Столична община. Разширението включва спортна зала и кабинети. Проверката ще се състои на 4 април в 12.30 часа.", "date": "2018.04.04", "title": "Кметът на София Йорданка Фандъкова ще провери строителството на разширението на 149 СУ „Иван Хаджийски“"}
{"url": "http://www.focus-news.net/news/2018/04/04/2507537/vladimir-putin-pregovorite-s-turtsiya-byaha-sadarzhatelni.html", "text": "Президентът на Русия Владимир Путин заяви, че посещението му в Турция и преговорите с нейния президент Реджеп Тайип Ердоган са били съдържателни, предава РИА Новости.\r\n„Преди всичко искам да отбележа, че програмата на днешното посещение бе наситено и съдържателно“, заяви Путин. Той отбеляза, че заедно с Ердоган е обсъдил ключови теми от двустранното сътрудничество и редица актуални регионални и международни въпроси. Определени са конкретните ориентири за по-нататъшната съвместна работа.\r\nПутин подчерта, че някои договорености са били оформени като подписани документи.\r\n„Искам да отбележа, че взаимодействието между Русия и Турция се развива. Политическият характер носи интензивен характер“, заяви Путин и допълни, че външните министерства и министерствата на отбраната на двете страни се намират в тесен контакт. Виктор Турмаков", "date": "2018.04.04", "title": "Владимир Путин: Преговорите с Турция бяха съдържателни"}
{"url": "http://www.focus-news.net/news/2018/04/04/2507547/cnbc-politsiyata-ustanovi-lichnostta-na-zhenata-otkrila-strelba-v-kaliforniya.html", "text": "Жената, открила стрелба в централата на „Ютюб“ в град Сан Бруно в американския щат Калифорния е идентифицирана като Насим Наджафи Агдам , предава  CNBC.\r\nПолицията е реагирала на сигнал в офисите на интернет компанията в Сан Бруно в 13:00 часа местно време. Близо 1100 души работят в комплекса.\r\n„Жената, на 39 години, е извършила нападението заради домашен скандал“, съобщават местните власти. Според тях тероризмът не е мотив за нападението този път. \r\n„Агдам е починала от самонанесена огнестрелна рана“, смята полицията. Тя е използвала деветмилиметров писколет за извършването на нападението. \r\nАгдам, жител на град Сан Диего в щата Калифорния, по-рано се е оплаквала, че „Ютюб“ е „дискриминирал и филтрирал“ публикуването от нея съдържание.  Виктор Турмаков", "date": "2018.04.04", "title": "CNBC: Полицията установи личността на жената, открила стрелба в Калифорния"}
{"url": "http://www.focus-news.net/news/2018/04/04/2507552/prezidentat-na-republika-harvatiya-kolinda-grabar-kitarovich-shte-bade-na-ofitsialno-poseshtenie-v-balgariya.html", "text": "Pрезидентът на Република Хърватия Колинда Грабар-Китарович ще бъде на официално посещение в България по покана на държавния глава Румен Радев. Това съобщиха от прессекретариата на държавния глава. Сред темите на срещата на двамата президенти ще бъдат възможностите за увеличаване на търговския обмен и разширяването на икономическите и туристически връзки между България и Хърватия, както и обменът на опит в сферата на образованието, науката, технологиите, културата. Румен Радев и Колинда Грабар-Китарович ще обсъдят също така регионалното сътрудничество в Югоизточна Европа, както и европейската и евроатлантическата перспектива на Западните Балкани с оглед на настоящото Българско председателство на Съвета на ЕС и предстоящото през 2020 г. хърватското председателство.   \r\nОт 10.00 часа на площад „Св. Александър Невски“ ще се състои церемонията по официалното посрещане на държавния глава на Република Хърватия. Колинда Грабар-Китарович ще положи венец пред Паметника на Незнайния воин. Двамата президенти ще проведат среща „на четири очи“ на „Дондуков“ 2 от 10.30 часа, след което ще се проведат пленарните разговори на официалните делегации на България и Хърватия. В 11.35 часа Румен Радев и Колинда Грабар-Китарович ще дадат съвместна пресконференция.   \r\nВ рамките на посещението си президентът Колинда Грабар-Китарович ще разговаря с министър-председателя Бойко Борисов и с председателя на Народното събрание Цвета Караянчева.", "date": "2018.04.04", "title": "Президентът на Република Хърватия Колинда Грабар-Китарович ще бъде на официално посещение в България"}
{"url": "http://www.focus-news.net/news/2018/04/04/2507553/parlamentat-shte-razgleda-predlozhenieto-na-bsp-za-promeni-v-nakazatelniya-kodeks-svarzani-s-domashnoto-nasilie.html", "text": "Парламентът ще разгледа предложението на БСП за промени в Наказателния кодекс, целящи справяне с проблемите, свързани с домашното насилие. Това предвижда програмата за работа на Народното събрание. Със законопроекта се предлага промяна на характера на умишлено причинена средна телесна повреда на близък роднина или съпруг – от престъпление от частен в престъпление от общ характер. В тези случаи наказателното производство от общ характер ще се образува по тъжба на пострадалия подадена до прокуратурата, а не до съда, като тъжбата няма да може да бъде оттеглена по искане на подалото я лице. От БСП изтъкват, че със законопроекта се решава в голяма степен единият от съществените въпроси, предвидени в Истанбулската конвенция. \r\nДепутатите ще дебатират и по две предложения за промени в Закона на енергетиката. Едното е свързано правомощията на КЕВР, отнасящи се до лицензионната и дейност, а другото – с либерализацията на енергийния пазар.", "date": "2018.04.04", "title": "Парламентът ще разгледа предложението на БСП за промени в Наказателния кодекс, свързани с домашното насилие"}
{"url": "http://www.focus-news.net/news/2018/04/04/2507565/sofiya-shte-badat-predstaveni-promenite-v-naredbata-za-reda-i-usloviyata-za-patuvane-s-obshtestveniya-gradski-transport.html", "text": "Промените в Наредбата за реда и условията за пътуване с обществения градски транспорт ще бъдат представени в 11.00 часа в зала 5 на ул. Московска 33. Това съобщиха от Столичния общински съвет. Промените ще бъдат представени от председателя на Столичния общински съвет Елен Герджиков, председателят на комисията по транспорт Екатерина Йорданова и Зафир Зарков.", "date": "2018.04.04", "title": "София: Ще бъдат представени промените в Наредбата за реда и условията за пътуване с обществения градски транспорт"}
{"url": "http://www.focus-news.net/news/2018/04/04/2507556/predsedatelyat-na-narodnoto-sabranie-tsveta-karayancheva-shte-se-sreshtne-s-prezidenta-na-harvatiya-kolinda-grabar-kitarovich.html", "text": "Председателят на Народното събрание Цвета Караянчева ще се срещне с президента на Хърватия Колинда Грабар-Китарович. Това съобщиха от пресцентъра на Народното събрание. Разговорът ще бъде от 14.20 часа.", "date": "2018.04.04", "title": "Председателят на Народното събрание Цвета Караянчева ще се срещне с президента на Хърватия Колинда Грабар-Китарович"}
{"url": "http://www.focus-news.net/news/2018/04/04/2507566/aktsenti-v-predavaneto-vsichki-v-chas.html", "text": "До месец всички учебници за класовете от първи до седми ще имат електронно четивни варианти. Това съобщи във Варна министърът на образованието и науката Красимир Вълчев. Основната част от издателствата, които доставят 95 на сто от учебниците, ще осигурят такъв достъп. Какво каза още образователният министър ще разберем от репортажа на колегата Марияна Валентинова. Във „Всички в час“ на Радио „Фокус“ следим с интерес инициативата „Розите на България“, в която на 11 май българи в над 40 точки по света ще заиграят единно хоро по едно и също време. Колко са желаещите да се включат до момента – от кои държави. На тези и други въпроси ще отговори Наталия Михалевска, директор на дирекция „Образование на българите зад граница и училищната мрежа“ към МОН. \r\nКакви са проблемите  пред българския учител? Защо младите не искат да работят в клас и какви са предизвикателствата пред опитните учители?  В минутите до 11.00 часа ще пропътуваме разстоянието до Бургас, за да се срещнем с начална учителка с над 35-годишен опит. \r\nВ репортажа на Веселина Николова от Радио „Фокус“ – Бургас ще чуем и председателя на синдиката на българските учители в града Константин Янков, който ще ни каже колко са се пенсионирали в областта за миналата година от заетите в сферата на образованието. \r\nЗа плюсовете и минусите на професията, за това каква е според него подготовката на по-младите му колеги – ако бъдете с мен Милослава Ангелова на честотите на Радио „Фокус“ между 10.00 и 11.00 часа.", "date": "2018.04.04", "title": "Акценти в предаването „Всички в час“"}
{"url": "http://www.focus-news.net/news/2018/04/04/2507568/veliko-tarnovo-ot-dnes-vremenen-svetofar-shte-regulira-trafika-po-ulitsa-sv-kliment-ohridski.html", "text": "Временен светофар ще регулира трафика по улица „Св. Климент Охридски“ във Велико Търново от днес, съобщиха от пресцентъра на Общината. Съоръжението ще бъде монтирано в участъка над манастирския комплекс „Великата лавра“, където заради паднала подпорна стена и свлечена земна маса пропадна част от тротоара. \r\nДвижението в участъка от около 50 метра, където ще е временната светофарна уредба, ще се осъществява в едната лента на улицата при максимална разрешена скорост от 30 км/ч. За безопасността на пешеходците ще бъде монтиран проход. \r\nОстава непроменен маршрутът на градските автобусни линии с номера 5, 50 и 110. \r\nВременната организация на трафика ще бъде в сила както за периода на проектиране на укрепително-възстановителните дейности, така и по време на първия етап от самите строителни работи. При необходимост и по преценка на контролните органи движението може да бъде допълнително ограничавано или спирано.\r\nУлица „Св. Климент Охридски“ е част от третокласния републикански път между Велико Търново, Арбанаси и Горна Оряховица. След пропадането кметът Даниел Панов възложи спешно проектиране, а през миналата седмица бяха извършени геоложки сондажи. Край пропадналия тротоарен участък са монтирани твърди прегради.", "date": "2018.04.04", "title": "Велико Търново: От днес временен светофар ще регулира трафика по улица „Св. Климент Охридски“"}
{"url": "http://www.focus-news.net/news/2018/04/04/2507567/blagoevgrad-filmat-izvan-patya-na-nikolay-volev-shte-bade-predstaven-v-grada.html", "text": "Създателят на едни от най-култовите български филми Николай Волев ще представи новата си продукция „Извън пътя“ и в Благоевград. Това съобщиха от пресцентъра на Община Благоевград. Сценаристът и режисьор ще се срещне с почитателите на филмовото изкуство от 17.15 часа в кино CINEMAX. Творческата биография на Николай Волев обхваща документални и игрални филми, привлекли милиони зрители у нас и в чужбина. Сред тях са ленти като „Двойникът“, „Господин за един ден“, „Дом № 8”, „Да обичаш на инат“, „Маргарит и Маргарита“. В „Извън пътя” Николай Волев разказва историята на успешен в миналото драматург, изгубил творческото си вдъхновение и тръпката от брака. Често броди с джипа си сред красотата на българските планини и по време на един от преходите застаряващият творец среща прелестна муза. Близостта между 55-годишния Стефан и 19-годишната Салия, която търси душата си без посока, прераства в силна привързаност. Платоничната им връзка се движи по ръба на бръснача и причинява дълбоко страдание на дългогодишната предана съпруга на драматурга, актрисата Лидия. \r\nСценарист на продукцията е Николай Волев, а ролите зрителите ще видят Деян Донков, Аня Пенчева, Сали Ибрахим.", "date": "2018.04.04", "title": "Благоевград: Филмът „Извън пътя“ на Николай Волев ще бъде представен в града"}
{"url": "http://www.focus-news.net/news/2018/04/04/2507569/api-zapochva-rehabilitatsiyata-na-blizo-30-km-ot-patya-iii-112-dabova-mahala-montana.html", "text": "Стартира рехабилитацията на близо 30 км от път III-112 Дъбова махала - Монтана. Това съобщиха от пресцентъра на Агенция \"Пътна инфраструктура\". Със средства от Оперативна програма „Региони в растеж“ 2014-2020 г. основно ще се ремонтира участъкът от околовръстния път на Монтана до началото на село Дъбова махала. Третокласният път е основна връзка на селата Студено буче, Доктор Йосифово, Смирненски, Славотин и Дъбова махала с Монтана, Лом и Видин, както и с пристанище Лом и ферибота Видин - Калафат. Участъкът е алтернативен маршрут на път I-1 Видин – Монтана, част от коридор №4 от трансевропейската транспортна мрежа (TEN-T). \r\nНа символичната първа копка ще присъстват директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, директорът на Областно пътно управление - Монтана инж. Ивайло Спасов, представители на строителя, надзора и др.\r\nИзпълнител на лот 18 от ОПРР е ДЗЗД „КАРО-ПЪТСТРОЙ“, в което участват: „КАРО ТРЕЙДИНГ“ ООД и „ПЪТСТРОЙ-92“ АД. Строителният надзор ще осъществява „Рутекс“ ООД. Авторският надзор е на „ТРАНСКОНСУЛТ-22“ ООД.\r\nПроектът BG16RFOP001-7.001-0018 Лот 18 „Път IІІ-112 Дъбова махала - Монтана от км 10+500 до км 16+174, от км 20+579 до км 27+736.15, от км 29+675 до км 36+654.63 и от км 37+825 до км 47+806.74, с обща дължина 29,793 км, област Монтана“ се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет.", "date": "2018.04.04", "title": "АПИ: Започва рехабилитацията на близо 30 км от пътя III-112 Дъбова махала – Монтана"}
{"url": "http://www.focus-news.net/news/2018/04/04/2507572/sport-ala-kudryavtseva-i-katarina-srebotnik-se-klasiraha-na-vtori-krag-v-turnira-v-charlstan.html", "text": "Рускинята Ала Кудрявцева и словенката Катарина Среботник се класираха на втори кръг в турнира в Чарлстън по двойки.\r\nВ първи кръг те победиха американката Никол Меличар и чехкинята Квета Пешка с  6:1, 4:6, 10:8. Виктор Турмаков", "date": "2018.04.04", "title": "Спорт: Ала Кудрявцева и Катарина Среботник се класираха на втори кръг в турнира в Чарлстън"}
{"url": "http://www.focus-news.net/news/2018/04/04/2507573/pernik-obshtinskite-savetnitsi-ot-gerb-organizirat-priemen-den-za-grazhdani.html", "text": "Общинските съветници от ГЕРБ организират приемен ден за граждани. Това съобщиха от пресцентъра на ПП ГЕРБ. Представителите на политическа партия ГЕРБ в Общински съвет - Перник Любен Лазаров и Румен Станишев ще проведат приемен ден с жители на кметство „Изток“. Приемната ще се състои от 10.00 часа в партийния офис на ГЕРБ в квартал „Изток“, на улица „Благой Гебрев“ №20.", "date": "2018.04.04", "title": "Перник: Общинските съветници от ГЕРБ организират приемен ден за граждани"}
{"url": "http://www.focus-news.net/news/2018/04/04/2507564/ria-novosti-rusiya-i-turtsiya-se-dogovoriha-za-tsenata-na-s-400.html", "text": "Руският президент Владимир Путин заяви по време на съвместна пресконференция с неговия турски колега Реджеп Тайип Ердоган, че двете страни са се договорили за цената за доставката на зенитно-ракетните комплекси С-400 „Триумф“, предава РИА Новости.\r\n„Ние ускорихме производството и се договорихме за цените, това е извънредно важно“, заяви руският президент, отбелязвайки, че решението за форсирането на доставките е взето по инициатива на Анкара. \r\nТой  допълни, че страните са определили приоритетите на военно-техническото сътрудничество. Перспективите за по-нататъшните доставки на въоръжените в Турция ще се обсъдят подробно на предстоящото заседание на профилна междуправителствена комисия.\r\nСъщевременно руският лидер заяви, че за момента няма никакви прегради за съвместното производство на комплексите.  Виктор Турмаков", "date": "2018.04.04", "title": "РИА Новости: Русия и Турция се договориха за цената на С-400"}
{"url": "http://www.focus-news.net/news/2018/04/04/2507575/plovdiv-bchk-zapochva-razdavaneto-na-vtoriya-transh-na-hranitelni-pomoshti-za-nay-nuzhdaeshtite-se-v-karlovo.html", "text": "От днес в пункта на БЧК – Карлово, намиращ се на бул. „Освобождение“ № 28, започва раздаването на хранителни помощи - ІІ транш за най-нуждаещите се лица. Всеки правоимащ ще получи помощта срещу документ за самоличност и подпис. Това съобщиха от БЧК-Карлово.\r\nРаздаването на хранителните продукти ще бъде всеки работен ден от 09.00 да 14.00 часа без почивка и ще продължи до 04.05.2018 г.", "date": "2018.04.04", "title": "Пловдив: БЧК започва раздаването на втория транш на хранителни помощи за най-нуждаещите се в Карлово"}
{"url": "http://www.focus-news.net/news/2018/04/04/2507576/blagoevgrad-novi-4-dka-kesteni-shte-badat-zaleseni-v-rayona-na-selo-brezhani-po-povod-sedmitsata-na-gorata.html", "text": "Нови 4 дка кестени ще бъдат залесени в района на село Брежани по повод Седмицата на гората. Това съобщиха за Радио „Фокус“ – Пирин от сдружение „Хора и традиции“ – Брежани. Събитието ще се проведе в 10.30 със сборен пункт площада в село Брежани. Организатори са Югозападно държавно предприятие, Държавно горско стопанство – Симитли, сдружение „Хора и традиции“ и кметство Брежани. На събитието ще участва и кметът на Община Симитли Апостол Апостолов, кметът на Брежани Благой Стефанов, лесничеи, жители и гости на Симитли.\r\nЛивия НИНОВА", "date": "2018.04.04", "title": "Благоевград: Нови 4 дка кестени ще бъдат залесени в района на село Брежани по повод Седмицата на гората"}
{"url": "http://www.focus-news.net/news/2018/04/04/2507574/uspeshno-priklyuchi-xxvi-natsionalna-antarkticheska-ekspeditsiya.html", "text": "Успешно приключи XXVI Национална антарктическа експедиция. Това съобщиха от пресцентъра на Българския антарктически институт. В 12.15 часа на Терминал 2 на летище \"София\" с полет от Рим се завръщат Командира на Антарктическата ни база „Св. Кл. Охридки“, инж. Йордан Йорданов, лекарят Мартин Любомиров, геолозите д-р Камен Бонев, д-р Дочо Дочев, д-р Стефан Велев и логистиците инж. Мирослав Цвятков, Станимир Модев и Николай Николов.\r\nВ рамките на експедицията бе реализирана разнообразна научна програма:\r\n- Проучване на полезните изкопаеми и вкаменените организмови останки в района на п-ов Хърд;\r\n- Проучване на нематодите в почвената покривка;\r\n- Създаване на информационна база данни за изследване на сеизмичността и структурата на о-в Ливингстън.\r\n- С помощта на прецизна апаратура, монтирана върху дрон бе съставен фотогравиметричен модел на ледниците, за следене на тяхното движение и определянето на степента на затопляне на климата в Западна Антарктида\r\n- В залива пред базата бе монтирана мареографска станция с висока чувствителност – първата извън територията на България, с която ще бъде следено морското ниво, приливно-отливните колебания и ще предава данни в глобалната океанографска мрежа.\r\n- По съвсем нова образователна методика, разработена съвместно с учени от Университета в гр. Бейжа (Португалия), бяха сглобени 8 робота, които чрез сензори събраха данни за локалните климатични параметри. Това ще позволят виртуално изследване на Антарктида направо от класната стая.\r\nСъвместно с българските изследователи, в базата ни работиха и трима учени от Португалия, двама от Испания, двама от Турция, един от Аржентина и един от Монголия.\r\nВ момента тече подготовката за обновяване на инфраструктурата на полярната ни база и подбор на научни проекти за реализирането на Националната програма за полярни изследвания, които ще се изпълняват през предстоящата XXVII Българска антарктическа експедиция.", "date": "2018.04.04", "title": "Успешно приключи XXVI Национална антарктическа експедиция"}
{"url": "http://www.focus-news.net/news/2018/04/04/2507570/afp-kitay-e-gotov-da-otgovori-na-novite-vnosni-tarifi-na-sasht.html", "text": "Китай осъди по най-строг начин списъка на САЩ на сума от 50 милиарда долара върху китайските вносни стоки и предупреди, че е готов да отговори, предава  AFP.\r\nПредупреждението е издадено от министерството на търговията. Двете страни все повече приближават търговски сблъсък помежду си.  Виктор Турмаков", "date": "2018.04.04", "title": "AFP: Китай е готов да отговори на новите вносни тарифи на САЩ"}
{"url": "http://www.focus-news.net/news/2018/04/04/2507577/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 4 април. Това съобщиха от пресцентъра на дружеството.\r\nВъв връзка с реконструкция на уличен водопровод и монтаж на спирателни кранове в жк. „Белите брези“, се налага спиране на водоподаването от 10.00 до 22.00 часа на клиентите на „Софийска вода”, живеещи в района между: ул. „Кюстендил“, бул. „Гоце Делчев“ и  ул. „Дойран“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“ на кръстовището с ул. „Дойран“ пред бл. 76.\r\nВъв връзка с ремонтни дейности на ул. „Флора“ в кв. „Манастирски ливади“, се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Флора“ от бул. „България“ до бл. 65. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Флора“ пред бл. 66.\r\nВъв връзка с реконструкция на уличен водопровод на ул. „Овчаренски водопад“ в жк. „Дървеница“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Перперикон“  №7, №8 и №9. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перперикон“ №8.\r\nВъв връзка с реконструкция  на уличен водопровод в жк. „Стрелбище“, се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Костина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костина“.\r\nВъв връзка с монтаж на спирателен кран в жк. „Красно село“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Владайска“ от ул. „Йоаким Кърчовски“ до ул. „Георги Данчов Зографина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ на ъгъла с ул. „Кирил Пейчинович“.\r\nВъв връзка с подмяна на сградно водопроводно отклонение в с. Панчарево се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Юрий Гагарин“, ул. „Стефан Петров“ от № 4 до №8 включително; ул. „Урвич“ от № 1 до № 11; ул. „Сини Вир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрий Гагарин“ ъгъла с ул. „Стефан Петров“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.04.04", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/04/2507578/haskovo-obshtinata-e-podgotvila-praznichna-programa-po-povod-velikden.html", "text": "Празничната програма на Община Хасково по повод Великден продължава. Това съобщиха от пресцентъра на Община Хасково. Подарък за децата на Хасково е магическият спектакъл „Абра театра“ на 4 април от 10.30 часа в залата на ДКТ „Иван Димов“. Отново в сряда в 19.00 часа в същата зала е Великденския концерт с участието на  Детски хор \"Орфей\" с диригент Елена Цветкова, който ще изпълни Църковнославянски песнопения. Участват солистите Линка Стоянова - сопран, Петя Петрова – мецосопран както и Камерен оркестър Хасково с диригент Цанислав Петков.\r\nНа 5 април от 11.00 до 13.00 часа на площад „Общински“ ще се проведе Великденска работилница „Шарени яйца“. Децата от етнографската школа към Младежки център ще помагат на връстниците си да боядисват яйца чрез различни техники. В работилницата могат да участват всички деца решили да се научат да правят писани яйца. Децата ще имат възможност да помогнат в оцветяването на голямо стиропорено яйце.\r\nВеликденския фолклорен концерт е на 5 април от 18.30 часа на площад „Свобода“ с участието на  Народен оркестър при Община Хасково с диригент Димчо Йорданов и Танцов ансамбъл \"Южняци\" при читалище \"Пейо Яворов\" – Хасково с художествен ръководител Васко Димов.\r\nВходът за всички събития е свободен.", "date": "2018.04.04", "title": "Хасково: Общината е подготвила празнична програма по повод Великден"}
{"url": "http://www.focus-news.net/news/2018/04/04/2507579/korneliya-ninova-i-milo-dzhukanovich-podpisaha-sporazumenie-za-satrudnichestvo.html", "text": "Лидерът на БСП Корнелия Нинова и председателят на Демократическата партия на социалистите и кандидат за президент на Черна гора Мило Джуканович подписаха меморандум за сътрудничество в Подгорица. Това съобщиха от пресцентъра на БСП. На срещата Нинова заяви подкрепа на Черна гора за присъединяването към ЕС. “На срещата в София на лидерите от нашето политическо семейство през май ще настояваме за пътна карта с ясен план за присъединяването, а не общи приказки и добри пожелания”, увери тя. Двамата обсъдиха актуални въпроси от европейския дневен ред, както и двустранните отношения между двете държави. “Трябва да положим усилия да се проведе заседание на смесената икономическа комисия, която се е събирала за последно през 2012 г. Тя може да даде тласък на търговските отношения между двете страни”, заяви Нинова.\r\nДвамата подписаха меморандум за сътрудничество, в който се ангажираха страните да изградят сътрудничество в областта на европейската интеграция на принципа на обмяна на опит и взаимна подкрепа, като се постави специално ударение върху сътрудничеството по време на българското председателство на Съвета на ЕС. Страните ще се допитват една до друга и обменят информация помежду си по актуални въпроси, свързани с двустранните и международни отношения; ще си взаимодействат на местно и държавно равнище; ще поддържат контакт помежду си посредством посещения на партийни делегации на различни равнища, както и ще организират експертни срещи и други съвместни дейности от общ интерес. Със споразумението се предвижда страните да поддържат връзки и обменят опит посредством  членовете на парламентите си, както и чрез съответните отговорни лица в партийните органи.\r\nНинова подари на колегата си икона на Свети Никола, който е покровител на черногорския народ и му пожела успех на изборите които ще се проведат на 15.04. Тя изрази надежда, че при следващата им среща той ще бъде президент на Черна гора.", "date": "2018.04.04", "title": "Корнелия Нинова и Мило Джуканович подписаха споразумение за сътрудничество"}
{"url": "http://www.focus-news.net/news/2018/04/04/2507582/sofiya-zadarzhani-sa-dvama-mladezhi-reshili-da-izbegnat-politseyska-proverka-v-rayona-na-okolovrastniya-pat-i-selo-mramor.html", "text": "Има случай в района на Околовръстния път на София и село Мрамор, при който двама младежи решават да избегнат проверката от полицията, насочват се към черен път, вследствие на заградителни мероприятия са задържани и в момента работим с тях. Това каза гл. секретар на МВР гл. комисар Младен Маринов в предаването „Преди всички“ по БНР. „Интересно защо са се притеснили, тъй като водачът си е правоспособен, не е извършил нарушение или престъпление“, коментира той. „Двамата нямат нищо общо със случая с избягалите затворници“, обясни гл. комисар.", "date": "2018.04.04", "title": "София: Задържани са двама младежи, решили да избегнат полицейска проверка в района на Околовръстния път и село Мрамор"}
{"url": "http://www.focus-news.net/news/2018/04/04/2507571/gl-sekretar-na-mvr-mladen-marinov-ne-ni-e-izvestno-mestonahozhdenieto-na-dvamata-izbyagali-zatvornitsi-predprieti-sa-vsichki-deystviya.html", "text": "До този момент местонахождението на двамата затворници не ни е известно. Това каза гл. секретар на МВР гл. комисар Младен Маринов за двамата затворници, които нападнаха надзиратели и избягаха от Софийския затвор, в предаването „Преди всички“ по БНР. „Мога да потвърдя това, което и снощи казах, че са предприети всички действия. Провеждат се оперативно-издирвателни мероприятия за установяване на местонахождението на избягалите, задържането им и привеждането им в затвора“, заяви той. „Колегите работиха цяла нощ и продължават. Работим в посока да установим целия механизъм на бягството, с какъв автомобил, в каква посока. Към момента не можем да съобщим информация това да е изцяло проверено“, обясни Младен Маринов. Попитан може ли да потвърди, че двамата са били чакани от лека кола, в близка уличка, с тежко въоръжени мъже в нея гл. комисар коментира: „Много информация се получава, включително и от очевидци. Голяма част от нея не е точна, разминава се, не се потвърждава. Към момента не бих се ангажирал да ви кажа целия механизъм на оттеглянето им след излизането от охраняваната зона“.", "date": "2018.04.04", "title": "Гл. секретар на МВР Младен Маринов: Не ни е известно местонахождението на двамата избягали затворници, предприети са всички действия"}
{"url": "http://www.focus-news.net/news/2018/04/04/2507583/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Пловдив организират приемни за граждани. Това съобщиха от пресцентъра на ПП ГЕРБ.\r\nДнес приемни с граждани ще проведат следните общински съветници от ГЕРБ в Общински съвет - Пловдив:\r\nРадослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;\r\nД-р Аргир Аргиров - от 17.30 до 18:30 часа в офиса на ГЕРБ в район „Южен” на ул. ”Академик Петър Динеков” №1А;\r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5. \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5.", "date": "2018.04.04", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/04/04/2507584/denyat-4-april-v-balgarskata-istoriya.html", "text": "2004 г.\r\nКъм 22.00 ч. български автобус пада в 40-метров каньон на границата между Сърбия и Черна гора, в придошлите води на река Лим. Катастрофата става на хлъзгав път между Приеполе и Биело поле. В автобуса пътуват група ученици от средното общообразователно училище \"Николай Катранов\" в Свищов. По данни на кметската администрация в града, пътуващите са 41 ученици на възраст от 12 до 19 години, 7 преподаватели, екскурзовод и 2-ма шофьори. В спасителните операции участват полицаи и пожарникари от Приеполе и Бело поле, както и местни жители от близкото село Гостун, които помагат със собствени лодки. \r\nПри катастрофата загиват 12 деца. 22-ма от извадените живи пътници са настанени в болницата в град Приеполе, 17 от тях са приютени в хотел в град Биело поле. Телата на две от децата остават в неизвестност в продължение на около месец. На 25 април водолазни екипи откриват на повече от 40 км. от мястото на катастрофата тялото на 15-годишния Светослав Колев. На 4 май, на 3 км от същото място, е открито и тялото на 13-годишната Антоана Евтимова.\r\n2001\r\nСимеон II пристига в България и обявява, че ще остане в страната. Симеон II e последният представител на Кобургската династия в България, основана от дядо му – княз (цар) Фердинанд I (1887–1918 г.). Син на цар Борис III и на царица Йоанна. Брат на княгиня Мария Луиза. След смъртта на баща си се възкачва на българския престол (28.VIII.1943–15.IХ.1946 г.), но поради непълнолетието му неговите функции се изпълняват от Регентство в състав: проф. Б. Филов, княз Кирил Преславски и ген. Н. Михов. След политическата промяна на 9 септември 1944 г. регентският съвет е подменен. В състава му са включени нови лица: проф. В. Ганев, Цв. Бобошевски и Т. Павлов. На 8 септември 1946 г. в страната е проведен референдум за премахване на монархията. Мнозинството от гласовете са за обявяване на република в страната. Седмица по-късно царското семейство напуска страната. Установява се в Египет, а после – в Испания. През 1955 г. Симеон II навършва пълнолетие и пристъпва към политическа дейност. Полага усилия за консолидиране на разнородната българска емиграция в Европа, САЩ и Канада. Междувременно учи във Военна академия в САЩ, която завършва през 1959 г. Продължава политическата си дейност, като същевременно се занимава и със собствен бизнес. През 1961 г. се оженва за Маргарита Гомес Асебо, дъщеря на испански аристократ и военен деец, загинал в Испанската гражданска война 1936–1939 г. като привърженик на Франко. От брака им се раждат пет деца – Кардам, Кирил, Кубрат, Константин-Асен и Калина. Някои от синовете му вече са женени. Извършените в България промени в края на 80-те и началото на 90-те години на ХХ в. създават нова политическа обстановка в страната. Най-напред в България пристигат майка му и сестра му, а малко по-късно идва и той. Въпреки големия ентусиазъм, с който е посрещнат от някои среди на българското общество, отказва да се намеси в политическия живот на страната. Същата позиция запазва и при следващите си посещения в нея. Ограничава действията си само до уреждане на имуществените въпроси на царското семейство в България. Подарява на Столичната община огромния парк на двореца \"Врана\", който се намира недалеч от София. През 2001 г. променя поведението си и на 6 април с. г. учредява Национално движение \"Симеон II\", което се включва в предизборната борба за ХХХIХ ОНС. Въпреки пречките от формално естество (отказът на съдебните органи да регистрират политическата му формация и др.) печели огромно мнозинство от гласовете и вкарва в парламента 120 депутати, т. е. половината от общия им брой. На 24 юли 2001 г. новосформираният парламент го избира за министър-председател на България.\r\n1994\r\nНа Консултативния съвет за национална сигурност при президента се обсъжда недоволството в армията от \"шоковото уволнение\" на 3000 офицери, планирано от военния министър Валентин Александров.\r\n1991\r\nОснован е Атлантически клуб за България по инициатива на депутата от СДС Соломон Паси, който става негов председател. Атлантическият клуб е неправителствена, непартийна организация, поддържаща общите ценности на Евроатлантическата общност. Дейността е фокусирана върху разясняване проблемите на сигурността и международните отношения пред обществото. Клубът спонсорира посещения и лекции на изтъкнати личности, национални и чуждестранни експерти. В това число и посещението на Негово светейшество папа Йоан-Павел II в България през 2002 г., както и речта му пред 3500 видни български интелектуалци, артисти и учени. Негово светейшество папа Йоан-Павел ІІ дава аудиенция на Атлантическият Клуб през ноември 1994 г. Вселенският патриарх Вартоломей говори пред Атлантическия клуб в София през септември 1993 г. и дава аудиенция на Клуба през 2002 г.\r\nОт 1992 г. Атлантическият клуб е и първият член на Асоциацията на Атлантическия договор /АТА/ от страна извън структурите на НАТО. АТА е международна организация на неправителствено равнище, чиято мрежа има клонове в 32 страни, членки и партньори на НАТО. През 1996-1999 г. президентът на Атлантическия Клуб Соломон Паси е първият вицепрезидент на АТА от страна, партньор на НАТО.\r\nПрез 1997 г. АТА провежда 43-тата си годишна среща в София, при домакинството на Атлантическия клуб.\r\nКлубът поддържа активна мрежа от контакти с партньори от Северна Америка, Европа и Израел. Подпомага създаването на атлантически организации в други страни от Централна и Източна Европа, също и в страни от Близкия Изток, Африка и Южна Америка. Сред американските партньори на Клуба са Германският фонд “Маршал” в САЩ, Американският еврейски комитет, Атлантическият съвет на САЩ, Нова атлантическа инициатива, корпорацията “РАНД” и Центърът по стратегически и международни изследвания. От 2001 г. председател на Атлантическия Клуб в България е д-р Любомир Иванов. Тогава основателят на Клуба Соломон Паси става почетен президент.\r\n1990\r\nОрганът на БКП в. \"Работническо дело\" се преименува на \"Дума\", но остава с главен редактор Стефан Продев. Продев е писател, публицист и журналист. Дебютира през 1942 г. във в. \"Железничарски подем\". През 1945-1946 г. е член на редакторската колегия на в. \"Средношколско единство\". През 1954-1956 г. редактира в. \"Народна младеж\" , след което работи в отдел \"Култура\" на в. \"Отечествен фронт\", в сп. \"Септември\", в отдел \"Публицистика\" на в. \"Литературни новини\" , в сп. \"Българска музика\". Продев е главен редактор на изданието на БТА \"ЛИК\" и \"Паралели\", на сп. \"София\", на в. \"Народна култура\" и на в. \"Работническо дело\" . През 1990-2000 г. той е председател на СБЖ.. Депутат е в VII ВНС (1990 г.) и в ХХХVI НС (от 1991 г.). Продев е майстор на есето. Автор е на романизирана биография на Фр. Енгелс (\"Фред, или Пролетта\"). Пише още пътеписи, в които представя впечатленията от своите пътувания като специален кореспондент на БТА, автор е и на разкази и новели. Негови са съчиненията \"Работнически вестник\" - разобличител на милитаризма и царската военщина. 1900-1912 г.” (1953 г.), \"Паралели\" (1962 г.), \"Фред, или Пролетта\" (1963 г.), \"Отблясъци\" (1968 г.), \"Редове\" (1971 г.), \"Пътеписи\" (1973 г.), \"Червеното чудо\" (1974 г.), \"С обич и гняв. Есета\" (1977 г.), \"Живи теми\" (1978 г.), \"Мозайка\" (1980 г.), \"Пътуване към пижамата\" (1982 г.), \"Раждането на шедьоврите\" (1983 г.), \"Имало едно момче\" (1986 г.), \"Разказът на палача\" (1987 г.), \"Фо и ербика\" (1987 г.), \"В края на 80-те\" (1990 г.), \"Забравени новели\" (1994 г.), \"Носене на кръста\" (1993 г.), \"Сваляне от кръста\", \"Неприятни разкази\" (2001 г.), \"Да се чете след сто години\" (2001 г.).\r\n1987\r\nНад община Генерал Тошево за два часа се излива порой - 130 литра дъжд на кв. м. Разрушени са 122 сгради, загиват 4 души и са унищожени хиляди декари посеви.\r\n1983\r\nИзвършен е първият полет на американската космическа совалка “Чалънджър”.\r\n1975\r\nПубликуван е Закон за съобщенията. Този закон урежда организацията, ръководството и контрола на съобщенията и изграждането на съобщителните средства в Република България с цел все по-пълно да се задоволяват потребностите на учрежденията, стопанските и обществените организации и гражданите от съобщителни услуги.\r\n1949\r\nЛегацията на САЩ връчва на българското правителство нота с обвинения, че България нарушава чл. 2 от мирния договор от 10 февруари 1947 г. за осигуряване на граждански права и свободи. На 22 април в отговор Министерството на външните работи на НРБ връчва нота до правителствата на Великобритания и САЩ. В българската нота се заявява, че \"България ще счита като акт на недружелюбие всеки опит да бъде третирана като държава, чиито вътрешни дела подлежат на обсъждане от външния свят\".\r\n1941\r\nПо немски образец е създадена Дирекция на националната пропаганда, която упражнява цензурата.\r\n1927\r\nИзбран е Изпълнителен комитет в състав на Висшия съвет на българите в Добруджа. Съветът е създаден в Букурещ с цел да подобри положението на българите там. За председател на Изпълнителния комитет е избран български посланик в Букурещ Светослав Поменов. Тодор Бъчваров, К. Манолов и И. Атанасов са избрани за негови помощници.\r\n1923\r\nС указ на цар Борис III се утвърждава Закон за попълване на войската, пограничната стража и жандармерията с доброволци, подофицери и офицери.\r\n1920\r\nАрхимандрит Стефан е избран за председател на Руско-български културно-благотворителен комитет. Комитетът е учреден в залите на Руската легация на 22 януари.\r\n1913\r\nСъс заповед по Действащата армия се сформират три нови дружини към Македоно-одринското опълчение.\r\n1901\r\nС 123-ма делегати започва Осмия извънреден конгрес на македонската емиграция. Председател на Върховния комитет е Стоян Михайловски, а подпредседател е Владимир Димитров. На 19 март 1895 г. в София е създаден Македонски комитет- легална организация на македоно-одринските дружества в България. За пръв председател е избран Трайко Китанчев. На Първия си конгрес Македонският комитет приема устав и програма. През декември 1895 г. се преименува на Върховен македонски комитет, а през 1901 г. на Върховен македоно-одрински комитет. ВМОК се бори за политическата автономия на Македония и Одринско, гарантирана от Великите сили. Средствата за постигане на тази цел са: печатно слово, агитация и митинги, изпращане на делегации и петиции до европейските правителства. С цел да привлече вниманието на световната общественост през лятото на 1895 г. върховистите изпращат в Македония четири отряда и няколко малки чети в състав около 800 души. Частичен временен успех е постигнат само в Мелнишко. Въоръжената акция завършва с поражение. Под натиска на Великите сили князът и правителството на К. Стоилов оттеглят временно подкрепата си за Върховния комитет. Наскоро след неуспеха на въоръжената акция умира преждевременно председателя на комитета Трайко Китанчев. След него за председатели са избирани Д. Николаев, Й. Ковачев, Б. Сарафов, Ст. Михайловски и ген. Ив. Цончев.\r\nОтношенията на Върховния македоно-одрински комитет с Вътрешната македоно–одринска революционна организация (ВМОРО) са обтегнати. Различията между тях се дължат най-вече на тактиката на националноосвободителната борба. ВМОРО разчита най-вече на организираната борба на населението в Македония и Одринско, а ВМОК – на решаващата помощ на България и нейната армия. Независимо от разногласията организациите си оказват взаимодействие. ВМОК помага на ВМОРО с пари, оръжие, боеприпаси, литература и военни кадри, които обучават българското население в Македония и Одринско на военно дело. ВМОРО подпомага ВМОК да приеме на VII-я си конгрес през 1900 г. революционните методи на борба. Установеното единодействие между двете организации не се възприема от някои среди в Княжеството и те предприемат мерки за неговото прекратяване. Това довежда до разцепление в комитета. На Десетия конгрес на ВМОК, проведен в края на юли 1902 г. се избира и ново ръководство начело с Хр. Станишев. Успоредно с това продължава да съществува старото, възглавявано от Ст. Михайловски и ген. Ив. Цончев. То продължава линията на единодействие с ВМОРО. Въпреки противодействието на ВМОРО за преждевременно обявяване на въстание ВМОК под ръководството на Ст. Михайловски и ген. Ив. Цончев предизвиква въстание през септември 1902 г. в Горноджумайско (днешно Благоевградско). Въстанието завършва с поражение. По време на Илинденско-Преображенското въстание 1903 г. ВМОК сформира няколко чети. След поражението на въстанието комитетът се опитва да създаде свои бази в някои райони, но поради противодействието на ВМОРО не успява. През 1905 г. ВМОК престава да съществува като самостоятелна организация.\r\n1873\r\nПетко Р. Славейков издава в Цариград първи брой на хумористичния вестник \"Звънчатий глумчо\". Бележитият възрожденец е поет, писател, журналист и публицист. Той започва учението си на 5-годишна възраст в Търново в български училища, които все още имат църковно-славянски характер. След това учи в Дряново, Трявна и други градове, тъй като семейството му бяга от Търново по време на чумната епидемия през 1837 г. Известно време Славейков посещава гръцко взаимно училище, даже учи турски език при един ходжа. През 1842 г. отива в Свищов и учи при Ем. Васкидович и Хр. Павлович, където получава по-системни знания в богатата училищна библиотека. Тук чете сръбски и гръцки книги. На следващата година е принуден да прекъсне поради липса на средства. През 1848-1849 г. продължава образованието си в гр. Елена при Н. Михайловски. Чете и се самообразова, преди всичко с произведения с църковно съдържание, поради което за известно време не е далеч от мисълта да се покалугери. Запознаването и преписването на Паисиевата история отклоняват Славейков от този път. \"Прочитането на тая история развея калугерската мъгла... и даде друго направление на моите желания и на моята деятелност\" - пише по-късно той.\r\nОще от 1843 г. неговите литературни занимания се преплитат с обществените. Поезията му става само част от огромното му обществено дело. Една от първите му прояви е борбата срещу гръцкото духовенство. Заради стихотворната сатира \"Прославило се Търново\", насочена срещу гръцките владици в Търново, Славейков е затворен. В продължение на 20 години, преследван от гръцките владици, той учителства в различни селища на Северна България - в Килифарево, Дебелец, Бяла, Севлиево, Ловеч, Враца, Берковица, Трявна, Търново, Ески Джумая (днешно Търговище). Навсякъде прокарва взаимоучителната метода, преподава не само граматика, география, аритметика, но въвежда и рисуване, пеене, гимнастика. По време на Кримската война 1853-1856 г. изпраща чрез Н. Палаузов до руските вестници обширни дописки за тежкото положение на българския народ, а през 1856 г. участва като един от главните заговорници в подготовката на Дядо-Николовото въстание 1856 г. в Търновско. През 1861 г. сътрудничи на в. \"Дунавски лебед\",издаван от Раковски. През 50-те - 60-те години Славейков се очертава като най-значителния поет в българската литература. Не случайно Хр. Ботев изпраща първите си стихове на Славейков и първото му стихотворение \"Майце си\" е публикувано във в. \"Гайда\" През 1860 г. Славейков участва в тайното заседание, в което се взема решение за тържествено отричане на българския народ от Цариградската патриаршия. На следващата година взема дейно участие в борбата срещу унията, като успява да убеди Др. Цанков да се откаже от нея и отвежда Й. Соколски в Одеса. През 1864 г. се установява в Цариград и последвалия 10-годишен престой в Цариград е най-плодотворният период в обществената, журналистическата и литературната му дейност. С материалната подкрепа на американските мисионери Ригс и А. Лонг Славейков редактира превода на Библията. Редактор е и на вестниците \"Гайда\" (1863-1867 г.) и \"Македония\" (1866-1872 г.). През 1872 г. Мидхад паша спира в. \"Македония\" и след две години Славейков се премества в Одрин, където открива българска гимназия. Но след един арест се връща отново в Цариград. През 1876 г. отново напуска Цариград и се установява в Стара Загора, където се отдава на просветна и книжовна работа. След Априлското въстание 1876 г. той е арестуван заради дейността за подпомагане на пострадалите след разгрома въстаници. На следващата година посреща руските войски в Стара Загора, застава начело на временното градско управление, след което преживява ужасите на отстъплението на руската армия. В пожарите на Стара Загора Славейков загубва многобройни ценни ръкописи, включително и събрани 150 000 пословици, но подпомага руското военно командване и с отряда на ген. Скобелев стига до Одрин и Чаталджа.\r\nСлед Освобождението продължава да се занимава с поезия, научни изследвания, продължава да редактира вестници и списания. Славейков взема активно участие в политическия живот като народен представител в Учредителното събрание 1879 г., председател е на второто Обикновено народно събрание. Той е един от водачите на Либералната партия. Многократно е арестуван, интерниран, принуден да емигрира, но само влошеното здраве го откъсва от обществените борби, от научната и литературната му дейност.\r\nСлавейков пише интимна и гражданска лирика, стихотворна сатира, художествена проза, поеми, сред които на първо място е \"Изворът на Белоногата\", \"Бойка войвода\", \"Кракра Пернишки\". Освен това превежда от руски, френски и немски език, създава и българска детска поезия. Славейков има големи заслуги за оформяването на българския книжовен език.\r\n1857\r\nГеорги Раковски издава в Нови Сад пробния брой на в. \"Българска дневница\", с който поставя началото на българската революционна журналистика. Вестникът е подкрепян финансово от сръбския историк и публицист д-р Данило Медакович. Медакович . Той установява тесни контакти с Г. С. Раковски и подпомага журналистическата и публицистичната му дейност и в издаването на \"Дунавски лебед\", на \"Предвестник Горскаго пътника\" и \"Горски пътник\".На тази дата са родени:\r\n1960\r\nРодена е Ина Лулчева - български юрист, специалист в наказателното право; сред малцината, които печелят в смятаните за \"скандални\" съдебни процеси в България в края на XX в. Завършва специалност \"Право\" в СУ през 1983 г. От 1983 г. работи в Софийската адвокатска колегия. Сред най-обсъжданите в медиите дела е делото й в Страсбург - \"Андрей Луканов срещу България\" през 1996 г. Това е първото дело, спечелено от български гражданин в Съда за човешки права в Страсбург (Белгия). Защитник е по делото на Иван Славков, Венцислав Йосифов и др.\r\n1959\r\nРоден е Пламен Анатолиев Легкоступ - български художник живописец и педагог. Доцент във ВТУ. Декан на Педагогическия факултет. Автор и съавтор на учебници и учебни програми и на книгата \"Детето и творбата\" (1996 г., 2000 г.). Изложби: Париж (1993 г.), Монпелие (1992 г., 1994 г.), Виена (1995 г.), Охрид (1998 г.). През 1999 г. получава златен медал за декоративен метод в живописта \"Евроинтелект\".\r\n1946\r\nРоден е Росен Босев - български белетрист с подчертано внимание към психологическия детайл. Син на поета Асен Босев. Автор на съчиненията \"Напред през росата\" (1973 г.), \"Усмивки под мустак\" (1973 г.), \"Синьо-зелено\" (1976 г.), \"Небесен дом\" (1977 г.), \"Пясъчен часовник\" (1977 г.), \"Портрети на небесни тела\" (1979 г.) и др.\r\n1936\r\nРоден е Еньо Вълчев - български състезател по борба. Участва на 3 олимпиади през 1960 г., 1964 г. и 1968 г., в които печели златен, сребърен и бронзов медал. Световен шампион през 1962 г. и европейски шампион през 1968 г. и 1969 г. 4 пъти балкански и 15 пъти републикански първенец.\r\n1925\r\nРоден е Милчо Радев - български писател. Завършва медицина във Висшия медицински институт в София през 1955 г. Лекар в Профсъюза на миньорите (1955-1958 г.) и във фабрика \"Емил Марков\" (1959-1960 г.). Редактор в сп. \"Здраве\" (1962 г.). Член на редакторската колегия и завеждащ отдел \"Изкуство\" на в-к \"Литературен фронт\" (1964-1970 г.). Главен редактор в Студията за игрални филми към Българската кинематография (1970-1973 г.). Редактор (от 1973 г.) и завеждащ редактор (1975-1978 г.) в издателство \"Български писател\". От 1978 г. завежда отдел в сп. \"Съвременник\". Сътрудничи на литературния и периодичния печат. Член на СБП. Съчинения: \"По тротоара\" (1960 г.), \"Събота вечер\" (1966 г.), \"Улица “Шипка\" (1975 г.), \"Скици с молив\" (1976 г.), \"Снимка в рамка\" (1978 г.), \"Верига или … паяжина\" (1979 г.).\r\n1919\r\nРоден е Веселин Ханчев - български поет. Завършва право в СУ през 1941 г. Взема участие в Отечествената война (1941-1945 г.). Работи като литературен уредник в “Литературен глас” (1938-1943 г.), началник отдел “Литература и изкуство” в Радио София (1943 г.), драматург на Народната опера в София (1949-1951 г.), на Сатиричния театър в София, редактор в сп. “Пламък” (1958 г.) и в Българската кинематография, съветник по културните въпроси в посолствата във Варшава (1963-1964 г.) и в Париж (1965-1966 г.). Член на СБП. Печата свои произведения за пръв път през 1934 г. Поезията на Ханчев се докосва до големите теми за дълга и любовта към родината, войната и мира и същинските човешки стойности. Автор е на пиесите “Злато”, “Отровен хляб”, “Двама и смъртта” и на нереализирания филмов сценарий “Крали Марко”. Превежда поезия от френски и руски език. Съчинения: “Испания на кръст” (1937 г.), “Луиджи” (1953 г.), “Стихове в паласките” (1954 г.), “Смешен пантеон” (1957 г.), “Лирика” (1960 г.), “Машината на времето” (1960 г.), “Роза на ветровете” (1960 г.), “Лирика” (1961 г.), “Стихотворения” (1962 г.), “Свирепият славей” (1965 г.), “Малки пиеси за големи сърца. Едноактен театър” (1967 г.) и др.\r\n1890\r\nРоден е Иван Попов - български политик, дипломат. Следва романска филология във Франция и Германия (1909-1915 г.). Завършва право в СУ през 1920 г. Директор на печата към Министерството на външните работи (1924-1933 г.). Пълномощен министър на България в Букурещ (1935-1936 г.), Прага (1936-1937 г.), Белград (1937-1940 г.). Министър на външните работи и изповеданията (1940-1942 г.); отсъства при подписването на Тристранния пакт (1.03.1941 г.) и е освободен от министерския пост. Извънреден и пълномощен посланик в Румъния (януари-септември 1944 г.). Самоубива се в букурещката болница \"Колентина\". Осъден е посмъртно от Народния съд на конфискация на имуществото. Присъдата е отменена през 1996 г.\r\n1889\r\nРоден е Борис Грежов - български кинорежисьор, един от първостроителите на игралния филм в България. Завършва кинорежисура в Мюнхен през 1923 г. Той пръв от българските си колеги обръща внимание на осветлението и на операторската работа. Режисира филмите: \"Момина скала\" (1923 г.), \"Весела България\" (1928 г.), \"След пожара над Русия\" (1929 г.), \"Безкръстни гробове\" (1931 г.), \"За Родината\" (1940 г.), \"Шушу-мушу\" (1941 г.), \"Цар Борис III Обединител\" (съвместно с Борис Борозанов), \"Изкупление\" (1947 г., незавършен). Написва мемоари през 1958 г.\r\n1867\r\nРоден е Андрей Тошев - български дипломат, публицист и общественик, член на БАН (1898 г.). Завършва естествени науки в Брюксел. Работи като учител във Военното училище в София. През 1903 г. постъпва на служба като търговски агент в Битоля, после в Цариград (1905 г.); дипломатически агент в Цетина (1905 г.), Атина (1906 г.), Белград (1908 г.), Цариград и Виена (от 1915 г. до 1919 г.). През 1935 г. възглавява извънпарламентарен кабинет, сменил този на ген. П. Златев. Трудове: “Поглед върху икономическото положение на Сърбия” (1911 г.), “Балканските войни” (т. I – 1929 г., т. II – 1931 г.), “Полша в културно отношение (1931 г.), “Бегли спомени” (1931 г.), “Сръбско-българската разпра” (1932 г., преводи на френски и английски език). Печата статии в сп. “Солунски книжици”, в изданията на БАН, сп. “Отец Паисий”, “Обществено развитие” и др.На тази дата умират:\r\n1981\r\nУмира Иван Мавроди - български бесарабски поет, писател и преводач, автор на 13 книги: “Радост”, “Буджански повести”, “В страната на розите” и др.\r\n1975\r\nУмира Васил Иванов - български художник. Завършва Художествената академия в София през 1940 г. - живопис при проф. Н. Маринов и при проф. Н. Ганушев. Работи в областта на живописта и графиката (техника с креда). Участва в изложби от 1939 г. Представя свои творби в България и в чужбина. Негови произведения притежават НХГ - София, галерии във Варшава, Лодз, Будапеща, както и частни сбирки.\r\n1940\r\nУмира Стоян Брънчев - български лесовъд, член на БКД (1900 г.). Един от организаторите на горското дело в България. В продължение на 14 години е редактор на сп. \"Лесовъдна сбирка\" (1899-1913 г.). Пише редица книжовни трудове, между които: \"Изкуствено и естествено развъждане на горите\" (1894 г.), \"Лесоустройство\" (1896 г.), \"Горите и горското стопанство в България\" (1918 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.04", "title": "Денят 4 април в българската история"}
{"url": "http://www.focus-news.net/news/2018/04/04/2507586/stara-zagora-izlozhba-na-prof-valentin-starchev-shte-bade-predstavena-v-grada.html", "text": "От 18.00 часа в западната зала на Художествена галерия - Стара Загора ще бъде представена изложба на известния български скулптор, старозагореца проф. Валентин Старчев. Това съобщиха от пресцентъра на Община Стара Загора. За тази експозиция авторът е подбрал пластики и рисунки, създадени през последните няколко години – „Мадона“, „Пророк“, „Орфей“, „Светлина“, „Нощ“ и др. Изложбата ще бъде открита до 2 май т.г. \r\nПроф. Валентин Старчев е автор на монументални композиции, разположени на много места у нас и в чужбина. Негово дело са няколко паметника и пластики в Стара Загора, като най-популярни са паметниците на Митрополит Методий Кусев на входа на едноименния парк, на Капитан Петко войвода в парк „Тракия“ и Братската могила на падналите за свобода в парк \"Пети октомври\". Повечето от неговите произведения са предоставени като дарение на родния град.\r\nВалентин Старчев е роден на 14 август 1935 година в Стара Загора. Завършва Художествената Академия през 1959 година специалност \"скулптура\" при професор Марко Марков. От 1964 г. е преподавател по пластика в Архитектурния факултет на ВИАС. От 1976 година. е доцент, а от 1982 г. – професор в катедра „Рисуване“ при Архитектурния факултет на ВИАС.\r\nРаботи в областта на монументалната скулптура, кавалентната скулптура, малка пластика, медалиерно изкуство - ордени и монети и др.", "date": "2018.04.04", "title": "Стара Загора: Изложба на проф. Валентин Старчев ще бъде представена в града"}
{"url": "http://www.focus-news.net/news/2018/04/04/2507585/sport-yasni-sa-sapernitsite-na-balgariya-za-kupa-deyvis.html", "text": "България ще играе срещу Македония, Исландия и Албания в предварителна група „А“ на турнира от група III на зона Европа за Купа \"Дейвис\".\r\nПървата среща е днес от 11:00 часа срещу отбора на Албания. Мачовете ще се проведат от 4 до 7 април в Пловдив.\r\nБългария ще разчита на Димитър Кузманов, Александър Лазов, Васко Младенов и Адриан Андреев, който прави дебют в националния отбор.", "date": "2018.04.04", "title": "Спорт: Ясни са съперниците на България за Купа \"Дейвис\""}
{"url": "http://www.focus-news.net/news/2018/04/04/2507588/sofiya-vavezhda-se-vremenna-organizatsiya-na-dvizhenieto-vav-vrazka-s-poseshtenieto-na-prezidenta-na-republika-harvatiya.html", "text": "Въвежда се временна организация на движението във връзка с посещението на Президента на Република Хърватия. Това съобщиха от пресцентъра на Столична община. Забраняват се престоят и паркирането на пътни превозни средства:\r\n- на паркинга на „София Хотел Балкан“,\r\n- от 7.00 часа до 10.30 часа на северозападната дъга на пл. „Св. Александър Невски“ между ул. „Оборище“ и ул. „11-ти август“ и на ул. „Оборище“ между ул. „Г. С. Раковски“ и пл. „Св. Александър Невски“. От 9.00 часа до 10.30 часа се забранява влизането на пътни превозни средства по ул. „Оборище“ между ул. „Г. С. Раковски“ и пл. пл. „Св. Александър Невски“ само при необходимост и по преценка на отдел „Пътна полиция“ при СДВР.", "date": "2018.04.04", "title": "София: Въвежда се временна организация на движението във връзка с посещението на Президента на Република Хърватия"}
{"url": "http://www.focus-news.net/news/2018/04/04/2507587/smolyan-velikdenski-kontsert-shte-se-provede-v-rodopskiya-dramatichen-teatar-nikolay-haytov.html", "text": "Великденски концерт ще се проведе в Родопския драматичен театър „Николай Хайтов”. Това съобщиха от пресцентъра на Община Смолян. В него ще участват читалище „Екзарх Стефан” – Широка лъка и фолклорен ансамбъл „Манол Радичев” - село Гела. Събитието ще се проведе от 18.30 часа в зала 1 на Родопския драматичен театър „Николай Хайтов”. Входът е свободен. Концертът е посветен на най-светлия християнски празник Възкресение Христово. Събитието ще представи автентични народни обичаи, носии и родопски диалект, звуци на родопската гайда и фолклорни танци.", "date": "2018.04.04", "title": "Смолян: Великденски концерт ще се проведе в Родопския драматичен театър „Николай Хайтов”"}
{"url": "http://www.focus-news.net/news/2018/04/04/2507589/korneliya-ninova-bsp-iskame-evropa-na-grazhdanite-a-ne-na-politicheskite-eliti.html", "text": "“Искаме запазване и развитие на обединена Европа, която да съществува заради своите граждани, а не заради политическите си елити. Подкрепяме шестте инициативи в стратегията за Западните Балкани. Регионът има нужда и от транспортни, и енергийни връзки, и от цифрови технологии, и от сигурност. За нас обаче най-важно е социално-икономическото развитие.” С тези думи председателят на БСП Корнелия Нинова се обърна към представителите на левите партии от Германия, Швеция, Черна гора, Република Македония, Албания и Босна и Херцеговина, съобщиха от пресцентъра на БСП. “След три десетилетия дерегулация на пазара, най-силни се оказват финансовите играчи, които присвояват ресурса от реалната икономика за сметка на работни места и перспектива на почтения, работещ човек. Ето защо, инструментът за предприсъединителната помощ трябва да подпомага стартиращи предприятия, малкия и среден бизнес и да обърне особено внимание на образование и здравеопазване”, каза още Нинова. Председателят на БСП подчерта, че левицата трябва да защитава тезата, че ЕС може да бъде ефективен само ако има социален дневен ред , основан на солидарност, насочен към преодоляване на неравенствата и гарантиране на равните права на всички европейци и борбата с бедността.\r\nНинова увери присъстващите, че БСП ги очаква на срещата през май в София, в която участие ще вземат премиери, комисари и лидери на партии от политическото семейство на социалисти и социалдемократи в Европа. На нея ще се приеме обща декларация за евроинтеграцията на Западните Балкани.", "date": "2018.04.04", "title": "Корнелия Нинова, БСП: Искаме Европа на гражданите, а не на политическите елити"}
{"url": "http://www.focus-news.net/news/2018/04/04/2507590/pregled-na-osnovnite-temi-v-dobrudzhanskiya-pechat.html", "text": "„Прокуратурата в Добрич отчете 2017 г. с ръст на внесените в съда прокурорски актове“, съобщава вестник „Нова добруджанска трибуна“. Увеличението спрямо 2016 г. е с близо 40%. С най-голям брой са споразуменията – малко над 53%, следват обвинителните актове – 30%. На съд са били предадени миналата година 1081 лица. За двама добрички таланти, които продължават в „Гласът на България“, съобщава изданието. И двамата са на 22 години – Мерлина Маринова и Симеон Желязков. Той е вокал на джаз-фънк-фюжън българска група, в чийто състав влизат седем отлични музиканти, започнали своето музикално развитие в Националното музикално училище „Любомир Пипков“. През миналата година групата е издала дебютния си албум с авторска музика. „Госпожа „Стихийно бедствие“ гостува на „Двореца“ в Балчик“, съобщава всекидневникът. Гранд дамата на българския театър Стоянка Мутафова ще представи този петък от 15.00 часа автобиографичната си книга „Добър вечер столетие мое“. Събитието е в Каменна зала, входът – свободен. \r\n„2,5 милиона работещи българи вземат под 1000 лв.“, съобщава на първа страница вестник „Добруджанска трибуна“. Сумата е на месец и е извадка за работещи или получаващи наем българи от общо 3 милиона. 948 лв. е била средната работна заплата за страната през 2016 г. според националната статистика. Най-голяма е групата на работещите с доходи на месец между 250 и 600 лв. Такъв доход са обявили 1 131 584 българи. „Продължава общинската кампания „Бъди здрав“, съобщава изданието. Безплатни прегледи при специалисти и спортни прояви са част от програмата в Седмицата на здравето. Програмата на кампанията е много наситена и ще продължи до 5 април, когато е закриването от 13,30 часа с обучение на медицински специалисти „Превенция на агресията и рисково поведение в ранното образование“. В рубриката „Новини“ вестникът съобщава за Великденско добруджанско надсвирване, което ще се проведе за 25-ти път в град Генерал Тошево. Датата е 9 април, когато е вторият ден от Възкресението Христово. Проявата няма аналог в страната и тази година ще събере на една сцена най-популярните оркестри от Североизточна България.", "date": "2018.04.04", "title": "Преглед на основните теми в добруджанския печат"}
{"url": "http://www.focus-news.net/news/2018/04/04/2507592/varna-obshtinskiyat-savetnik-ot-pp-gerb-kalin-kalevski-organizira-priemna-za-grazhdani.html", "text": "Общинският съветник от ПП ГЕРБ – Варна Калин Калевски ще се срещне с граждани. Това съобщиха от пресцентъра на ПП ГЕРБ – Варна. Приемното време на общинския съветник ще бъде от 14.00 до 16.00 часа в офиса на партията на ул. „Георги Бенковски” №1.", "date": "2018.04.04", "title": "Варна: Общинският съветник от ПП ГЕРБ Калин Калевски организира приемна за граждани"}
{"url": "http://www.focus-news.net/news/2018/04/04/2507591/panagyurskoto-zlatno-sakrovishte-se-zavrashta-v-zalata-trezor-na-muzeya-v-rodniya-si-grad.html", "text": "Панагюрското златно съкровище се завръща отново в залата-трезор на нашия музей. Посетителите ще могат да се насладят на уникалните съдове, прославили Панагюрище и България по цял свят, до 11 юни 2018 година. Панагюрското златно съкровище е открито на 8 декември 1949 г. Доказателство за високата материална и духовна култура на местните тракийски племена, то е изработено в края на IV или началото на III в. пр. Хр. Представлява култов сервиз с общо тегло над 6 кг, състоящ се от 9 съда, изработени от масивно злато с висока проба – четири ритона, три кани ритон, една амфора ритон и една фиала. По външните стени на тези великолепни произведения на изкуството са изобразени сцени от трако-гръцкия пантеон.\r\nВаня НИКОЛОВА", "date": "2018.04.04", "title": "Панагюрското златно съкровище се завръща в залата-трезор на музея в родния си град"}
{"url": "http://www.focus-news.net/news/2018/04/04/2507594/na-velika-sryada-vav-vsichki-eparhii-na-balgarskata-pravoslavna-tsarkva-se-otsluzhva-prezhdeosveshtena-sveta-liturgiya.html", "text": "На днешната Велика сряда от Страстната седмица във всички епархии на Българската православна църква се отслужва Преждеосвещена света Литургия. \r\nОт 8.00 часа започва богослужението в пловдивския митрополитски храм „Св. Марина“, което ще оглави Негово високопреосвещщенство Пловдивският митрополит Николай.\r\nВъв Враца, от 09.00 часа в митрополитския храм „Св. Николай Мирликийски Чудотворец“  светата Литургия ще оглави Негово високопреосвещенство Врачански митрополит Григорий.\r\nВ 09.00 часа ще започне светата Литургия в митрополитската катедрала „Св. Неделя“, град София. \r\nНикола ПЕТКОВ", "date": "2018.04.04", "title": "На Велика сряда във всички епархии на Българската православна църква се отслужва Преждеосвещена света Литургия"}
{"url": "http://www.focus-news.net/news/2018/04/04/2507580/gl-sekretar-na-mvr-mladen-marinov-proveryavame-i-versiyata-izbyagalite-zatvornitsi-da-sa-napusnali-stranata-dvamata-sa-obyaveni-za-mezhdunarodno-izdirvane.html", "text": "Проверяваме и тази версия, тъй като една от целите на такова бягство, с такива големи присъди е да напуснат страната. Това каза гл. секретар на МВР гл. комисар Младен Маринов в отговор на въпрос възможно ли е двамата затворници, които нападнаха надзиратели и избягаха от Софийския затвор да са напуснали страната и проверява ли се тази версия в предаването „Преди всички“ по БНР. „Незабавно след получаване на сигнала предприехме всички мерки, включително и усилване на охраната на граничните пунктове. Надяваме се двамата да са на територията на страната“, заяви той. Попитан има ли яснота как двамата са се сдобили с оръжието, с което са заплашили надзирателите Младен Маринов посочи: „В хода на разследването ще се работи в посока да се изясни и този механизъм, по какъв начин са се сдобили с оръжието. Това е основното нещо, което им е дало предимство пред охраната, за заплашване и напускане на затвора. В никакъв случай това не може да стане без логистика и отвън“. „Работим със всички близки и връзки на избягалите. Целият ресурс е включен, тъй като двете лица са опасни“, изтъкна гл. комисар. В отговор на въпрос изключва ли агресивни действия от затворниците към граждани Младен Маринов апелира: „Хората трябва да са много бдителни. В момента, в който имат съмнение за това, че лицата се намират някъде, намерят прилика с лицата, по най-бързия начин, да не търсят контакт с тях, а да се обадят на 112 или да сигнализират полицията. Попитан дали вече граждани са се обаждали на телефон 112 гл. секретар на МВР поясни: „В такива случаи практиката показва, че гражданите се ангажират изключително и получаваме много сигнали. Затова казвам, че има различна информация, която е нужно да бъде проверена, потвърдена и изчистена. Затова не се ангажирам да кажа конкретни неща“. Младен Маринов каза още, че процедурата двамата избягали затворници да бъдат обявени за международно издирване е задвижена незабавно.", "date": "2018.04.04", "title": "Гл. секретар на МВР Младен Маринов: Проверяваме и версията избягалите затворници да са напуснали страната, двамата са обявени за международно издирване"}
{"url": "http://www.focus-news.net/news/2018/04/04/2507581/aleksandar-vuchich-ne-ochakvam-dobri-novini-ot-sofiya.html", "text": "Радвам се на всяка среща на върха на страните от Западните Балкани и Европейския съюз в София, но не очаквам прекалено добри новини за нашата страна от тях. Това заяви държавният глава на Сърбия президентът Александър Вучич, отбелязва скопското електронно издание МКД.\r\n„Не сме в благоприятна ситуация, не защото правителството на Анна Бърнабич или някой от това поколение е виновен. Междувременно направихме много грешки, много обстоятелства не са в наша полза, но ни остава да я защитим, искаме и защитаваме нашата страна и ние правим това. Радвам се на всяка среща, на всеки разговор\", заяви Вучич на пресконференция след дискусия с президента на Република Сръбска Милорад Додик.\r\nВ отговор на въпрос за участието на Сърбия на срещата на върха, с оглед на това, че три държави от ЕС, поставиха под въпрос участието си заради планираното присъствие на Косово, Вучич заяви, че форумът е насрочен за 17 май, а дотогава има много време.\r\nВучич заяви, че от 10 до 20 април, в Европа и света ще се водят, съгласно думите му, някои от най-важните преговори по въпроса за Косово. Тереза Герова", "date": "2018.04.04", "title": "Александър Вучич: Не очаквам добри новини от София"}
{"url": "http://www.focus-news.net/news/2018/04/04/2507595/kyustendil-velikdenski-blagotvoritelen-kontsert-shte-se-provede-v-dupnitsa.html", "text": "Великденски благотворителен концерт ще се проведе в Дупница. Това съобщи за Радио „Фокус” – Кюстендил Нина Александрова, специалист „Социални дейности” към Община Дупница. Концертът ще се проведе от 18.30 часа на 4 април в Спортната зала, под патронажа на кмета на Община Дупница инженер Методи Чимев и председателя на Общинския съвет Емил Гущеров. Мотото на благотворителната проява е „За повече жадувани бебета в Дупница”. В концерта ще участват Люси Дяковска и София Илиева. В каузата със свое участие ще се включат певчески групи, танцови състави, представители на школата по художествена гимнастика и много местни изпълнители.\r\nВенцеслав ИЛЧЕВ", "date": "2018.04.04", "title": "Кюстендил: Великденски благотворителен концерт ще се проведе в Дупница"}
{"url": "http://www.focus-news.net/news/2018/04/04/2507598/korneliya-ninova-bsp-zad-ginka-varbakova-stoi-boyko-borisov-i-pravitelstvoto-vcherashnite-deystviya-go-pokazvat.html", "text": "На този етап на Гинка Върбакова, тя е лицето на тази сделка. Но смятаме, че отзад стои Бойко Борисов и правителството. Вчерашните действия го показват. Това каза лидерът на БСП Корнелия Нинова в отговор на въпрос зад чии интереси стои правителството с позицията си да не участва в сделката за придобиване на активите на ЧЕЗ в България в предаването „Преди всички“ по БНР. „За пореден път Бойко Борисов унижава парламента и не идва да дава отговори. По-важен е завоят, който се взема с решението държавата да не участва в сделката“, изтъкна тя. „Не знаем през този месец какви скрити или явни разговори са водени, задаваме въпроса какво стана, че изведнъж позицията се обърна обратно“, коментира лидерът на БСП. „Вярно ли е, че от ЧЕЗ е подадено заявление за увеличение на цената на тока. Това вълнува хората“, заяви Корнелия Нинова. „Социологическо проучване съвсем скоро показа, че около 60-70% от хората очакваха държавата да влезе в ролята си да пази сигурността и доставките, да се включи в сделката. Би трябвало да отговорим на тези очаквания на хората“, посочи тя. „Смятаме, че сделката трябва да се развали, да започне от начало. Държавата да се включи като участник заедно с други кандидати, ако има, на пазарен принцип и да закупи ЧЕЗ. Няма да е прецедент в Европа“, каза още лидерът на левицата.", "date": "2018.04.04", "title": "Корнелия Нинова, БСП: Зад Гинка Върбакова стои Бойко Борисов и правителството, вчерашните действия го показват"}
{"url": "http://www.focus-news.net/news/2018/04/04/2507597/v-shumen-shte-se-sastoi-publichno-obsazhdane-na-izpalnenieto-na-byudzheta-na-obshtinata-za-2017-g.html", "text": "В Шумен ще се състои публично обсъждане на изпълнението на бюджета на Общината за 2017 г. Това съобщиха от пресцентъра на Община Шумен. Общественото обсъждане ще се проведе в сградата на общината, зала 363 от 14.00 часа. Покана е отправена към всички граждани и заинтересовани лица.", "date": "2018.04.04", "title": "В Шумен ще се състои публично обсъждане на изпълнението на бюджета на Общината за 2017 г."}
{"url": "http://www.focus-news.net/news/2018/04/04/2507601/sofiya-na-brifing-shte-badat-opovesteni-podrobnosti-za-nyakolko-uspeshni-realizatsii-sreshtu-narkorazprostranenieto.html", "text": "В ОДМВР-София ще бъдат оповестени подробности за няколко успешни реализации срещу наркоразпространението. Това съобщиха от пресцентъра на МВР. Брифингът ще се проведе от 10.30 часа в ОДМВР-София, на ул. „Гео Милев“№ 71.", "date": "2018.04.04", "title": "София: На брифинг ще бъдат оповестени подробности за няколко успешни реализации срещу наркоразпространението"}
{"url": "http://www.focus-news.net/news/2018/04/04/2507596/noi-zapochva-izplashtaneto-na-pensiite-i-velikdenskite-dobavki-v-razmer-na-40-lv.html", "text": "Изплащането на пенсиите за април т.г. ще бъде изтеглено по-рано заради Великденските празници, като ще започне от днес и ще приключи на 20 април (петък). Това съобщиха от пресцентъра на НОИ. Получаването на сумите чрез пощенските станции ще бъде извършено по график, който ще бъде предварително обявен във всяка една от тях. Априлските пенсии на пенсионерите, които получават парите си по банков път, ще бъдат по сметките им на 4 април 2018 г.\r\nВ изпълнение на решение на Министерския съвет заедно с пенсиите ще бъде изплатена и еднократна допълнителна сума в размер на 40 лева. Право да я получат имат всички пенсионери, на които пенсията или сборът от пенсиите заедно с добавките и компенсациите към тях е в размер до 321 лева включително. В тази категория попадат 1 226 698 пенсионери.", "date": "2018.04.04", "title": "НОИ: Започва изплащането на пенсиите и великденските добавки в размер на 40 лв."}
{"url": "http://www.focus-news.net/news/2018/04/04/2507602/plovdiv-natovareno-e-dvizhenieto-po-uchastaka-na-am-trakiya-v-oblastta-kakto-i-po-patishtata-plovdiv-asenovgrad-smolyan-i-plovdiv-karlovo.html", "text": "Натоварено е движението по участъка на АМ „Тракия“ в областта, както и по направленията Пловдив-Асеновград-Смолян и Пловдив-Карлово. Това съобщиха за Радио „Фокус“ – Пловдив от Областното пътно управление. Интензивен трафик се регистрира и по пътя Пловдив-Пещера. Пътните настилки в областта са сухи и нормално проходими, времето е ясно и слънчево. Опасност от падащи камъни има по направленията Юговско ханче-Югово-Лъки-Здравец, Кричим-Стамболийски и Асеновград-Смолян, както и в района на проходите Козница и Стражата. Проходът Троян-Кърнаре е отворен за движение на всички моторни превозни средства. Ограничено е движението за камиони над 5 тона по пътя Плодовитово-Първомай-Асеновград, в района на моста над река Марица. Причината е намален габарит на пътното платно. Обходният маршрут за водачите по пътя път Стара Загора – Поповица и път І-8 София-Пловдив-Свиленград. Ограничено е и движението за камиони по-високи от 4 метра през тунелите по пътя Асеновград – Нареченски бани. Обходният маршрут за водачите е по третокласния път Кричим-Девин. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Срокът за изпълнението им е до 14 май.\r\nТрафикът на територията на град Пловдив също е изключително интензивен. Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“, „Шести септември“, „Руски“, „Санкт Петербург“, „Пещерско шосе“, „България“, „Източен“ и „Васил Априлов“. Пътните настилки в града са сухи и нормално проходими.\r\nТони МИХАЙЛОВ", "date": "2018.04.04", "title": "Пловдив: Натоварено е движението по участъка на АМ „Тракия“ в областта, както и по пътищата Пловдив-Асеновград-Смолян и Пловдив-Карлово"}
{"url": "http://www.focus-news.net/news/2018/04/04/2507599/makfaks-makedoniya-albanskata-politsiya-prizova-za-grazhdansko-nepodchinenie.html", "text": "Лидерът на албанската опозиционна Демократическа партия Лулзим Баша призова за гражданско неподчинение, предава македонската информационна агенция „Макфакс“.\r\n„Премиерът Еди Рама трябва да разбере, че опозицията подкрепя исканията на протестиращите за отмяна на платения участък от магистралата, свързваща Албания с Косово, и изисква освобождаване на задържаните\", категоричен бе Баша на среща в Тирана с представители на други опозиционни партии. \r\nНякои от опозиционните политици обаче отказаха да приемат позицията на Демократическата партия в страната, отбелязва агенцията. \r\nВ Тирана и днес продължават протестите на жителите на Кукуш пред централата на седалището на полицията. Те настояват за освобождаване на лицата, задържани заради запалването и унищожаването на кабинките, в които трябваше да бъдат събирани таксите близо до Кукуш. Процесът срещу тях ще започне в сряда в същия град, заяви представител на прокуратурата.\r\nМинистър-председателят Еди Рама заяви, че няма прошка за онези, които са причинили големи щети. Според медиите в страната опозицията се опитва да политизира събитията и чака момент, за да създаде пространство за масови протести срещу правителството на албанската левица.  Тереза Герова", "date": "2018.04.04", "title": "„Макфакс“ (Македония): Албанската полиция призова за гражданско неподчинение"}
{"url": "http://www.focus-news.net/news/2018/04/04/2507593/faz-ozho-zasedava-izvanredno-po-sluchaya-skripal.html", "text": "Организацията за забрана на химическите оръжия (ОЗХО) ще заседава извънредно в сряда по случая с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на месец март, припомня германският национален ежедневник Die Frankfurter Allgemeine Zeitung.\r\nСпециалната сесия на Изпълнителния съвет на ОЗХО ще се проведе в Хага, по искане на Русия, при закрити врати. Аферата, свързана с предполагаемата атака на Москва с невропаралитичен газ доведе до значително дипломатическо напрежение между Запада и Русия. Великобритания обвинява Кремъл, че стои зад атаката – твърдение, което руснаците категорично отхвърлят. Тереза Герова", "date": "2018.04.04", "title": "FAZ: ОЗХО заседава извънредно по случая „Скрипал“"}
{"url": "http://www.focus-news.net/news/2018/04/04/2507603/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-pat-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Сухи са пътните настилки в областта. Нормално натоварен е трафикът по автомагистрала „Струма“ и главен път Е-79. В региона няма затворени пътища. Проходът Предел е отворен за преминаването на всички видове моторни превозни средства. През изминалото денонощие няма регистрирани тежки пътни инциденти. Към момента никъде не се извършват ремонтни дейности.\r\nКристина МИТКОВА", "date": "2018.04.04", "title": "Благоевград: Повишена опасност от падащи камъни има в района на Кресненското дефиле и по път Симитли – Гоце Делчев"}
{"url": "http://www.focus-news.net/news/2018/04/04/2507605/plovdiv-dobrovoltsi-ot-bmchk-shte-boyadisvat-yaytsa-zaedno-s-detsa-sas-spetsialni-potrebnosti-v-dvora-na-plovdivskata-mitropoliya-na-veliki-chetvartak.html", "text": "Доброволци от младежката организация на БЧК ще боядисват яйца заедно с деца с интелектуални затруднения и с деца, изучаващи религия, в двора на Пловдивската митрополия на Велики четвъртък. Това съобщиха за Радио „Фокус“ – Пловдив от Областния съвет на хуманитарната организация. Инициативата ще се състои за времето между 11:00 и 13:00 часа. „Това се прави традиционно всяка година на този голям християнски празник. Съвместно с Пловдивската митрополия работим в изпълнение на своята мисия в усилията за намаляване на социалната и здравната уязвимост на деца и младежи, както и тяхната по-добра информираност с цел избягване на рисково поведение“, казаха от хуманитарната организация.\r\nОт Областния съвет на БЧК добавиха, че на Разпети петък, доброволци отново ще набират средства за деца в нужда, като инициативата ще се провежда пред православните храмове в Пловдив, Асеновград, Карлово и Сопот. Младежите събираха средства и на Цветница.\r\nТони МИХАЙЛОВ", "date": "2018.04.04", "title": "Пловдив: Доброволци от БМЧК ще боядисват яйца заедно с деца със специални потребности в двора на Пловдивската митрополия на Велики четвъртък"}
{"url": "http://www.focus-news.net/news/2018/04/04/2507604/chastichen-remont-na-nastilkite-se-izvarshva-po-patya-omurtag-targovishte.html", "text": "Частичен ремонт на настилките се извършва по пътя Омуртаг – Търговище от км 205 до км 215, предаде репортер на Радио „Фокус“- Шумен. Водачите трябва да се движат с повишено внимание в посочения участък. Движението по пътя Лиляк – Пресиян от км 7 до км 15 е ограничено за автомобили над 5 тона поради свлачище в района на с. Александрово. Движението по пътя Лиляк – Александрово от км 9 до 10 се осъществява в една лента поради активизирано свлачище. Участъците са сигнализирани с пътни знаци. На територията на област Разград с повишено внимание трябва да се движат водачите по пътя кариера Тетово – Кубрат, поради частични ремонти дейности на асфалтовата настилка. В Силистренска област е въведено ограничение за автомобили на 3,5 тона по пътя Секулово – Тодор Икономово от км 9 до км 16 поради компрометирано състояние на мостово съоръжение. Въведен е обход. Движението по пътя Тутракан – Кубрат от км 89 до км 98 се осъществява в една лента съгласно поставената временна сигнализация поради частични ремонти на настилката. На територията на област Шумен е въведено ограничение за автомобили над 3,5 тона по пътя  Секулово – Тодор Икономово, поради компрометирано състояние на мостово съоръжение. Въведен е обход. Забранено остава движението на автомобили над 10 тона по пътя Радко Димитриево – Друмево, поради свлачищни процеси. Обходът е Шумен- Овчарово-Друмево. Пътищата в Шумен и региона са сухи. Видимостта е добра.\r\nИвелина ИВАНОВА", "date": "2018.04.04", "title": "Частичен ремонт на настилките се извършва по пътя Омуртаг – Търговище"}
{"url": "http://www.focus-news.net/news/2018/04/04/2507606/burgas-normalno-natovaren-e-trafikat-v-oblastta.html", "text": "Нормално натоварен е трафикът в област Бургас. Това съобщи за Радио „Фокус“-Бургас дежурният в Областно пътно управление-Бургас. Пътните настилки са сухи. Няма затворени пътни участъци.\r\nВеселина НИКОЛОВА", "date": "2018.04.04", "title": "Бургас: Нормално натоварен е трафикът в областта"}
{"url": "http://www.focus-news.net/news/2018/04/04/2507609/gabrovo-dvizhenieto-v-uchastak-ot-pat-draganovtsi-gabrovo-se-osashtestvyava-v-edna-lenta-poradi-izvarshvane-na-remont-na-patno-saorazhenie.html", "text": "Сухи са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 7°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.04.04", "title": "Габрово: Движението в участък от път Драгановци – Габрово се осъществява в една лента поради извършване на ремонт на пътно съоръжение"}
{"url": "http://www.focus-news.net/news/2018/04/04/2507610/pazardzhik-vavedeno-e-ogranichenie-na-dvizhenieto-po-patya-batak-peshtera-poradi-remont-na-asfaltovata-nastilka.html", "text": "Интензивно е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са сухи. Въведено е ограничение по пътя Батак-Пещера и движението се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Ограничение има и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.04", "title": "Пазарджик: Въведено е ограничение на движението по пътя Батак-Пещера поради ремонт на асфалтовата настилка"}
{"url": "http://www.focus-news.net/news/2018/04/04/2507612/pregled-na-osnovnite-temi-v-starozagorskiya-pechat.html", "text": "„Донори“ искат по 250 лв. за сакче кръв“ е челото на вестник „Старозагорски новини”. По 250 лв. за сакче кръв искат мургави \"донори\" за по-рядко срещаните групи от безценната течност. Офертата се предлага \"на ухо\", при по-големи количества е възможна отстъпка от десетачка. За по-често срещаните групи цената е твърда - 120 лв. за сакчето. Клиенти не липсват, само за пет минути вчера преди обяд репортер на \"Старозагорски новини\" стана свидетел как трима души се \"спазариха\", подгонени от нуждата. От Центъра по трансфузионна хематология отказаха какъвто и да е коментар, те се интересували единствено от доброволността на кръводаряването и здравето на дарителите. Обикновената практика е подлежащ на планирана операция да влиза в болницата с бележка от Центъра за осигурена кръв, твърдят препатили данъкоплатци, които все по-често отправят апели през социалните мрежи за помощ. \r\n„Помощ за баба Станка дойде и от народен представител“ е следващо заглавие в старозагорския ежедневник. Дни преди Великден народният представител от Старозагорски избирателен район, от групата на ПП \"Атака\" - Маргарита Николова, посети село Кравино. В редовната си обиколка на района тя включи специално селото, където стихиите събориха къщата на баба Станка. Историята й е като на много други възрастни хора в района, а и в страната. Починал съпруг, рано починал син, внуците - по чужбина. Както вече медията ни съобщи, кметът на Опан Генчо Колев откри дарителска сметка за ремонт и подпомагане на 83-годишната жена. С лични средства участва и народният представител Маргарита Николова. В сметката за баба Станка има постъпления и от други дарители, в това число и от държавно енергийно дружество. В края на миналата седмица независимият общински съветник от Стара Загора Юсни Ибрям започна със свои средства ремонта на къщата. Баба Станка понастоящем живее в съседите, но скоро ще се върне у дома. \r\n„Осветиха още един професор на ТрУ с принадлежност към Държавна сигурност“, пише още вестникът. С последното си решение от 2 април т.г. Комисията по досиетата освети още един професор от Тракийски университет - Стара Загора, с принадлежност към органите на Държавна сигурност от времето на социализма. Проверката е била направена по линия на управителни органи на Асоциацията за университетски спорт \"Академик\". Според данните на Комисията става въпрос за Димо Гиргинов, който през 2006 г. е бил член на Управителния съвет на спортната асоциация. Откритите архивни документи - регистрационен дневник, картони и подготвен за унищожаване протокол, сочат, че той е осъществявал сътрудничество в ОУ на МВР - Стара Загора-ДС, в качеството си на агент под псевдонима \"Стоянов\". Понастоящем Гиргинов е професор във Ветеринарно-медицински факултет на ТрУ. През годините той е бил кандидат за ректор на старозагорската Алма матер и кандидат за народен представител от листата на БСП. Темата за досиетата влезе отново в центъра на общественото внимание след осветляването на световноизвестния философ Юлия Кръстева като агент и сътрудник на бившата Държавна сигурност. Вчера в парламента се проведе кръгла маса за бъдещето на Комисията, организирана от вътрешната парламентарна комисия и фондация \"Конрад Аденауер\". По време на форума стана известно, че Комисията по досиетата ще продължи да функционира в сегашния си формат, а преобразуването й в Институт за национална памет, за което настояха от БСП, се отлага поне за още 4-5 години, защото по думите на зам.-председателя на ГЕРБ Цветан Цветанов \"страната все още има необходимост от дейността й\". Мандатът на сегашния състав на Комисията изтече още през май миналата година, но процедурата за избор на нов бе блокирана след неуспешния опит на ГЕРБ да избере за неин председател вече бившия депутат Антон Тодоров. Оттогава темата е в застой, но Цветанов обеща да има яснота до два месеца, предвид готвените законодателни промени.", "date": "2018.04.04", "title": "Преглед на основните теми в старозагорския печат"}
{"url": "http://www.focus-news.net/news/2018/04/04/2507614/dobrich-do-5-april-sa-vavedeni-vremenni-ogranicheniya-na-dvizhenieto-na-avtomobili-po-tri-patni-otsechki-v-oblastta.html", "text": "До 5 април са въведени временни ограничения на движението на автомобили по три пътни отсечки в областта, предаде кореспондентът на Радио „Фокус” – Варна. Временно е ограничено движението за МПС над 3,5 т. по път III-2904 в участъка между селата Спасово и Захари Стояново поради ремонт на мостово съоръжение при село Бежаново. Ремонтни дейности се извършват по път II-27. Движението в участъка между селата Владимирово и Орлова могила от км 48+200 до км 55+000 се осъществява в една лента поради частични ремонтни дейности на асфалтовата настилка. Движението по пътя Добрич – Балчик от км 87+200 до км 107+600 се осъществява в една лента поради същата причина. В Добрич времето е слънчево и ясно, тихо е, температурата на въздуха е около 11 градуса.\r\nЖулиета НИКОЛОВА", "date": "2018.04.04", "title": "Добрич: До 5 април са въведени временни ограничения на движението на автомобили по три пътни отсечки в областта"}
{"url": "http://www.focus-news.net/news/2018/04/04/2507611/v-narodnoto-sabranie-shte-se-provede-zhrebiyat-za-obnovyavane-na-komisiyata-za-energiyno-i-vodno-regulirane.html", "text": "В Народното събрание ще се проведе жребият за обновяване на Комисията за енергийно и водно регулиране (КЕВР). Съставът на Комисията ще се обнови чрез жребий с двама членове със стаж в областта на енергетиката, един със стаж в областта на водоснабдяването и канализацията и един член измежду членовете с юридически стаж и стаж в областта на икономиката.\r\nЖребият ще се проведе в 14.00 часа в зала \"Запад\" на Народното събрание, в рамките на заседание на парламентарната Комисия по енергетика. \r\nПредвидени са три отделни тегления, като при всяко теглене има по две кутии - в едната са имената на членовете на КЕВР, които участват в тегленето, а във втората - листчета с текст \"мандатът се прекратява\" и \"мандатът не се прекратява\". Гост на заседанието ще тегли листче от едната и от другата кутия.\r\nПредложения за нови членове на КЕВР могат да се правят от народни представители или от парламентарни групи до 17-и април включително. След това ще бъде извършена предварителна проверка от комисията по досиетата и изслушване на кандидатите в парламентарната комисия по енергетика.\r\nГласуването за членове на КЕВР е явно, като за избран се смята кандидатът, получил повече от половината от гласовете на присъстващите народни представители.", "date": "2018.04.04", "title": "В Народното събрание ще се проведе жребият за обновяване на Комисията за енергийно и водно регулиране"}
{"url": "http://www.focus-news.net/news/2018/04/04/2507613/tanjug-srabskiyat-ministar-na-otbranata-e-zapochnal-pregovori-za-novi-dostavki-na-orazhie-ot-ruskata-federatsiya.html", "text": "Министърът на отбраната на Сърбия Александър Вулин разкри, че е започнал преговори с руския си колега Сергей Шойгу за нови доставки на оръжие от Москва за Белград, предава Tanjug, държавната информационна агенция на западната ни съседка. \r\nСъгласно думите на Вулин, става въпрос за доставката на четири транспортни хеликоптера „Ми-17“ и четири бойни хеликоптера „Ми-35“.\r\nВулин пристигна във вторник на официално двудневно посещение в Руската федерация, по време на което ще вземе участие в седмото издание на Московската конференция за международна сигурност.. Тереза Герова", "date": "2018.04.04", "title": "Tanjug: Сръбският министър на отбраната е започнал преговори за нови доставки на оръжие от Руската федерация"}
{"url": "http://www.focus-news.net/news/2018/04/04/2507616/pregled-na-osnovnite-temi-v-burgaskiya-pechat.html", "text": "„В Бургаско се издирват 45 бегълци с присъди“ е водещото заглавие във всекидневника „Черноморски фар“. „От институциите крият имената им“ и „Милиони левове обезщетения не са изплатени на пострадалите“ се пояснява в статията. 45 души са укрилите се от закона с влезли в сила присъди в Бургаска област. Информацията е от последните две седмици и е възможно в това време полицията да е установила някои от тях. Специалисти пък са сигурни, че половината от издирваните са зад граница, а някой може и да са умрели. „Кърлежи донесоха лаймска болест в Бургас“ е друго водещо заглавие във всекидневника. Втори случай на лаймска болест в Бургаско е регистриран в Регионалната здравна инспекция. Инфекционото заболяване е със силно изразена сезонност. „Хотелиери са притеснени от нови акции „Тишина“ на вицето Симеонов“ е следващо заглавие в ежедневника. „Бизнес асоциация „Слънчев бряг“ е против подготвените от него промени в Закона за защита от шума“ е подзаглавието на статията. Представителите на туристическия бранш от Слънчев бряг скочиха срещу готвените  от вицепремиера Валери Симеонов промени в Закона за шума. След показаните, според тях, акции миналото лято, хората от бранша са притеснени, че това лято отново ще има затваряне на заведения, конфискуване на техника и недоволни туристи. „30% ръст на туристите за март“, „Пистата в Порой излъчи първите шампиони“ са други заглавия на вестника.", "date": "2018.04.04", "title": "Преглед на основните теми в бургаския печат"}
{"url": "http://www.focus-news.net/news/2018/04/04/2507607/sky-news-britanskata-voenna-laboratoriya-v-portan-daun-ne-e-uspyala-da-identifitsira-tochniya-iztochnik-na-nevroparalitichniya-gaz-s-koyto-e-otroven-sergey-skripal.html", "text": "Експертите от британската военна лаборатория в Портън Даун не могат да идентифицират „точния източник“ на невропаралитичния газ „Новичок“, с който в началото на март в Солзбъри бяха отровени бившият офицер от руското Главно разузнавателно управление (ГРУ) Сергей Скрипал и дъщеря му Юлия, предава телевизионният канал Sky News.\r\nГари Айткенхед, главен изпълнителен директор на Лабораторията за научни изследвания и технологии в Портън Даун, заяви пред Sky News, че учените все още не са в състояние да докажат, че веществото е направено в Русия.\r\n„Ние бяхме в състояние да го идентифицираме като „Новичок“, да установим, че това е военен клас нервен агент. Не сме идентифицирали точния източник, но ние предоставихме научната информация на правителството, което след това е използвали редица други източници, за да комбинират заключенията, до които са стигнали\", обясни Айткенхед.\r\nУстановяването на произхода на „Новичок“ изисква „други ресурси\", до които само правителството в Лондон има достъп.\r\n„Нашата задача е да предоставим научните доказателства за това какъв е този конкретен нервен агент, ние открихме, че е от това конкретно семейство и че е военен, но не е наша работа да казваме къде е произведен\", допълни експертът. \r\nТой обаче потвърди, че веществото изисква „изключително сложни методи за създаване\", което може да бъде направено само на ниво държава. Същевременно Айткейнхед увери, че за „Новичок“ няма антидот. Тереза Герова", "date": "2018.04.04", "title": "Sky News: Британската военна лаборатория в Портън Даун не е успяла да идентифицира „точния източник“ на невропаралитичния газ, с който е отровен Сергей Скрипал"}
{"url": "http://www.focus-news.net/news/2018/04/04/2507615/kyustendil-vremenna-organizatsiya-na-dvizhenieto-e-vavedena-v-otdelni-uchastatsi-ot-avtomagistrala-struma.html", "text": "Временна организация на движението е въведена в отделни участъци от автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Заради ремонтни дейности в аварийната лента е въведена временна организация на движението по автомагистрала „Струма” преди тунел „Блатино”. Движението се пропуска последователно в активна лента и в изпреварваща лента. Скоростта на движение е ограничена до 70 км/ч в участък от 200 м. Шофьорите да се движат с повишено внимание, спазвайки пътната сигнализация. След тунел „Блатино” в посока Благоевград, се извършват ремонтни дейности в аварийната лента. Движението се пропуска последователно в активната лента за движение и в изпреварващата лента за движение. Скоростта на движение е ограничена до 70 км/ч. Поради почистване на земни маси върху аварийната лента шофьорите да се движат с повишено внимание, спазвайки пътната сигнализация, в участъка Джерман – Дупница в посока София. Временната организация за движение е със срок до 4 април. До 5 април се извършва профилиране на банкети по пътя Кюстендил – ГКПП „Гюешево”. Нормален е трафикът по автомагистрала „Струма” и път Е-79. Слабо натоварено е движението в посока ГКПП „Гюешево”. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 30 юни.\r\nВенцеслав ИЛЧЕВ", "date": "2018.04.04", "title": "Кюстендил: Временна организация на движението е въведена в отделни участъци от автомагистрала „Струма”"}
{"url": "http://www.focus-news.net/news/2018/04/04/2507617/navarshvat-se-14-godini-ot-tragediyata-v-reka-lim.html", "text": "Навършват се 14 години от катастрофата, при която загинаха 12 деца във водите на река Лим. В тяхна памет в параклиса „Св. Дух“ в Свищов ще бъде отслужена заупокойна литургия. Това съобщи за Радио „Фокус“ – Велико Търново Илиян Николов, баща на едно от загиналите деца и член на УС Фондация „Ангели от Лим“.\r\n„Фокус“ припомня, че на 4 април 2004 година група от 34 ученици и 16 възрастни се прибира от екскурзия в Дубровник. Повечето от пътниците в автобуса са деца от училище „Николай Катранов“ в Свищов. Към 22.00 часа българско време, на завой на планински път, шофьорът изгубва контрол над превозното средство. Автобусът се спуска около 15 метра по стръмен бряг и пада в коритото на река Лим при сръбското село Гостун, разположено между градовете Биело поле в Черна гора и Приполие в Сърбия.\r\nПревозното средство потъва за броени минути в придошлата река Лим. Местни хора и цял футболен отбор от съседното градче Биело поле идват на помощ при ваденето на децата. Спасителните операции са затруднени от придошлата река Лим, дълбока 6 метра. 38 души са спасени. 12 български деца от Свищов загиват във водите на река Лим. При инцидента загинаха Александра Гергова, Антония Братова, Боряна Петкова, Женя Ангелова, Светослава Пантелеева, Валентин Маринов, Виктор Маринов, Лора Николова, Глория Георгиева, Юлиян Манзаров, Светослав Колев и Антоана Евтимова.\r\nСлед трагедията родителите на децата учредиха фондация „Ангели от Лим“. Всяка година през април фондацията организира Дни на „Ангелите от Лим“. На мястото на катастрофата, на брега на река Лим между Сърбия и Черна гора, беше издигнат мемориал в памет на децата, който представлява пречупени ангелски криле. За виновен за трагедията бе признат единият от шофьорите – Илия Измирлиев. Първоначално съдът го осъди на седем години лишаване от свобода, след обжалване обаче присъдата му бе намалена на четири години.\r\nНадежда КРЪСТЕВА", "date": "2018.04.04", "title": "Навършват се 14 години от трагедията в река Лим"}
{"url": "http://www.focus-news.net/news/2018/04/04/2507619/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-april.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на водоснабдителното дружество. На 5 април (четвъртък), във връзка с подмяна на сградно водопроводно отклонение на бул. „Александър Стамболийски“ в жк. „Зона Б-18“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Александър Стамболийски“, ул. „Царибродска“, бул. „Тодор Александров“, и ул. „Димитър Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ на кръстовището с ул. „Царибродска“.\r\nВъв връзка с ремонтни дейности в кв. „Горна баня“, ул. „Отдих“ се налага спиране на водоподаването от 08:00 до 18:00 часа на клиентите на „Софийска вода”, живеещи в района между ул. „Отдих“, ул. „Димитър Шишманов“, ул. 646 и ул. „Дон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ Димитър Шишманов “ на кръстовището с ул. „Отдих“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.04", "title": "„Софийска вода” временно ще прекъсне водоснабдяването в някои части на столицата на 5 април"}
{"url": "http://www.focus-news.net/news/2018/04/04/2507621/mvr-13-dushi-sa-raneni-pri-katastrofi-v-stranata-prez-izminaloto-denonoshtie.html", "text": "13 души са ранени при 10 катастрофи в страната през изминалото денонощие. Това съобщиха от пресцентъра на МВР. В столицата са регистрирани 1 тежко и 149 леки пътни произшествия, при които са пострадали двама души.\r\nОт началото на годината при инциденти на пътя са загинали 109 души и са ранени 1731.", "date": "2018.04.04", "title": "МВР: 13 души са ранени при катастрофи в страната през изминалото денонощие"}
{"url": "http://www.focus-news.net/news/2018/04/04/2507623/pregled-na-osnovnite-temi-v-shumenskiya-pechat.html", "text": "„Икона за великденската кампания на Мая Манолова“, е водещото заглавие във вестник „Шуменска заря“. С икона на „Света Богородица“ беше наградена кампанията „Великден за всеки“ на националния омбудсман Мая Манолова. Дарът тя получи от отец Красимир, свещеник от църквата „Свети Три Светители“ в Шумен. На изображението е Владимировската чудотворна икона, чийто оригинал се намира в църквата „Свети Николай“. Омбудсманът Мая Манолова беше в Шумен за раздаване на благотворителните пакети с хранителни продукти, които хората купиха и оставиха за други, които имат нужда от подкрепа. \"Деца ще кръщават в Голямата базилика\", е друго заглавие от първа страница. В Голямата базилика в Плиска, на 1 май от 10 ч., Варненският и Великопреславски митрополит Йоан отново ще кръщава деца. Ритуалът организира Община Каспичан. „Наградени ученици от СУ „Сава Доброплодни“, пише вестникът. Талантливи млади гайдари и певци от СУ „Сава Доброплодни“ завоюваха три първи, пет втори и две трети награди от X Национален детско-юношески конкурс за изпълнители на народни инструменти и народно пеене „Песенна дъга над Кутев“, проведен в Котел. “Празнични концерти в Шумен“, е друг акцент от страниците на ежедневника. Община Шумен и Народното читалище „Тодор Петков 1963“ организират празничен концерт за Великден днес от 18 ч. в голямата зала на Драматично-кукления театър „Васил Друмев“. На сцената ще бъде представен спектакълът „Благословен Великден“ от Ансамбъла за народни песни и танци „Мадара“, с художествен ръководител Анета Мутафчиева. „Мисия възможна: Още възможности за електронно плащане на общинските данъци“, информира изданието. Още два начина за електронно плащане на местните данъци и такси осигури община Шумен. Услугите, които се предоставят чрез „Изипей“ и eРay, бяха представени от заместник-кмета по финанси Татяна Костова. По думите й онлайн плащането е най-евтиният начин за събиране на местните приходи. Услугата е предимно за улеснение на хората, които имат имоти или задължения към общината, и те да го направят бързо и удобно. „Проблемите с разделното събиране на отпадъците са решени“, информира всекидневникът.  Проблемите, които имаше преди дни с разделното събиране на отпадъци за рециклиране, са отстранени. Фирма „Метарекс“, която е представител за Шумен на Екопак и Булекопак, вече извозва по установения график отпадъците.", "date": "2018.04.04", "title": "Преглед на основните теми в шуменския печат"}
{"url": "http://www.focus-news.net/news/2018/04/04/2507620/georgi-gyokov-bsp-predlozheniyata-na-bsp-za-promeni-v-zakona-za-vazrastnite-hora-mozhe-da-slozhat-nachalo-na-urezhdaneto-na-darzhavna-politika-v-tyahna-podkrepa.html", "text": "Предложенията на БСП за промени в Закона за възрастните хора може да сложат начало на уреждането на държавна политика в подкрепа на възрастните хора. Това каза народният представител от ПГ на „БСП за България“ Георги Гьоков по време на дебатите по седмичната програма за работа на Народното събрание, предаде репортер на Агенция „Фокус“. Гьоков предложи промените в Закона за възрастните хора   да влязат в програмата на парламента, като подчерта, че формални пречки за разглеждането му няма. „Застаряващото население е световен процес, който се превръща в проблем. Най-бързо застаряващият континент е Европа. Очаква се до 2050 г. 35% от населението на континента да е над 60-годишна възраст. Сега България с 26-27% население над 60-годишна възраст се нарежда на четвърто място в света след Япония, Италия и Германия според данни на Организацията на обединените нации. Докато в изброените държави това обаче се дължи на висока продължителност на живота, в България се дължи на сериозна емиграция на хората в трудоспособна възраст“, каза Гьоков. Той отчете, че политиките спрямо възрастните хора са неадекватни.\r\nДеница КИТАНОВА", "date": "2018.04.04", "title": "Георги Гьоков, БСП: Предложенията на БСП за промени в Закона за възрастните хора може да сложат начало на уреждането на държавна политика в тяхна подкрепа"}
{"url": "http://www.focus-news.net/news/2018/04/04/2507608/korneliya-ninova-bsp-izvezhdame-fakti-za-zakononarusheniya-na-deputati-i-na-kmetove-zashtoto-sme-obyavili-politika-za-borba-s-koruptsiyata-i-shte-ya-vodim-dokray.html", "text": "Извеждаме факти за закононарушения на депутати и на кметове, защото сме обявили политиката си за борба с корупцията и с паралелната държава, и ще я водим докрай. Това каза лидерът на БСП Корнелия Нинова по повод твърденията на ГЕРБ, че кметът на Сопот Деян Дойнов от БСП е начислявал нерегламентирано данъците „земеделска земя“ и „смет“ на чуждестранен инвеститор и така го е прогонил от България в предаването „Преди всички“ по БНР. Попитана докъде ще стигнат в размяната на обвинения управляващи и опозиция тя коментира: „Надявам се до истината“. „Има съдебни органи, подаваме сигналите и те решават кой е крив, кой е прав в правовата държава“, посочи Корнелия Нинова. „Ще продължим с това, не ми се иска да изглежда като политическо заяждане, а като последователни действия за изчистване на политическата система от най-големия бич, който ни тежи - корупцията на всички равнища“, заяви лидерът на БСП.", "date": "2018.04.04", "title": "Корнелия Нинова, БСП: Извеждаме факти за закононарушения на депутати и на кметове, защото сме обявили политика за борба с корупцията и ще я водим докрай"}
{"url": "http://www.focus-news.net/news/2018/04/04/2507622/parlamentat-vklyuchi-v-sedmichnata-si-programa-vnesenite-ot-bsp-promeni-v-zakona-za-vazrastnite-hora.html", "text": "Парламентът включи в седмичната си програма внесените от БСП промени в Закона за възрастните хора, предаде репортер на Агенция „Фокус“. „За“ предложението гласуваха 161 народни представители, без „против“ и 12 „въздържали се“.  Предложението за включване в дневния ред направи депутатът от БСП Георги Гьоков.\r\nДеница КИТАНОВА", "date": "2018.04.04", "title": "Парламентът включи в седмичната си програма внесените от БСП промени в Закона за възрастните хора"}
{"url": "http://www.focus-news.net/news/2018/04/04/2507626/smolyan-povishena-e-opasnostta-ot-padashti-kamani-po-vsichki-napravleniya-v-oblastta.html", "text": "Частично мокри са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево, а температурата на въздуха е в интервала от 1 до 5 градуса. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост, апелират от Пътната служба. През деня не са получавани сигнали за инциденти по пътищата в областта.\r\nПо направлението Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nАвтомобилният трафик в Смолян е по-интензивен по централния бул. „България“ и входно-изходните артерии на града. Пътните настилки в града са сухи.\r\nНели ГЕРГЬОВСКА", "date": "2018.04.04", "title": "Смолян: Повишена е опасността от падащи камъни по всички направления в областта"}
{"url": "http://www.focus-news.net/news/2018/04/04/2507624/korneliya-ninova-bsp-dialogat-mozhe-da-reshi-problemite-na-zapadnite-balkani.html", "text": "Би било добре да се съберем всички и да обсъдим бъдещето на Западните Балкани. Знаем, че има неизчистени въпроси между някои от държавите. Начинът, те да се решат, е диалогът. Това заяви лидерът на БСП Корнелия Нинова по БНР, която участва в среща на лидери на социалистите от Европа, съобщиха от пресцентъра на партията.\r\n„От нашето председателство остават 3 месеца. Отсега трябва да започнем да говорим по тази тема с бъдещия председател на ЕС – Австрия”, обясни лидерът на БСП. Според Корнелия Нинова само на политическо ниво, въпросът за Западните Балкани не може да се реши. „Важно е и участието на гражданското общество. Колкото повече енергия се ангажира в народите, които искат присъединяване към Европа, толкова по-успешен би бил този процес”, подчерта председателят на БСП. Тя обясни, че в своето обръщение по време на срещата на соцлидерите е обърнала внимание на това, че са важни политическият диалог и големите инфраструктурни проекти. „Но, най-важно е да се даде отговор на социалните въпроси, икономическите въпроси, образованието, здравеопазването. Не забравяйте - доходите, работните места. Трябва да се ангажира гражданското общество, синдикати, за да може този процес да има по-голяма подкрепа”, обясни тя.", "date": "2018.04.04", "title": "Корнелия Нинова, БСП: Диалогът може да реши проблемите на Западните Балкани"}
{"url": "http://www.focus-news.net/news/2018/04/04/2507627/nzz-fronteks-se-nuzhdae-ot-100-hilyadi-sluzhiteli-za-da-zashtitava-efektivno-granitsite-na-es-tvardi-germanski-ministar.html", "text": "Европейската агенция за гранична и брегова охрана (Фронтекс) се нуждае от 100 хил. служители, за да защитава границите на Общността ефективно. Това заяви новият федерален министър на здравеопазването на ФРГ Йенс Шпан в интервю за швейцарския вестник Die Neue Zuercher Zeitung.\r\n„Нещо се случи в граничната охрана. Преди няколко години оставихме Италия, Гърция, Унгария и Румъния сами да се справят. Сега обаче всички са разбрали, че нашата обща граница е в Средиземно море, в Егейско море, с Украйна. Ето защо трябва да изградим европейска гранична охрана. Вярно е, че отнема много време. Но вече се е случило много“, подчерта германският министър, като същевременно продължи: „Затова трябва да продължим по-нататък в духа на Европа. Фронтекс се нуждае от 100 хил. служители и тогава наистина ще защитава границата. Само Германия има над 40 хил. федерални полицейски служители. Това дава представа за това, което е необходимо“.\r\nСъгласно думите на християндемократа, към настоящия момент Фронтекс може да разчита на 250 служители и други 1500 сътрудници. „Ще бъда отворен и за частично предаване на суверенитета, ако това би направило границите по-безопасни. Посланието не е „никой да не идва тук“, а „искаме да знаем кой идва тук и след това да решим дали може да влезе“, обясни Шпан.  Тереза Герова", "date": "2018.04.04", "title": "NZZ: Фронтекс се нуждае от 100 хиляди служители, за да защитава ефективно границите на ЕС, твърди германски министър"}
{"url": "http://www.focus-news.net/news/2018/04/04/2507618/yorgos-katrugalos-zamestnik-ministar-na-vanshnite-raboti-na-gartsiya-turtsiya-ne-iska-voyna-v-egeysko-more-zashtoto-znae-che-ne-mozhe-da-specheli.html", "text": "Заместник-министърът на външните работи на Гърция Йоргос Катругалос изрази увереност, че Турция няма да се стреми да предизвика военен сблъсък в Егейско море, но подчерта, че „трябва да сме подготвени за всички възможни събития\", съобщава електронното издание To Vima.\r\n„Турция не иска да води война в Егейско море, защото знае, че не може да спечели\", категоричен бе гръцкият политик. \r\nКатругалос припомни, че неотдавнашните заключения на Европейския съвет, че провокациите на Турция представляват нарушения на международното право, „промениха правилата на играта\".\r\n„Турция е ревизионистка сила и иска да създаде „сиви зони“ в Егейско море (като оспорва суверенитета на гръцките острови). Поради тази причина тя постоянно се опитва да поддържа напрежение. По този начин Анкара се надява, че ще може да оспори суверенитета, който международното право ни дава безрезервно\", подчерта Катругалос.\r\n\"Положението е качествено различно и Турция е в дипломатическа изолация. Това е голям успех на гръцката дипломация \", допълни още заместник-министърът на външните работи на южната ни съседка.  Тереза Герова", "date": "2018.04.04", "title": "Йоргос Катругалос, заместник-министър на външните работи на Гърция: Турция не иска война в Егейско море, защото знае, че не може да спечели"}
{"url": "http://www.focus-news.net/news/2018/04/04/2507629/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Организацията за забрана на химическите оръжия (ОЗХО) ще заседава извънредно в сряда по случая с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на месец март, припомня германският национален ежедневник Die Frankfurter Allgemeine Zeitung.\r\nСпециалната сесия на Изпълнителния съвет на ОЗХО ще се проведе в Хага, по искане на Русия, при закрити врати. Аферата, свързана с предполагаемата атака на Москва с невропаралитичен газ доведе до значително дипломатическо напрежение между Запада и Русия. Великобритания обвинява Кремъл, че стои зад атаката – твърдение, което руснаците категорично отхвърлят.\r\n*** Европейската агенция за гранична и брегова охрана (Фронтекс) се нуждае от 100 хил. служители, за да защитава границите на Общността ефективно. Това заяви новият федерален министър на здравеопазването на ФРГ Йенс Шпан в интервю за швейцарския вестник Die Neue Zuercher Zeitung.\r\n„Нещо се случи в граничната охрана. Преди няколко години оставихме Италия, Гърция, Унгария и Румъния сами да се справят. Сега обаче всички са разбрали, че нашата обща граница е в Средиземно море, в Егейско море, с Украйна. Ето защо трябва да изградим европейска гранична охрана. Вярно е, че отнема много време. Но вече се е случило много“, подчерта германският министър, като същевременно продължи: „Затова трябва да продължим по-нататък в духа на Европа. Фронтекс се нуждае от 100 хил. служители и тогава наистина ще защитава границата. Само Германия има над 40 хил. федерални полицейски служители. Това дава представа за това, което е необходимо“.\r\nСъгласно думите на християндемократа, към настоящия момент Фронтекс може да разчита на 250 служители и други 1500 сътрудници. „Ще бъда отворен и за частично предаване на суверенитета, ако това би направило границите по-безопасни. Посланието не е „никой да не идва тук“, а „искаме да знаем кой идва тук и след това да решим дали може да влезе“, обясни Шпан.\r\n*** Заместник-министърът на външните работи на Гърция Йоргос Катругалос изрази увереност, че Турция няма да се стреми да предизвика военен сблъсък в Егейско море, но подчерта, че „трябва да сме подготвени за всички възможни събития\", съобщава електронното издание To Vima.\r\n„Турция не иска да води война в Егейско море, защото знае, че не може да спечели\", категоричен бе гръцкият политик. \r\nКатругалос припомни, че неотдавнашните заключения на Европейския съвет, че провокациите на Турция представляват нарушения на международното право, „промениха правилата на играта\".\r\n„Турция е ревизионистка сила и иска да създаде „сиви зони“ в Егейско море (като оспорва суверенитета на гръцките острови). Поради тази причина тя постоянно се опитва да поддържа напрежение. По този начин Анкара се надява, че ще може да оспори суверенитета, който международното право ни дава безрезервно\", подчерта Катругалос.\r\n\"Положението е качествено различно и Турция е в дипломатическа изолация. Това е голям успех на гръцката дипломация \", допълни още заместник-министърът на външните работи на южната ни съседка.\r\n***  Британските учени все още не са определили „точни източник“ на невропаралитичния газ „Новичок“ използван при нападението срещу бившия служител на руското ГРУ Сергей Скрипал в Англия, но смятат, че единствено  „държавен актьор“ може да създаде такъв, предава  Politico.\r\nИзпълнителният директор на Лабораторията за отбранителна наука и технология в Портън Даун, Гари Айткънхед заяви, че той и екипът му не могат да докажат, че веществото е произведено в Русия, както твърдят Великобритания и нейните съюзници.\r\n„Не сме идентифицирали точни източник, но сме предоставили научна информация за правителството, което после е използвало редица други източници, за да сглобят изводите“, заяви Айткънхед.  Той допълни, че определянето на източника на веществото изисква „други методи“ – някои основани на разузнавателна информация, до която британското правителство има достъп.\r\n„Нашата работа е да предоставим научното доказателство какъв точно е невропаралитичния газ. Идентифицирахме, че е от особено семейство и е от военно естество, но не е наша работа да кажем кой го е произвел“, допълни директорът. \r\nТой също така отбеляза, че производството на субстанцията изисква „извънредно сложни методи за производство, нещо, което е в силите единствено на държавен актьор“. \r\nПо-рано прессекретар на британското правителство потвърди мнението на Великобритания, че Русия е отговорна за нападението, заявявайки, че проучването на лабораторията е „само част от разузнавателната картина“.\r\n*** Британското правителство призова Русия към „пропорционално“ действие от Русия относно инцидента с отравянето на бившия служител на руското ГРУ Сергей Скрипал в Солсбъри. По-рано руският външен министър Сергей Лавров предупреди, че отношенията със Запада сега са по-лоши и от времената на Студената война, предава  The Guardian.\r\n„Даунинг Стрийт“ призова към спокойствие, но заяви, че спорът с Русия едва ли ще бъде уреден в скоро време.  \r\n„Трябва да реагираме по проактивен начин за агресивното поведение от Русия и правим именно това“, заяви говорител на британското правителство. „Както нашият министър-председател Тереза Мей даде ясно да се разбере, Великобритания по-скоро Русия да биде конструктивен партньор, който е готов да играе по правилата. Но нападението в Солсбъри е част от тенденцията на все по-агресивното руско поведение, каквото и новата и опасна фаза на руската дейност в континента. Нашият министър-председател заяви, че трябва да се сблъскаме с фактите и предизвикателството на Русия ще бъде нещо, което трябва да устоим в следващите години“, допълни той.\r\nРусия също така упражнява натиск върху Великобритания да предостави консулски достъп до дъщерята на Скрипал Юлия, сега, когато тя се възстановява в болница след отравянето.\r\n***", "date": "2018.04.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/04/04/2507631/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът разказва за това, как Кюстендил ще посрещне празника Възкресение Христово. Според изданието стотици кюстендилци всяка година се събират в православните храмове за посрещането на най-светлия, най-големия християнски празник Възкресение Христово – Великден. Възкресението е символ на победата над тлението и смъртта, денят, който дава смисъл на вярата. Благодатният огън ще достигне до черквите в Кюстендил в събота вечер. Предстои той да бъде донесен от Архиерейския наместник на духовната околия отец Генадий Генадиев след пристигането на огъня на летището в София. Службата в храмовете за посрещане на Възкресението Христово започва на Велика събота. Вечерта преди полунощ в събота се отслужва тържествено богослужение, като точно в полунощ свещениците обявяват Възкресението с думите „Христос Возкресе“.\r\nИзданието поставя акцент върху това, че Община Кюстендил е изпратила искане за над 5 млн. лева за спешно асфалтиране на улици и пътища до регионалното министерство. Искането е изпратено в началото на февруари, вече е получен отговор, в който се казва, че към момента министерството обезпечава асфалтирането на републиканската пътна мрежа. При наличие на допълнителен финансов ресурс, той може да бъде разпределен.\r\nВ рубриката „Репортери” вестникът съобщава, че в залата на Възрожденското училище е открита фотоизложба на тема „Гората и децата”. Конкурсът е част от предвидените инициативи на РДГ-Кюстендил за отбелязване „Седмица на гората“. В него участват деца от 5-7 клас и 8-12 клас. Най-малкият участник е от Младежкия клуб към Туристическо дружество „Осогово“ – 8-годишният Цветомир Росенов. Директорът на РДГ инж. Здравчо Тодоров е поздравил малките фотографи и е връчил грамоти и награди на най-изявените участници от 1-во до 3-то място. Той е раздал и поощрителни награди. Фотографиите са оценявани от Инспектората по образование и отдела за култура и духовно развитие към Община Кюстендил.\r\nВ рубриката „Общество” изданието информира, че гимназисти от Кюстендил са се включили в образователната програма на Административен съд – Кюстендил. Административният съдя Николета Карамфилова. е изнесла пред учениците от Природоматематическа гимназия „Професор Емануил Иванов“ последната лекция от образователната програма „Съдебна власт – информиране избор и гражданско доверие. Отворени съдилища и прокуратури“ на тема „Съдебната система в Република България. Функции на съдебната власт. Структура на съдебната система. Висш съдебен съвет”. В рамките на лекцията са засегнати и темите за професия „Съдия“ и запознаване със статута на магистратите. Гимназистите са получили отговори на конкретно зададени въпроси, а с оглед предстоящото професионално реализиране учениците са задали много въпроси, свързани с прилагането на правото в Европейския съюз, възможностите за завършване на висше образование в чужбина, както и за практикуването на професията съдия в държави членки на Европейския съюз.\r\nВ рубриката „Култура и образование” изданието информира за това, че участници от страната и чужбина са се представили на XXII Международен конкурс за класическа китара, Кюстендил 2018. Стартът му по традиция е даден с атрактивно дефиле, което е преминало по централната градска част на града под Хисарлъка. Под звуците на духова музика в дефилето са участвали мажоретни състави от Кюстендил и Съединение.", "date": "2018.04.04", "title": "Преглед на основните теми в кюстендилския печат"}
{"url": "http://www.focus-news.net/news/2018/04/04/2507632/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“ от Планинска спасителна служба (ПСС) към БЧК. В преобладаващата част на планините е слънчево и тихо. Температурите варират между 4 и 5 градуса.\r\nОчаква се Пампорово да приключи зимния сезона след Великден, като някои писти там вече са затворени, поради липса на сняг. Все още ски пистите работят във Витоша, Рила и Банско. На места снежната покривка е на петна.\r\nОт ПСС предупредиха да се кара само по пистите, тъй като има повишена лавинна опасност, заради вятъра тези дни и топящия се сняг, както и  движението да става само по зимната маркировка.\r\nИнформация за обстановката в планините може да намерите на .", "date": "2018.04.04", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/04/2507634/apostol-apostolov-kmet-na-obshtina-simitli-vazstanovyava-se-i-se-uvelichava-kestenoviyat-masiv-nyakogashnata-hrana-za-imperatori.html", "text": "Възстановява се и се увеличава кестеновият масив – някогашната храна за императори. Това каза за сутрешния блок „Добро утро, България“ на Радио „Фокус“ Апостол Апостолов, кмет на община Симитли, на територията на която е селото с най-сладкия ядлив кестен у нас – с. Брежани. Той обясни, че в резултат на 7-годишна инициатива на сдружение „Хора и традиции“ днес предстои залесяването на нови 4 дка кестени, като целта е това отново да е възможност за препитание на жителите там. Апостол Апостолов изтъкна, че по проекти ще бъде финансирано възстановяването на изгорелите през миналата година масиви и ще бъдат отделени средства и за намаляване риска от горски пожари. \r\n„Тези средства предстои тепърва да бъдат усвоени през проекта, който спечелихме по програма „Лидер“, за местна инициативна група на територията на общините Симитли, Кресна и Струмяни. До края на годината това ще се осъществи. Едно от основните неща, които сме направили в миналия програмен период, е да спечелим един проект за наблюдение на места с опасност от пожари и бедствия, както да осъществим този проект. Реагираме светкавично на момента и не позволяваме пожар да се разрасне“, уточни Апостол Апостолов. Той каза още, че една от емблемите на община Симитли е рафтингът и допълни, че откриването на рафтинг сезона по река Струма е отчел огромен интерес с посетители от Англия, Русия, целия Балкански полуостров. Кметът на Симитли уточни, че на територията на общината има едно от най-добрите естествени трасета за рафтинг – Кресненското дефиле и тя е единствената, намираща се между четири планини – Влахина, Малешевска, Рила и Пирин.", "date": "2018.04.04", "title": "Апостол Апостолов, кмет на община Симитли: Възстановява се и се увеличава кестеновият масив – някогашната храна за императори"}
{"url": "http://www.focus-news.net/news/2018/04/04/2507633/kyustendil-blagotvoritelen-kontsert-za-poveche-zhaduvani-bebeta-v-dupnitsa-shte-se-provede-v-grada.html", "text": "Благотворителен концерт „За повече жадувани бебета в Дупница” ще се проведе в града. Това съобщи за Радио „Фокус” – Кюстендил Емил Гущеров, председател на Общински съвет – Дупница. По думите му концертът с благотворителна кауза е насрочен за 18.30 часа в Спортната зала. „Вече имаме потвърждение, че на концерта ще присъства и председателят на Народното събрание Цвета Караянчева. Концертът е под егидата на кмета на Община Дупница инж. Методи Чимев и е съвместно с фондация „Искам бебе“, каза Емил Гущеров. В благотворителната проява участие ще вземат Люси Дяковска и София Илиева, танцов състав „Зора“, „Фолкфитнес“ към читалище „Зора”, Александра Лойкер, фолклорен танцов ансамбъл „Рила“, децата от школата по художествена гимнастика, „Денс Машийн“ и „Фантастик Денс“.” Нека помогнем на още наши съграждани да се радват на най-голямото щастие в живота – да имат свое детенце. Да бъдем съпричастни към една благородна кауза в навечерието на великденските празници“, каза Емил Гущеров.\r\nВенцеслав ИЛЧЕВ", "date": "2018.04.04", "title": "Кюстендил: Благотворителен концерт „За повече жадувани бебета в Дупница” ще се проведе в града"}
{"url": "http://www.focus-news.net/news/2018/04/04/2507636/blagoevgrad-dvama-sa-otkradnali-40-000-lv-ot-zhena-na-ul-gsrakovski.html", "text": "Двама са откраднали 40 000 лв. от жена на ул. „Г.С.Раковски“, съобщиха от пресцентъра на ОДМВР - Благоевград. В Първо РУ-Благоевград е получен сигнал от 69-годишна жена от Благоевград за това, че около 21:00 часа вчера в района на ул. „Г.С.Раковски“ в града, чрез издърпване на дамска чанта от ръцете й, две непознати лица са откраднали сумата от около 40 000 лв., мобилен телефон и лични документи. За случая е уведомена е ОП-Благоевград. Образувано е досъдебно производство. Работата продължава.", "date": "2018.04.04", "title": "Благоевград: Двама са откраднали 40 000 лв. от жена на ул. „Г.С.Раковски“"}
{"url": "http://www.focus-news.net/news/2018/04/04/2507637/vratsa-77-godishna-zhena-e-pochinala-vsledstvie-na-pozhar-v-mezdra.html", "text": "77-годишна жена е починала вследствие на пожар в дома си. Това съобщиха от ОДМВР -Враца . Сигналът за инцидента е получен на 3 април в 07.54 часа в РУ- Мездра. Жената е била инвалид. До трупа е установено възникнало огнище около пепелник. Вероятно вследствие на боравене с кибрит и цигара са започнали да тлеят завивките на леглото и това е предизвикало силно задимяване. При огледа на трупа не са установени видими следи от насилие. Образувано е досъдебно производство.", "date": "2018.04.04", "title": "Враца: 77-годишна жена е починала вследствие на пожар в Мездра"}
{"url": "http://www.focus-news.net/news/2018/04/04/2507635/sofiya-dvizhenieto-po-am-trakiya-ot-km-33-do-km-34-v-posoka-sofiya-se-osashtestvyava-v-edna-lenta-poradi-remontni-deynosti.html", "text": "Движението по АМ \"Тракия\" от км 33 до км 34 в посока София се осъществява в една лента поради ремонтни дейности. Това съобщиха от пресцентъра на Агенция \"Пътна инфраструктура\". Движението се извършва в активната лента.", "date": "2018.04.04", "title": "София: Движението по АМ \"Тракия\" от км 33 до км 34 в посока София се осъществява в една лента поради ремонтни дейности"}
{"url": "http://www.focus-news.net/news/2018/04/04/2507625/parlamentat-shte-izslusha-ministrite-na-pravosadieto-i-vatreshnite-raboti-vav-vrazka-s-byagstvoto-na-dvama-zatvornitsi-ot-tsentralniya-sofiyski-zatvor.html", "text": "БСП поиска в парламента да бъдат изслушани министърът на правосъдието Цецка Цачева и министърът на вътрешните работи Валентин Радев, във връзка с бягството на двама от затворници от Централния Софийски затвор, предаде репортер на Агенция „Фокус”. Предложението за това мотивира от парламентарната трибуна народният представител от „БСП за България” Иван Иванов. „Двама убийци напускат Централния Софийски затвор, един от най-охраняваните затвори в страната и в момента се намират незнайно къде”, заяви Иванов и отбеляза, че е важно двамата министри да предоставят актуалната информация по случая, за да бъде успокоено обществото.\r\nПредложението на БСП бе прието и подкрепено от 165 народни представители. \r\nИван ЛАЗАРОВ", "date": "2018.04.04", "title": "Парламентът ще изслуша министрите на правосъдието и вътрешните работи във връзка с бягството на двама затворници от Централния Софийски затвор"}
{"url": "http://www.focus-news.net/news/2018/04/04/2507639/otets-sevastiyan-yordanov-vsichki-hramove-na-teritoriyata-na-burgas-sa-dobre-poddarzhani.html", "text": "Всички храмове в Бургас са добре поддържани, каза за Радио „Фокус“ – Бургас отец Севастиян Йорданов, архиерейски наместник на Бургаската духовна околия. По думите му са извършени всички необходими действия храмовете да бъдат благолепни и да приемат хората.\r\n„Подготвени сме за Великден. В някои по-малки населени места няма да има служители, тъй като най-много хора има в Бургас. Тук във всеки един храм ще има свещеник, а в най-големите храмове ще има по няколко служители“, каза още отец Севастиян.\r\nТой допълни, че всички храмове в Бургас са много добре поддържани, няма рушащи се и изоставени сгради.\r\nВеселина НИКОЛОВА", "date": "2018.04.04", "title": "Отец Севастиян Йорданов: Всички храмове на територията на Бургас са добре поддържани"}
{"url": "http://www.focus-news.net/news/2018/04/04/2507643/sliven-obshtinata-organizira-konkurs-za-nay-krasivo-izrisuvano-yaytse-ot-velikdenskata-ukrasa-na-grada.html", "text": "И тази година Община Сливен организира конкурс за най-красиво изрисувано яйце от великденската украса на града. Това съобщиха от Общината. В надпреварата участват всички яйца, които бяха украсени от учениците от Националната художествена гимназия в Сливен. Те са 20 на брой и са разположени в градинките пред сградата на Общината. Новото в украсата тази година представлява ръчно изрисувана във възрожденски стил декоративна дървена каруца. Тя също е дело на учениците и ще бъде напълнена с по-малките яйца. Снимки на всички яйца са публикувани във Фейсбук страницата на Община Сливен. Най-красивото яйце ще бъде определено от брой харесвания. Конкурсът ще продължи до 15 април, а победителите ще бъдат обявени на 16 април. Победителите от конкурса ще получат награди. Подаръци ще има и за останалите млади художници.", "date": "2018.04.04", "title": "Сливен: Общината организира конкурс за най-красиво изрисувано яйце от великденската украса на града"}
{"url": "http://www.focus-news.net/news/2018/04/04/2507641/plovdiv-turisticheski-bus-se-e-preobarnal-v-rayona-na-km-149-na-am-trakiya-leko-postradali-sa-10-patnitsi.html", "text": "Туристически бус се е преобърнал по таван в района на км 149 на АМ „Тракия“, в посока Бургас. Това съобщи за Радио „Фокус“ – Пловдив говорителят на Областната дирекция на МВР. Според подадената информация, сигналът за инцидента е получен около 07.20 часа тази сутрин. По първоначални данни леко са пострадали десетима пътници. Водачът е 50-годишен, не е употребил алкохол. Причините за произшествието се изясняват от сектор “Пътна полиция“. Движението в района не е затруднено.\r\nТони МИХАЙЛОВ", "date": "2018.04.04", "title": "Пловдив: Туристически бус се е преобърнал в района на км 149 на АМ „Тракия“, леко пострадали са 10 пътници"}
{"url": "http://www.focus-news.net/news/2018/04/04/2507646/varna-po-uchastak-ot-pat-varna-burgas-se-izvarshvat-remontni-deynosti-na-asfaltovata-nastilka.html", "text": "Движението по основните направления в област Варна се осъществява нормално, предаде репортер на Радио „Фокус“- Варна. По част от третокласната пътна мрежа в областта се извършват ремонтни дейности. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. По данни на Агенция „Пътна инфраструктура“ по път Варна – Бургас от км 122+000 до км 124+000 се извършват  ремонтни дейности на асфалтовата настилка. Движението се осъществява в свободната лента, съобразно създадената организация за движение. По пътя Кранево – Варна при км 83+100 е ограничено движението на МПС над 10 т.. Обходният маршрут е през Кичево – Оброчище.", "date": "2018.04.04", "title": "Варна: По участък от път Варна – Бургас се извършват ремонтни дейности на асфалтовата настилка"}
{"url": "http://www.focus-news.net/news/2018/04/04/2507644/filip-popov-bsp-promenite-v-nakazatelniya-kodeks-sa-parvata-stapka-v-zashtitata-na-zhenite-i-detsata-ot-domashno-nasilie.html", "text": "Промените в Наказателния кодекс са първата стъпка в защитата на жените и децата от домашно насилие. Това каза секретарят на ПГ на „БСП за България“ Филип Попов по време на дебатите по промените в Наказателния кодекс, внесени от БСП, предаде репортер на Агенция „Фокус“. „Един от основните принципи в правото е, че то осигурява защита на по-беззащитния гражданин, човек. Безспорно такива са жените и децата, особено когато се касае за домашно насилие. Ние сме последователни в нашата позиция, която е, че са необходими промени в законодателната рамка“, каза Попов. По думите му безспорната част на Истанбулската конвенция, а именно защитата на жените и децата от насилие, е пресътворена в рамките на Наказателния кодекс.  \r\nКолегата му народният представител от ПГ на „БСП за България“ Георги Гьоков допълни, че всяка четвърта българска жена е жертва на насилие. „Трябва да признаем, че то не е рядкост в българското семейство“, коментира Гьоков. Той уточни, че промените в Наказателния кодекс предвиждат насилието над жени да се разглежда като престъпление от общ характер.\r\nДеница КИТАНОВА", "date": "2018.04.04", "title": "Филип Попов, БСП: Промените в Наказателния кодекс са първата стъпка в защитата на жените и децата от домашно насилие"}
{"url": "http://www.focus-news.net/news/2018/04/04/2507648/prof-hristo-pimpirev-balgariya-veche-ima-opita-na-uvazhavana-polyarna-darzhava.html", "text": "България вече има опита на уважавана полярна държава. Това коментира в сутрешния блок „Добро утро, България“ на Радио „Фокус“ директорът на Българския антарктически институт и ръководител на 26-ата национална антарктическа експедиция Христо Пимпирев. Той обясни, че основната цел на експедицията са научните изследвания, тъй като на Антарктида е най-голямата природна научна лаборатория в света, където се правят открития, които касаят цялото човечество. Той уточни, че се изпълнява националната програма за полярни изследвания, приета с решение на Министерски съвет. „Работихме по доста проекти, някои от тях бяха и с международно участие, тъй като международните колективи са нещо напълно реално в Антарктида. Поставихме първата извън България мареографска станция, която ще следи колебанията в нивото на южния океан, което е изключително важно за определяне степента на топенето на ледниците, което пък е свързано с повишаването на температурите“, коментира проф. Христо Пимпирев. Той каза още, че изследванията са били насочени главно към проекти, които спомагат за определяне степента на климатичните промени, които са във фокуса не само на научната общественост, но и на политици, държавници и индустриалци.", "date": "2018.04.04", "title": "Проф. Христо Пимпирев: България вече има опита на уважавана полярна държава"}
{"url": "http://www.focus-news.net/news/2018/04/04/2507645/hristian-mitev-obedineni-patrioti-shte-podkrepim-predlozheniyata-na-bsp-za-promeni-v-nakazatelniya-kodeks-sreshtu-nasilieto-nad-zheni-i-detsa.html", "text": "Ще подкрепим предложенията на БСП за промени в Наказателния кодекс срещу насилието над жени и деца. Това каза народният представител от ПГ на „Обединени патриоти“ Христиан Митев по време на дебатите по промените в Наказателния кодекс, внесени от БСП, предаде репортер на Агенция „Фокус“. „Похвална е инициативата за предприемане на наказателно-правна санкция по отношение на борбата с домашното насилие и насилието над жени“, каза Митев. Според него промените ще помогнат процеса на доказване на случаи на насилие. Той поясни, че все пак „Обединени патриоти“ ще направят своите предложения за промени между първо и второ четене.\r\nДеница КИТАНОВА", "date": "2018.04.04", "title": "Христиан Митев, „Обединени патриоти“: Ще подкрепим предложенията на БСП за промени в Наказателния кодекс срещу насилието над жени и деца"}
{"url": "http://www.focus-news.net/news/2018/04/04/2507651/othvarleno-e-samnenie-za-afrikanska-chuma-pri-martav-gligan-v-silistrensko.html", "text": "Във връзка с публикация за открит труп на диво прасе, открито в Силистренско, Българската агенция по безопасност на храните предприе спешни мерки за установяване на евентуалната причина за смъртта на животното. Отчитайки факта, че трупът е намерен в близост до румънската граница, както и твърденията в медийни публикации, че най-вероятно се касае за заразна болест, усилията на агенцията бяха насочени към проверка, за да се отхвърли или потвърди съмнението за евентуална зараза от класическа или африканска чума по свинете. \r\nПри извършените на място оглед и аутопсия служителите на Областната дирекция по безопасност на храните в Силистра не констатираха симптоми на заразно заболяване. Това съобщиха от пресцентъра на БАБХ.\r\nВзетите и изпратени проби бяха изследвани в Националния диагностичен научноизследователски ветеринарномедицински институт в София. В резултат на изследването категорично се доказа, че смъртта на прасето не е причинена от заразна болест.\r\nСлед аутопсията и вземането на пробите превантивно трупът на прасето беше загробен, а мястото е обработено с дезинфектанти.", "date": "2018.04.04", "title": "Отхвърлено е съмнение за африканска чума при мъртъв глиган в Силистренско"}
{"url": "http://www.focus-news.net/news/2018/04/04/2507647/kardzhali-78-godishna-zhena-e-postradala-pri-pozhar-v-doma-si-v-kirkovskoto-selo-chorbadzhiysko.html", "text": "78-годишна жена е пострадала при пожар в дома си в село Чорбаджийско,съобщиха от ОДМВР-Кърджали. Огънят лумнал около 13.00 часа вчера. На място бил изпратен екип на пожарната служба в Подкова, който намерил обитателката на жилището паднала в стая, откъдето тръгнал пожарът. Жената била изведена от горящото помещение. Получила изгаряния по двата крака. Транспортирана е била до Центъра за спешна помощ в Кърджали, а след това в болница в Пловдив. Пожарникарите загасили огъня, който унищожил врати, прозорци, техника, мебели. Дежурна оперативна група от РУ-Кирково извършила оглед. По първоначални данни пожарът бил причинен от включена електрическа печка. Образувано е досъдебно производство и работата по случая продължава разследващ полицай.", "date": "2018.04.04", "title": "Кърджали: 78-годишна жена е пострадала при пожар в дома си в кирковското село Чорбаджийско"}
{"url": "http://www.focus-news.net/news/2018/04/04/2507642/danail-kirilov-gerb-predlozhenite-ot-bsp-promeni-ne-izcherpvat-vsichki-merki-sreshtu-domashnoto-nasilie-no-posokata-e-polozhitelna.html", "text": "За нас тази промяна не изчерпва всички мерки по прилагането на институтите, предвидени в Истанбулската конвенция, но приемаме като положителна посоката да се мисли за адекватни промени, без значение дали Конвенцията ще бъде ратифицирана или не. Това каза Данаил Кирилов – народен представител и председател на Комисията по правни въпроси, по време на дебатите по промените в Наказателния кодекс, предложени от БСП и свързани с домашното насилие, предаде репортер на Агенция „Фокус”. „В комисия ПГ на ГЕРБ подкрепихме на първо гласуване законопроекта с ясното съзнание, че има какво да се работи между първо и второ четене. За това свидетелстват трите отрицателни становища, като е добре между четенията да положим взаимни усилия да изпълним препоръките”, посочи Кирилов. Според Данаил Кирилов част от законодателната работа за защита от домашното насилие вече е свършена, но има още какво да се работи в тази посока.\r\nИван ЛАЗАРОВ", "date": "2018.04.04", "title": "Данаил Кирилов, ГЕРБ: Предложените от БСП промени не изчерпват всички мерки срещу домашното насилие, но посоката е положителна"}
{"url": "http://www.focus-news.net/news/2018/04/04/2507640/gl-komisar-svetlan-kichikov-gd-granichna-politsiya-dvamata-zatvornitsi-nyama-da-uspeyat-da-izbyagat-ot-stranata-vzeli-sme-dosta-seriozni-merki.html", "text": "Двамата затворници няма да успеят да избягат. Мерките, които сме взели са доста сериозни, да бъдат засилени всички патрули по границите, не само по граничните пунктове. Това каза главен комисар Светлан Кичиков, директор на Главна дирекция „Гранична полиция“ за двамата затворници, които нападнаха надзиратели и избягаха от Софийския затвор в предаването „Здравей, България“ по Нова телевизия. „Поддържаме готовност, докато бъдат заловени лицата, няма значение колко дълго ще продължи това“, коментира той. Попитан смята ли се, че двамата затворници са успели да преминат зад граница гл. комисар посочи: „По този случай получихме сигнала веднага, така че сме предприели необходимите мерки“. В отговор на въпрос къде е най-трудно да се охранява границата ни заради терена Светлан Кичиков обясни: „Ние сме балканска държава, районите са планински. Трудно е както за охрана, така и за преминаване. Независимо от всичко сме взели всички необходими мерки“.\r\nПо повод сигнала на гражданин, че за втори път пристигащи на Летище „София“ не са били проверени директорът на „Гранична полиция“ изтъкна: „Нека всички да знаят, че всяка проверка се документира чрез видео заснемане“. „Твърдението, че няма никакви гранични служители абсолютно не се покрива с истината“, заяви той. „Няма начин този файл да бъде манипулиран или унищожен, защото се архивира“, уточни Светлна Кичиков. „Данните показват, че в рамките на 15 минути всички 103-ма пътници са били обработени в системата“, каза още той.", "date": "2018.04.04", "title": "Гл. комисар Светлан Кичиков, ГД „Гранична полиция“: Двамата затворници няма да успеят да избягат от страната, взели сме доста сериозни мерки"}
{"url": "http://www.focus-news.net/news/2018/04/04/2507653/stara-zagora-dvizhenieto-se-izvarshva-v-edna-lenta-po-am-trakiya-ot-km-172-do-km-173-v-posoka-sofiya-poradi-izvarshvane-na-remontni-deynosti.html", "text": "Движението се извършва в една лента по АМ ,,Тракия\" от км 172 до км 173 в посока София поради извършване на ремонтни дейности. Това съобщиха от пресцентъра на Агенция \"Пътна инфраструктура\". Движението се извършва в изпреварващата лента.", "date": "2018.04.04", "title": "Стара Загора: Движението се извършва в една лента по АМ ,,Тракия\" от км 172 до км 173 в посока София поради извършване на ремонтни дейности"}
{"url": "http://www.focus-news.net/news/2018/04/04/2507652/blagoevgrad-brifing-po-povod-predstoyashtite-velikdenski-praznitsi-shte-se-provede-v-kat.html", "text": "В сградата на КАТ – Благоевград ще се състои брифинг от 14.00 часа, съобщиха от пресцентъра на Областна дирекция на МВР – Благоевград. На него ще бъдат представени предстоящите мерки за обезпечаване на движението на пътни превозни средства, сигурността на гражданите и пожарната безопасност по време на великденските празници.", "date": "2018.04.04", "title": "Благоевград: Брифинг по повод предстоящите великденски празници ще се проведе в КАТ"}
{"url": "http://www.focus-news.net/news/2018/04/04/2507630/emil-tonchev-polozhi-kletva-kato-naroden-predstavitel-ot-pg-na-gerb.html", "text": "Емил Тончев положи клетва като народен представител от ПГ на ГЕРБ, предаде репортер на Агенция „Фокус“. При клетвата си новият депутат каза: „Заклевам се в името на Република България да спазвам Конституцията и законите на страната и във всичките си действия да се ръководя от интересите на народа. Заклех се“. Тончев бе на осмо място в листата на ПП ГЕРБ в 1-ви МИР Благоевград.Той зае мястото на Димитър Гамишев, който подаде оставка на 28 март 2018 г.Агенция \"Фокус\" припомня: На 29 март със 139 гласа парламентът прие оставката на народния представител от ГЕРБ Димитър Гамишев, който ден по-рано депозира своята оставка, след като стана ясно, че спрямо него е започнала проверка от НАП заради фирма, която е продал преди да стане общински координатор на ГЕРБ в Гоце Делчев. Първи темата повдигнаха от Областния съвет на БСП в Благоевград на 26 март, когато в декларация изразиха притеснения заради информацията, че Гамишев е злоупотребявал с данъци. Според левицата купувачът на фирмата на депутата от ГЕРБ е управител на още 93 фирми и собственик на 53 дружества. В пленарна зала Николай Бошкилов от БСП заяви, че Димитър Гамишев олицетворява лицемерната политика на ГЕРБ. Той подчерта, че фирмата на Гамишев фигурира в списъка на големите длъжници на НАП със задължения в размер на близо 200 хил. лева. В отговор Спас Гърневски от ГЕРБ изтъкна, че при най-малко съмнение в народни представители те сами депозират оставката си и не се крият зад имунитети. Според председателя на ПГ на ГЕРБ Цветанов Цветанов е абсолютно несъстоятелно точно БСП да говорят за морал. Той даде пример със съдебния процес за купуване на гласове, който се води срещу депутат от БСП. Димитър Гамишев заяви, че сам е взел решението да подаде оставка, за да не се злоупотребява с ГЕРБ. Той уточни, че фирмата му не е имала задължения в момента на прехвърлянето й на купувача. На този етап Димитър Гамишев остава лидер на общинската организация на ГЕРБ в Гоце Делчев. Цветан Цветанов поясни, че се провеждат отчетно-изборни събрания, след които Гамишев няма да бъде преизбран.\r\nДеница КИТАНОВА", "date": "2018.04.04", "title": "Емил Тончев положи клетва като народен представител от ПГ на ГЕРБ"}
{"url": "http://www.focus-news.net/news/2018/04/04/2507657/burgas-aviomuzeyat-se-vklyuchva-s-interesni-sabitiya-v-programata-za-otbelyazvane-na-velikden.html", "text": "Една от най-новите атракции на Бургас - авиомузеят в кв. \"Сарафово\" - също се включва с интересни събития в програмата за отбелязване на Великден, съобщиха от пресцентъра на Община Бургас. На 5 април (Велики четвъртък) и 7 април (Велика събота) всички посетители ще имат възможността да създадат свое авиационно яйце. То се оцветява на място. Идеята е, докато децата творят, възрастните да влязат в експозицията и спокойно да я разгледат. Интересна за децата ще е и играта \"Открий своето авиояйце и виж какви изненади крие то\". В отделните самолети ще бъдат скрити яйца и за откриването на всяко от тях ще получите подарък.", "date": "2018.04.04", "title": "Бургас: Авиомузеят се включва с интересни събития в програмата за отбелязване на Великден"}
{"url": "http://www.focus-news.net/news/2018/04/04/2507655/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Първият дипломат на Белград Ивица Дачич заяви във вторник вечерта, че е получил писмо от министъра на външните работи на Руската федерация Сергей Лавров, в което той уверява, че „изцяло споделя възгледите“ на сръбския му колега по повод събитията в Косово, отбелязва електронното издание Srbija Danas. Писмото на Лавров, отговор на изпратено по-рано от Дачич, е адресирано и до всички членове на ООН. \r\nНезависимо от натиска, Сърбия никога няма да приеме едностранно обявената независимост на Косово и членството му ООН или в други международни организации, увери първият дипломат на Белград.\r\nНа въпрос какво ще се случи, ако не бъде създадена Асоциацията на сръбските общини и евентуалното завръщане на сръбските институции в северната част на Косово, Дачич отговори, че тогава Брюкселското споразумение трябва да бъде „върнато в началото“.\r\n*** Заместник-министърът на външните работи на Гърция Йоргос Катругалос изрази увереност, че Турция няма да се стреми да предизвика военен сблъсък в Егейско море, но подчерта, че „трябва да сме подготвени за всички възможни събития\", съобщава електронното издание To Vima.\r\n„Турция не иска да води война в Егейско море, защото знае, че не може да спечели\", категоричен бе гръцкият политик. \r\nКатругалос припомни, че неотдавнашните заключения на Европейския съвет, че провокациите на Турция представляват нарушения на международното право, „промениха правилата на играта\".\r\n„Турция е ревизионистка сила и иска да създаде „сиви зони“ в Егейско море (като оспорва суверенитета на гръцките острови). Поради тази причина тя постоянно се опитва да поддържа напрежение. По този начин Анкара се надява, че ще може да оспори суверенитета, който международното право ни дава безрезервно\", подчерта Катругалос.\r\n\"Положението е качествено различно и Турция е в дипломатическа изолация. Това е голям успех на гръцката дипломация \", допълни още заместник-министърът на външните работи на южната ни съседка.\r\n*** Радвам се на всяка среща на върха на страните от Западните Балкани и Европейския съюз в София, но не очаквам прекалено добри новини за нашата страна от тях. Това заяви държавният глава на Сърбия президентът Александър Вучич, отбелязва скопското електронно издание МКД.\r\n„Не сме в благоприятна ситуация, не защото правителството на Анна Бърнабич или някой от това поколение е виновен. Междувременно направихме много грешки, много обстоятелства не са в наша полза, но ни остава да я защитим, искаме и защитаваме нашата страна и ние правим това. Радвам се на всяка среща, на всеки разговор\", заяви Вучич на пресконференция след дискусия с президента на Република Сръбска Милорад Додик.\r\nВ отговор на въпрос за участието на Сърбия на срещата на върха, с оглед на това, че три държави от ЕС, поставиха под въпрос участието си заради планираното присъствие на Косово, Вучич заяви, че форумът е насрочен за 17 май, а дотогава има много време.\r\nВучич заяви, че от 10 до 20 април, в Европа и света ще се водят, съгласно думите му, някои от най-важните преговори по въпроса за Косово.\r\n*** Началникът на Генералния щаб на Въоръжените сили на Турция ген. Хулуси Акар проведе среща с руския си колега ген. Валерий Герасимов в Анкара, отбелязва вестник Hurriyet, като се позовава на изявление от турската армия.\r\nДвамата военни са разговаряли в рамките на руско-турския Съвет за сътрудничество на високо равнище, на който присъстваха президентите на двете страни и няколко министри.\r\nАнкара и Москва си сътрудничат в координацията на турската офанзива в Северна Сирия, където турските ВВС използват сирийското въздушно пространство над Африн с помощта на Русия. \r\nОсвен това, Турция, Русия и Иран са страни-гаранти на процеса от Астана, насочен към постигане на споразумение за прекратяване на огъня в разкъсаната от война държава и постигането на политическо решение на конфликта. Турската армия създаде шест пункта за наблюдение в района на Идлиб, една от зоните за деескалацията, договорени като част от споразумението от Астана.\r\nОтношенията между Москва и Анкара се затоплиха през 2016 г., когато бе преодоляна кризата, възникнала заради свалянето на руски военен самолет над Сирия. Впоследствие Турция закупи от Русия системите за противоракетна отбрана С-400 от Русия, припомнят от редакцията.\r\n***", "date": "2018.04.04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/04/04/2507656/dragomir-stoynev-bsp-ne-e-normalno-v-darzhava-chlenka-na-es-zatvornitsi-da-izlizat-prez-paradniya-vhod-i-chistachkata-edinstvena-da-ima-smelostta-da-gi-goni.html", "text": "Не е нормално в държава-членка на ЕС затворници да излизат през парадния вход и чистачката единствена да има смелостта да ги гони. Това каза заместник-председателят на ПГ на „БСП за България“ Драгомир Стойнев преди изслушването на министъра на правосъдието и на вътрешните работи за избягалите затворници във вчерашния ден, предаде репортер на Агенция „Фокус“. „Всеки ден губим усещането за държава. Всяка новина за бягството на затворници, през коментара на външния министър в социалните мрежи, до сделката с ЧЕЗ и Закона за частната охранителна дейност, който подари сигурността на гражданите в ръцете на частни интереси, казва едно – държава няма“, заяви Стойнев. По думите му има държава в икономиката, във външната политика и когато се събират данъци и се разпределят публични средства. „Държава не се доказва там, навън, на официалните снимки, а вътре - пред всеки български гражданин“, заяви Стойнев. От името на ПГ на „БСП за България“ Стойнев напомни, че суверенът е народът и подчерта, че той не е на жълтите павета, нито в сградата на Министерски съвет. „Примерът за избягалите затворници доказва, че държавата не си е на мястото. Дали има разпад на държавността, ще разберем сега, но суверенът иска сигурност. Държавата е длъжна да осигури тази сигурност. Не е нормално в държава-членка на ЕС двама изключително опасни затворници да бъдат въоръжени вътре в затвора“, заяви Стойнев. „Ние имаме Конституция, тази Конституция гарантира сигурността на българските граждани. Вие като партия, която в момента ръководи държавата, сте длъжни да успокоите българските граждани“, обърна Стойнев към ГЕРБ и присъстващите министри  на правосъдието и вътрешните работи. \r\nДеница КИТАНОВА", "date": "2018.04.04", "title": "Драгомир Стойнев, БСП: Не е нормално в държава-членка на ЕС затворници да излизат през парадния вход и чистачката единствена да има смелостта да ги гони"}
{"url": "http://www.focus-news.net/news/2018/04/04/2507638/ria-novosti-darzhavniyat-departament-na-sasht-predlozhi-na-moskva-da-zameni-izgonenite-ruski-diplomati.html", "text": "Държавният департамент на САЩ предложи на Москва да изпрати нови дипломати на мястото на 60-те изгонените от страната, предава РИА Новости.\r\nОт Вашингтон уточниха, че Москва може да не съкращава общия допустим брой на членовете на дипломатическата мисия в страната.\r\n„Руското правителство, както и по-рано, има право да поиска акредитация за запълване на вакантните места в дипломатическата мисия“, заяви представител на Държавния департамент на САЩ, като отбеляза, че всяка молба ще бъде разглеждана отделно.\r\nСъгласно думите му, САЩ изхождат от това, че Русия също ще приеме на територията си новите американски дипломати на мястото на експулсираните.\r\n„Русия не ни е информирала за намерение да съкрати общия допустим брой на сътрудниците в нашата дипломатическа мисия“, подчертаха от Държавния департамент на САЩ.  Тереза Герова", "date": "2018.04.04", "title": "РИА Новости: Държавният департамент на САЩ предложи на Москва да замени изгонените руски дипломати"}
{"url": "http://www.focus-news.net/news/2018/04/04/2507660/pregled-na-osnovnite-temi-vav-velikotarnovskiya-pechat.html", "text": "„Кардиолози даряват пари за лечение на онкоболна жена“ е заглавие от областния всекидневник „Янтра Днес”. Лекари от Частната кардиология във В. Търново се отказаха да празнуват 7 април – Световния ден на здравето и Ден на здравния работник у нас, съобщи директорът д-р Йорданка Томова. Парите за тържеството, а също и събраните допълнителни средства от колектива, те вече са дарили на 40-годишната Дария Манева от старата столица, майка на 6-месечно бебе, която се лекува от онкологично заболяване в чужбина. Жестът е бил подкрепен от целия персонал и всички се надяват младата майка скоро да оздравее.\r\n„Една от дъгите на моста на главния път В. Търново – Русе се нуждае от спешен ремонт“ е друго заглавие от ежедневника. Една от дъгите на моста на главния път В. Търново – Русе е силно компрометирана и създава опасност за съоръжението, алармира пътният инженер Георги Георгиев в редакцията на „Янтра Днес“. На височина около метър от водата се виждат част от арматурните железа на конструкцията , което налага спешно да бъде ремонтирана, за да не се стигне до по-сериозно увреждане.\r\n„Над 400 социално слаби във В. Търново вече получиха безплатни храни“ е заглавие от трета страница на ежедневника. „Дават по 3000 лв. на малките и средни предприятия в региона“ четем на страница четири в изданието. На страница пет е публикувана анкета с деца на тема: „Какво замърсява природата?“.\r\nНа спортната страница на вестник „Янтра Днес“ четем „Етър“ загуби за пръв път от “Септември“.\r\n„Временен светофар ще регулира трафика по улица „Св. Климент Охридски“ е заглавие от първа страница на другия областен ежедневник „Борба“.  Временен светофар ще регулира трафика по улица „Св. Климент Охридски“ във Велико Търново от 4 април. Съоръжението ще бъде монтирано в участъка над манастирския комплекс „Великата лавра“, където заради паднала подпорна стена и свлечена земна маса пропадна част от тротоара.Движението в участъка от около 50 метра, където ще е временната светофарна уредба, ще се осъществява в едната лента на улицата при максимална разрешена скорост от 30 километра в час. За безопасността на пешеходците ще бъде монтиран проход. Остава непроменен маршрутът на градските автобусни линии с номера 5, 50 и 110.\r\n„Великденската трапеза тази година ще ни струва около 100 лв.“ е друга тема от ежедневника. Да заложат на родна продукция за Великден са решили голяма част от търновци, показа проверка на “Борба“. За да има всичко характерно за празничната трапеза обаче, хората трябва да платят около 100 лв. В тази сума попада традиционното агнешко месо, салата, яйца и козунаци. Местните споделят, че предпочитат да купят продуктите от едно място, затова избират да пазаруват от кооперативния пазар или големите търговски вериги. Охладеното българско агнешко в търговската мрежа се продава на не повече от 16 лв./кг, което е с около два лева повече от предходната година.\r\n„Млади лекари от МОБАЛ почерпиха знания от светила в кардиологията “, “В Лясковец залесяваха с фиданки най-големия булевард и новия парк в местността Бръвта“, “6 месеца пробация за мъж от Хотница, който закла кучето си и легна да спи“ и  “Хранителни продукти за благотворителност събраха младежи от Свищов“ са други заглавия от страниците на всекидневника.\r\n“Рикошет покоси “виолетовите“ в София, отборът отново не реализира възможностите си“, “Лекоатлетически празник на стадион “Ивайло“ зарадва деца от първи до шести клас“ и “Перестройка“ среща “Чвдар“ на полуфинал, “Баш Мечките“ чакат победителя от “Локомотив“ и “Предаторс“ са заглавията от спортната страница на изданието.", "date": "2018.04.04", "title": "Преглед на основните теми във великотърновския печат"}
{"url": "http://www.focus-news.net/news/2018/04/04/2507628/pazardzhik-zasileno-politseysko-prisastvie-ima-v-tsyalata-oblast-zaradi-izdirvaneto-na-dvamata-zatvornitsi-izbyagali-ot-sofiyski-gradski-zatvor.html", "text": "Засилено полицейско присъствие има на територията на цялата област Пазарджик във връзка с издирвателните мероприятия относно избягалите двама затворници от Софийски градски затвор, съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. По думите му всички налични полицейски екипи към ОД МВР-Пазарджик са изведени и са разположени по възлови пътни участъци. Извършват се проверки на водачи и автомобили. „Гражданите не бива да се притесняват от това, че ще бъдат спирани и проверявани, тъй като тази разпоредба е на Министерството на вътрешните работи и цели залавянето на двамата избягали рецидивисти“, уточни Стоянов.\r\n„Фокус“ припомня, че сигналът за бягството е подаден около 15:45 часа вчера, когато двамата лишени от свобода са извършили въоръжено нападение над служители от затвора в София, след което са избягали. В момента двамата се издирват от полицията. Единият от избягалите затворници се казва Владимир Стефанов. Той е рецидивист, осъден на 30 години лишаване от свобода за грабеж, отвличане и опит за убийство на двама полицаи. Другият избягал е Радослав Колев. Той също е рецидивист, като е осъден на 26 години затвор за убийство. Двамата са били чакани от кола, като са били тежко въоръжени. От столичната полиция предупреждават гражданите да сигнализират веднага, в случай че забележат двамата мъже. По данни на полицията те са агресивни, възможно е да са въоръжени и да окажат съпротива.\r\nАлбена ЖИЛЕКОВА", "date": "2018.04.04", "title": "Пазарджик: Засилено полицейско присъствие има в цялата област заради издирването на двамата затворници, избягали от Софийски градски затвор"}
{"url": "http://www.focus-news.net/news/2018/04/04/2507650/ivitsa-dachich-sergey-lavrov-spodelya-moite-vazgledi-za-kosovo.html", "text": "Първият дипломат на Белград Ивица Дачич заяви във вторник вечерта, че е получил писмо от министъра на външните работи на Руската федерация Сергей Лавров, в което той уверява, че „изцяло споделя възгледите“ на сръбския му колега по повод събитията в Косово, отбелязва електронното издание Srbija Danas. Писмото на Лавров, отговор на изпратено по-рано от Дачич, е адресирано и до всички членове на ООН. \r\nНезависимо от натиска, Сърбия никога няма да приеме едностранно обявената независимост на Косово и членството му ООН или в други международни организации, увери първият дипломат на Белград.\r\nНа въпрос какво ще се случи, ако не бъде създадена Асоциацията на сръбските общини и евентуалното завръщане на сръбските институции в северната част на Косово, Дачич отговори, че тогава Брюкселското споразумение трябва да бъде „върнато в началото“.  Тереза Герова", "date": "2018.04.04", "title": "Ивица Дачич: Сергей Лавров споделя моите възгледи за Косово"}
{"url": "http://www.focus-news.net/news/2018/04/04/2507654/hurriyet-nachalnitsite-na-gsht-na-rusiya-i-turtsiya-provedoha-sreshta-v-ankara.html", "text": "Началникът на Генералния щаб на Въоръжените сили на Турция ген. Хулуси Акар проведе среща с руския си колега ген. Валерий Герасимов в Анкара, отбелязва вестник Hurriyet, като се позовава на изявление от турската армия.\r\nДвамата военни са разговаряли в рамките на руско-турския Съвет за сътрудничество на високо равнище, на който присъстваха президентите на двете страни и няколко министри.\r\nАнкара и Москва си сътрудничат в координацията на турската офанзива в Северна Сирия, където турските ВВС използват сирийското въздушно пространство над Африн с помощта на Русия. \r\nОсвен това, Турция, Русия и Иран са страни-гаранти на процеса от Астана, насочен към постигане на споразумение за прекратяване на огъня в разкъсаната от война държава и постигането на политическо решение на конфликта. Турската армия създаде шест пункта за наблюдение в района на Идлиб, една от зоните за деескалацията, договорени като част от споразумението от Астана.\r\nОтношенията между Москва и Анкара се затоплиха през 2016 г., когато бе преодоляна кризата, възникнала заради свалянето на руски военен самолет над Сирия. Впоследствие Турция закупи от Русия системите за противоракетна отбрана С-400 от Русия, припомнят от редакцията. Тереза Герова", "date": "2018.04.04", "title": "Hurriyet: Началниците на ГЩ на Русия и Турция проведоха среща в Анкара"}
{"url": "http://www.focus-news.net/news/2018/04/04/2507658/ministar-tsetska-tsacheva-pri-byagstvoto-na-dvamata-zatvornitsi-stava-duma-za-choveshki-greshki.html", "text": "Безспорно в случая става дума за човешки грешки. Става дума и за техническо недокомплектоване на системите за сигурност, които действат. Това каза министърът на правосъдието Цецка Цачева по време на изслушването си в парламента по повод бягството на двамата затворници от Централния Софийски затвор, предаде репортер на Агенция „Фокус”. Според министър Цачева тезата, че бягството на двамата затворници се дължи на човешки грешки се потвърждава и от факта, че те са били въоръжени с огнестрелно и хладно оръжие, което е вкарано в затвора. „Има категорична заповед, която определя кои са разрешените за внасяне в местата за лишаване от свобода вещи. Контрол се осъществява ежедневен от дежурните, които са на смяна и проверяват тези вещи. Самият факт, че се осъществява въоръжено бягство, установено по категоричен начин до момента – единият с нож, а другият с пистолет, означава, че тези вещи са внесени в Софийския затвор”, подчерта Цачева.\r\n„Ще положим максимални усилия да бъде събрана информацията, която има отношени към случая”, подчерта Цачева и допълни, че всички институции работят в добра координация.\r\nИван ЛАЗАРОВ", "date": "2018.04.04", "title": "Министър Цецка Цачева: При бягството на двамата затворници става дума за човешки грешки"}
{"url": "http://www.focus-news.net/news/2018/04/04/2507664/ministar-krasimir-valchev-pred-gerb-odesos-izpalnyavame-poetite-angazhimenti-v-obrazovatelnata-sfera.html", "text": "Изпълняваме ангажиментите си в образователната сфера. Двойното увеличение на заплатите на учителите ще даде отговор на острия недостиг на млади и мотивирани хора в системата, а тя е най-голямата, с най-много институции и най-много заети, поради което и възнагражденията са голям процент от бюджетните разходи. Това коментира министърът на образованието и науката Красимир Вълчев на среща в районната организация на ГЕРБ – Одесос, съобщиха от пресцентъра на ПП ГЕРБ – Варна. Той увери, че се изпълняват и ангажиментите за допълнително стимулиране и преструктуриране на приема в средното образование.\r\n„Разчитаме на добро междуинституционално взаимодействие, стараем се да обхванем всяко дете, да облекчим административната работа и да въведем нов модел на комуникация в системата”, изтъкна министърът, който бе посрещнат от кмета и областен координатор на ГЕРБ-Варна Иван Портних и народния представител и ръководител на районната партийна организация д-р Руслан Тошев. На срещата присъстваха още кметът на район Одесос Георги Недев, общинските съветници от ГЕРБ Юлияна Боева, Славчо Славов, Бонка Банкова и Борислав Нанков, както и Лилия Христова, директор на общинската дирекция „Образование и младежки дейности” и председател на постоянната ресорната комисия към Националното сдружение на общините.\r\n„Актуализират се над 2000 учебни програми в професионалното образование.\r\nПредвижда се това да става на всеки 5 години. Трябва да върнем авторитета на професионалното образование, за да се увеличат специалистите, които са необходими на икономиката ни”, категоричен бе Вълчев и обясни, че министерството базира визията си на прогнозите за най-голям недостиг на определени професии през следващите години.\r\nАкцент в дискусията бяха и висшите училища, за които министърът бе категоричен, че трябва да имат ясна стратегия за развитие чрез инвестиции в млади преподаватели, в наука, в дигитализация. От университетска синдикална организация Красимир Вълчев получи специални благодарности за промените в Закона за развитието на академичния състав, които трябва да влязат в сила след шест месеца.\r\nПоставени бяха редица въпроси за учебното съдържание и тежките раници на учениците. В отговор Вълчев обясни, че предстои утре Министерският съвет да  одобри постановлението, свързано с безплатния електронен достъп до учебниците. Сред предвидените мерки той посочи и шкафчетата в класните стаи. „Допуснахме обемна хартия за учебниците, разделяме най-големите от тях на две, оптимизираме разписанията, така че децата да носят помагала за 4, а не за 6 предмета дневно например”, допълни Красимир Вълчев.\r\nЗа спомен от срещата д-р Руслан Тошев му подари от името на районната организация на ГЕРБ статуетка, символизираща мъдростта и знанието, както и книги за централния варненски район Одесос.", "date": "2018.04.04", "title": "Министър Красимир Вълчев пред ГЕРБ-Одесос: Изпълняваме поетите ангажименти в образователната сфера"}
{"url": "http://www.focus-news.net/news/2018/04/04/2507662/pazardzhik-dopalnitelni-politseyski-ekipi-shte-badat-razpolozheni-na-nay-nevralgichnite-tochki-po-patishtata-v-oblastta-vav-vrazka-s-predstoyashtite-velikdenski-praznitsi.html", "text": "От изключителна важност е осигуряването на безопасността на движението по време на предстоящите великденски празници. Това каза за Радио „Фокус“ – Пазарджик говорителят на ОД на МВР в Пазарджик Мирослав Стоянов. Той обясни, че е планирано е да бъдат позиционирани допълнително полицейски екипи на най-невралгичните точки в районите на АМ „Тракия”, главните пътища Пловдив-Пазарджик-Белово-Костенец, Пазарджик-Панагюрище, Пазарджик-Пещера-Батак, Варвара-Велинград, Пещера-летовище Свети Константин, Батак- летовище „Цигов чарк”. „В периода 5-9 април ще се проведе и разпоредената от ГД “Национална полиция“ акция „Алкохол и неправоспособност”. Основните усилия на пътна и охранителна полиция ще бъдат за времето на засиления трафик на 5 и 9 април, когато се очаква интензивен поток от превозни средства“, коментира Стоянов.\r\nВаня НИКОЛОВА", "date": "2018.04.04", "title": "Пазарджик: Допълнителни полицейски екипи ще бъдат разположени на най-невралгичните точки по пътищата в областта във връзка с предстоящите великденски празници"}
{"url": "http://www.focus-news.net/news/2018/04/04/2507663/pernik-spirat-za-6-chasa-vodopodavaneto-ot-yazovir-studena-kam-prechistvatelnata-stantsiya.html", "text": "За шест часа днес ще бъде преустановено водоподаването от язовир „Студена” към пречиствателната станция в Перник. Това съобщиха от пресцентъра на „ВиК”- Перник. Спирането на водата се налага заради извършващата се цялостна рехабилитация на язовирната стена. Във времето от 11.00 до 17.00 часа днес ще бъде извършен планиран подводен профилактичен оглед на водовземната кула на язовира, която също ще бъде ремонтирана.\r\nОт дружеството съобщават още, че при капацитет 25 200 000куб. м на яз. „Студена”, измереното тази сутрин ниво е 21 041 000куб.м, поради което няма причина за безпокойство от преливане и уточняват, че специалисти на „ВиК” дружеството извършват ежедневни замервания и наблюдения на водния поток и язовирната стена.", "date": "2018.04.04", "title": "Перник: Спират за 6 часа водоподаването от язовир „Студена”  към пречиствателната станция"}
{"url": "http://www.focus-news.net/news/2018/04/04/2507661/ministar-valentin-radev-ohranyavat-se-granitsite-prez-koito-ochakvame-da-izlyazat-dvamata-izbyagali-zatvornitsi.html", "text": "Охраняват се границите, през които очакваме да излязат двамата избягали затворници. Това каза министърът на вътрешните работи Валентин Радев по време на изслушването си за бягството на затворници от Централния Софийски затвор, предаде репортер на Агенция „Фокус“.\r\n„В момента се води следствие и не мога да кажа повече, но мога да кажа, че са разпитани и се разпитват в момента и са под контрол свързани лица с тези двамата“, допълни Радев. По думите му става въпрос за лица, които са им помагали или се очаква да им помагат. \r\nДеница КИТАНОВА", "date": "2018.04.04", "title": "Министър Валентин Радев: Охраняват се границите, през които очакваме да излязат двамата избягали затворници"}
{"url": "http://www.focus-news.net/news/2018/04/04/2507666/veliko-tarnovo-s-5-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 5 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 674 см., а температурата на водата 8.6 градуса. Ще бъде слънчево. Ще духа слаб южен вятър. Максималните температури ще са между 20° и 25°.", "date": "2018.04.04", "title": "Велико Търново: С 5 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/04/04/2507667/api-prodalzhava-remontat-na-6-km-ot-patya-ardino-kardzhali.html", "text": "Продължава ремонтът на 6 км от третокласния път III-865 Ардино – Кърджали, който стартира в края на миналата година. Инвестицията е за 1,7 млн. лв. и средствата са осигурени от бюджета на Агенция „Пътна инфраструктура“. Това съобщиха от пресцентъра на АПИ. В момента се ремонтира настилката в участъка от гр. Ардино до разклона за с. Синчец, както и от с. Кобиляне до с. Бойно, между 32-ри и 48-ми км на републиканския път на територията на област Кърджали. Предвидено е полагане на нов асфалт, а където е необходимо ще се ремонтира и основата на пътя. Извършва се и подравняване и попълване на банкети, оформяне на окопи, почистване на водостоци и др. Ремонтираните участъци ще бъдат с нова маркировка, пътни знаци и ограничителни системи. На обекта се работи максимално мобилизирано, за да може строително-ремонтните работи да завършат до 30 юни т. г.\r\nПредстои тази година АПИ да стартира тръжна процедура за избор на изпълнител за изготвяне за технически проект за цялостна рехабилитация на над 33 км от път III-865 Кърджали – Ардино, в участъка от км 28+906 до км 62+042.", "date": "2018.04.04", "title": "АПИ: Продължава ремонтът на 6 км от пътя Ардино - Кърджали"}
{"url": "http://www.focus-news.net/news/2018/04/04/2507659/ministar-valentin-radev-mvr-imashe-operativna-informatsiya-ot-minaloto-lyato-za-byagstvoto-na-vladimir-stefanov-i-byaha-predprieti-neobhodimite-merki.html", "text": "Имахме оперативна информация от миналото лято за бягството на лицето Владимир Стефанов и бяха предприети необходимите мерки. Това каза министърът на вътрешните работи Валентин Радев по време на изслушването си за бягството на затворници от Централния Софийски затвор, предаде репортер на Агенция „Фокус“. Министърът уточни, че информацията е подадена на Министерство на правосъдието и тези, които са заинтересовани от това. „Направени са и са взети необходимите мерки по това, но за жалост се случи така, че той сега е избягал от затвора“, каза Радев. Той уточни, че в момента работи щаб към СДВР към главен комисар Христо Терзийски, директор на Главна дирекция \"Национална полиция\". \r\nДеница КИТАНОВА", "date": "2018.04.04", "title": "Министър Валентин Радев: МВР имаше оперативна информация от миналото лято за бягството на Владимир Стефанов и бяха предприети необходимите мерки"}
{"url": "http://www.focus-news.net/news/2018/04/04/2507668/vitsepremierat-ekaterina-zaharieva-shte-prieme-zamestnik-ministar-predsedatelya-po-vaprosite-na-evropeyskata-integratsiya-na-moldova-yurie-lyanka.html", "text": "Вицепремиерът и министър на външните работи Екатерина Захариева ще приеме в София на 5 април 2018 г. заместник министър-председателя по въпросите на европейската интеграция на Република Молдова Юрие Лянка. Това съобщиха от пресцентъра на Министерство на външните работи. \r\nВ София Захариева и Лянка ще обсъдят подкрепата на България за европейската перспектива на Молдова, както и продължаването на реформите в тази насока от молдовското правителство. Акцент на разговора между Екатерина Захариева и Юрие Лянка ще бъдат и двустранни въпроси от областта на търговско-икономическите отношения и правата на българската общност. \r\nВ края на октомври 2017 г., вицепремиерът Екатерина Захариева бе на двудневно посещение в Молдова. В Кишинев тя се срещна с министър-председателя на страната Павел Филип и вицепремиера и министър на външните работи и европейската интеграция на Молдова Андрей Галбур (2016-2017), заедно с когото откри Генерално консулство на Република България в град Тараклия. \r\nМежду Република България и Република Молдова съществува дългогодишно ползотворно двустранно сътрудничество в политическата, икономическата, образователната и културната сфера. Основен фактор в тази насока е голямата историческа българска диаспора в страната - към момента на територията на Молдова живеят над 50 хил. граждани от български произход. \r\nЮрие Лянка е бил министър-председател на Република Молдова (2013-2015), вицепремиер и министър на външните работи и европейската интеграция (2009-2013) и заместник-председател на парламента (2017-2018). Майка му е българка.", "date": "2018.04.04", "title": "Вицепремиерът Екатерина Захариева ще приеме заместник министър-председателя по въпросите на европейската интеграция на Молдова Юрие Лянка"}
{"url": "http://www.focus-news.net/news/2018/04/04/2507669/pazardzhik-do-025-lv-dostigna-tsenata-na-yaytsata-predi-velikden.html", "text": "От  0.20 лв.  до 0.26 лв. е цената на яйцата дни преди Великден, показа репортерска проверка на Радио „Фокус“ – Пазарджик. В по-големите търговки вериги яйцата се продават на цена от 0.20 лв. за брой. Домашно произведените яйца са на цена от около 0.26 лв. за брой. И през тази година на пазара има пъдпъдъчи яйца, които не се търсят много често, но се вземат от домакините за декорация към традиционно боядисаните яйца за празника. Цената за бройка е 0.25 лв. В много магазини има традиция преди Великден да се продават и боядисани яйца, които са окомплектовани по 10 и 20 броя. Продавачите също насочват клиентите към задължителната маркировка на всяко яйце, която да им гарантира, че купуват годни и качествени продукти.\r\nАлбена ЖИЛЕКОВА", "date": "2018.04.04", "title": "Пазарджик: До 0.25 лв. достигна цената на яйцата преди Великден"}
{"url": "http://www.focus-news.net/news/2018/04/04/2507671/veliko-tarnovo-mazh-e-namushkal-s-nozh-sina-si-po-vreme-na-skandal.html", "text": "57-годишен мъж от свищовското село Александрово намушка с нож сина си по време на скандал, съобщиха от Областната дирекция на МВР – Велико Търново. Вчера около 17:45 часа в селото е възникнал скандал между 57-годишния И.Х. и сина му Т.Т. на 36 години от същото село. На място служителите на РУ - Свищов са установили, че И.Х. държи нож, с който е пробол сина си в областта на кръста. 36-годишният Т.Т. е откаран в свищовската болница без опасност за живота и му е оказана медицинска помощ. И.Х. е известен на органите на МВР, задържан е за срок до 24 часа и е настанен в определените за целта помещения. По случая в РУ - Свищов е образувано досъдебно производство за престъпление по чл.129, ал.1 от НК. Уведомени са дежурните прокурори на Районна прокуратура - Свищов и Окръжна прокуратура - Велико Търново.", "date": "2018.04.04", "title": "Велико Търново: Мъж е намушкал с нож сина си по време на скандал"}
{"url": "http://www.focus-news.net/news/2018/04/04/2507665/ministar-tsetska-tsacheva-bezsporno-ima-problem-sas-zapovedta-za-razresheni-veshti-v-zatvorite.html", "text": "Явно има проблем, безспорно, относно изпълнението на заповедта за допускане в сградите на местата за лишаване от свобода само на разрешените вещи. Факт е, че има такива, които не са разрешени, но те са използвани при вчерашното бягство. Това каза министърът на правосъдието Цецка Цачева по време на изслушването си в парламента по повод бягството на двамата затворници от Централния Софийски затвор, предаде репортер на Агенция „Фокус”. „Има информация през 2016 година, че единият от двамата избягали „лишени от свобода” е бил готов или поне е правил приготовления към бягство. Реакцията на ръководството тогава е била този човек да бъде спрян от работа, където знаете, че режимът не е толкова строг”, посочи Цачева. \r\n„Има назначена комисия, която трябва да де отговор на тези въпроси и да стигне до причините, довели до това да бъде възможно внасянето на такива вещи – говоря за ножа и пистолета”, допълни министърът на правосъдието и подчерта, че веднага щом комисията приключи работа, резултатите от проверката ще бъдат оповестени. \r\nИван ЛАЗАРОВ", "date": "2018.04.04", "title": "Министър Цецка Цачева: Безспорно има проблем със заповедта за разрешени вещи в затворите"}
{"url": "http://www.focus-news.net/news/2018/04/04/2507672/razgrad-dvama-bratya-sa-postradali-pri-trudova-zlopoluka-v-kai-han-asparuh-isperih.html", "text": "Двама братя са пострадаха при трудова злополука в КАИ „Хан Аспарух“ – Исперих. Сигналът за инцидента е получен около 10.45 часа на 3 април на тел.112. Това съобщиха от ОДМВР-Разград. В участък „масоподготовка“, в района на прекъснати мелници за шликер, при демонтаж на метален барабан, барабанът е излязъл от лагера и паднал върху 43-годишния Б.А. Частта притиска долната част от тялото на мъжа, а при падането си той повлича 49-годишния си брат М.А., който залита и удря главата си в бетонна стена. Двамата пострадали са откарани в МБАЛ-Исперих – по-малкият с фрактури на таза и крака, по-големият – с комоцио. Извършен е оглед на местопроизшествието. За случая са уведомени дежурният прокурор и Инспекцията по труда. Образувано е досъдебно производство по чл.134, ал.1 от НК.", "date": "2018.04.04", "title": "Разград: Двама братя са пострадали при трудова злополука в КАИ „Хан Аспарух“ – Исперих"}
{"url": "http://www.focus-news.net/news/2018/04/04/2507673/tass-sergey-narishkin-opredeli-sluchaya-skripal-kato-groteskna-provokatsiya-na-spetssluzhbite-na-sasht-i-velikobritaniya-predupredi-za-opasnost-ot-vtora-karibska-kriza.html", "text": "Директорът на Службата за външно разузнаване (СВР) на Руската федерация определи случая с отравянето на бившия офицер на Главното разузнавателно управление (ГРУ) Сергей Скрипал като „гротескна провокация“ на спецслужбите на САЩ и Великобритания, предава TACC.\r\n„Дори в гротескната провокация със Скрипал, грубо скалъпена от разузнавателните служби на Обединеното кралство и САЩ, някои европейски държави не бързат да следват Лондон и Вашингтон безразсъдно, а предпочитат да преценят какво се е случило\",заяви Наришкин в реч, изнесена на VII Московска конференция за международна сигурност.\r\nСъгласно думите му, през последните години степента на конфронтация между Русия и САЩ се е повишила. „През изминалата година нивото на конфронтация нарасна навсякъде, особено между група държави от НАТО и Русия. Неотдавнашното експулсиране на дипломати от САЩ и „сателитните“ страни под абсолютно измислен и провокиран предлог, без да се вземат предвид нормите на международното право, е тъжно потвърждение на това\", изрази увереност директорът на СВР.  \r\nТой също така подчерта, че няма обективни причини за конфронтация между Русия и Запада, но въпреки това вече е възможно да се говори за завръщането на Студената война.\r\n„Борбата срещу несъществуващата т.нар. руски заплаха е реална фиксирана идея в политиката на Вашингтон. Тя е достигнала такива размери и е придобила такива смешни черти, че вече може да се говори за завръщане на мрачните дни на Студената война. Причините за влошаването на отношенията не съществува, Студената война завърши, идеологическа конфронтация между Изток и Запад изчезна\", подчерта Наришкин.\r\n„Още повече, че пред международната общност възникнаха напълно нови предизвикателства, като международния тероризъм, устойчиво развитие на екологичната сигурност. Отговор на тях може да бъде даден само с общи усилия,  а да се направи това без участието на Русия, както и на Китай, Индия и Бразилия, е просто немислимо\", категоричен бе директорът на СВР. В тази връзка той призова за отказ от сила в междудържавните отношения, за да се предотврати нова Карибска криза.\r\n„Важно е да се спре безотговорната игра и да се откажем от сила в междудържавните отношения. Да не се стига до втора Карибска криза, когато пред нашите страни стои по-належаща задача за гарантиране благоденствието на хората и за свободното им развитие“, заключи Наришкин.Агенция „Фокус“ припомня:\r\nКарибската криза е най-острата международна криза в годините на Студената война, възникнала в отношенията между СССР и САЩ. Кризата започва на 14 октомври 1962 г., когато американското разузнаване информира тогавашния американския президент Джон Кенеди за наличието на стартови площадки на съветски атомни ракети на острова и завършва 13 дни по-късно на 28 октомври 1962 г., когато съветският лидер Никита Хрушчов обявява, че инсталациите ще бъдат демонтирани.\r\nКарибската криза, наричана също Кубинска криза, се смята за момента, в който е имало най-голям шанс за прерастване на Студената война в ядрена.  Тереза Герова", "date": "2018.04.04", "title": "ТАСС: Сергей Наришкин определи случая „Скрипал“ като гротескна провокация на спецслужбите на САЩ и Великобритания, предупреди за опасност от втора Карибска криза"}
{"url": "http://www.focus-news.net/news/2018/04/04/2507674/vanya-yordanova-etnolog-pravilata-za-opredelyane-na-datata-za-chestvane-na-velikden-sa-formulirani-na-parviya-vselenski-sabor-prez-325-g.html", "text": "Великден е един от най-големите и светли християнски празници, отбелязван в цялата българска етническа територия. Основните правила за определяне на датата, на която се чества той, са формулирани още на Първия вселенски събор през 325 г. Това каза за Радио „Фокус“ – Смолян Ваня Йорданова – етнолог в Регионален исторически музей „Стою Шишков“ – Смолян. Правилата са Великден да не е преди и да не съвпада с еврейската Пасха, да е винаги в неделя, да е след пролетното равноденствие и пълнолунието след него. По тези правила, Великден в православната традиция се празнува от 4 април до 8 май, поясни Йорданова. Тя допълни, че в християнския календар, денят се смята за деня на Христовото възкресение. В тясна връзка с този ден е цялата предходна седмица, която е наричана Страстна или Велика и особено дните сряда, четвъртък, петък и събота. В тази седмица, преди Великден, стопанката трябва да почисти основно дома си, да нареди празничните постелки и да приготви празничните дрехи на всички членове на своето семейство. На Велика сряда в Средните Родопи децата берат здравец, с който даряват съседски къщи и украсяват домовете си в навечерието на празника, каза още Йорданова.\r\nНели ГЕРГЬОВСКА", "date": "2018.04.04", "title": "Ваня Йорданова, етнолог: Правилата за определяне на датата за честване на Великден са формулирани на Първия вселенски събор през 325 г."}
{"url": "http://www.focus-news.net/news/2018/04/04/2507676/v-posledniya-raboten-den-predi-velikden-se-spira-dvizhenieto-na-kamionite-nad-12-t-po-nay-natovarenite-patishta.html", "text": "Утре - 5 април, в последния работен ден преди четирите почивни дни за Великден, от 16.00 ч. до 20.00 ч. се ограничава движението на камионите над 12 тона по автомагистралите и най-натоваренитe пътища. Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика. Това съобщиха от пресцентъра на Агенция „Пътна инфраструктура“.\r\nДвижението на МПС над 12 тона ще е ограничено по следните пътни направления:\r\n• автомагистралите;\r\n• път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n• път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n• път I-4 п. в. „Коритна“ - Велико Търново - Шумен;\r\n• път I-5 Русе - Велико Търново;\r\n• път I-8 ГКПП „Калотина“ - София;\r\n• път I-9 Варна - Бургас;\r\n• път II-18 Околовръстен път на град София;\r\n• път II-99 Бургас - Царево.\r\nТежкотоварните превозни средства ще бъдат ограничени и в последния почивен ден - 9 април (понеделник), от 14 ч. до 20 ч.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.\r\nНа 9 април (понеделник) от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nПо време на Великденските празници ремонтни дейности няма да се извършват, за да не се затруднява трафикът и шофьорите да пътуват спокойно. Единствено, ако е необходимо ще се предприемат спешни и неотложни дейности, свързани с безопасността на движение.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2018 г. в приложения линк - .", "date": "2018.04.04", "title": "В последния работен ден преди Великден се спира движението на камионите над 12 т по най-натоваренитe пътища"}
{"url": "http://www.focus-news.net/news/2018/04/04/2507675/sport-bayern-pobedi-kato-gost-sevilya-s-21.html", "text": "Байерн Мюнхен победи с 2:1 като гост Севиля в първи мач от четвъртфиналите на Шампионска лига. Треньорът на Байерн Юп Хайнкес стана първият треньор в историята на турнира с 12 поредни победи. 72-годишният специалист се завърна начело на Байерн през октомври миналата година, когато наследи уволнения Карло Анчелоти и продължи победната си серия, започнала през сезон 2012/13-а, когато баварците спечелиха Шампионската лига.\r\nРеваншът на \"Алианц Арена\" е след седмица на 11 април от 21:45 часа българско време. \r\nВенцислав ДРАГОМАНОВ", "date": "2018.04.04", "title": "Спорт: Байерн победи като гост Севиля с 2:1"}
{"url": "http://www.focus-news.net/news/2018/04/04/2507677/varna-stotitsi-domakinstva-v-grada-shte-badat-bez-voda-zaradi-remont-na-magistralen-vodoprovod.html", "text": "Стотици домакинства във Варна ще бъдат без вода заради ремонт на магистрален водопровод. Това съобщиха за Радио Фокус – Варна от дружество „Водоснабдяване и канализация“ във Варна. До 21.00 часа без вода ще бъдат жителите в района на Южна промишлена зона, Острова и кв.“Аспарухово“. Поради ремонт на централен водопровод  без вода до 21.00 часа ще бъдат абонатите около Кооперативен пазар и кварталите „Христо Ботев“ , „Погребите“ и „Батак“, допълниха от дружеството. С нарушено водоподаване до 17.00 часа ще бъдат и домакинствата в района около улиците „Анна Феликсова“, „Петър Алипиев“ и „Идеал Петров“.\r\nМарияна ВАЛЕНТИНОВА", "date": "2018.04.04", "title": "Варна: Стотици домакинства в града ще бъдат без вода заради ремонт на магистрален водопровод"}
{"url": "http://www.focus-news.net/news/2018/04/04/2507680/sofiya-dvizhenieto-po-am-trakiya-ot-km-14-do-km-15-v-posoka-burgas-se-osashtestvyava-v-edna-lenta-poradi-remontni-deynosti.html", "text": "Движението по АМ \"Тракия\" от км 14 до км 15 в посока Бургас се осъществява в една лента поради ремонтни дейности. Това съобщиха от пресцентъра на Агенция \"Пътна инфраструктура\". Движението се извършва в изпреварващата лента.", "date": "2018.04.04", "title": "София: Движението по АМ \"Тракия\" от км 14 до км 15 в посока Бургас се осъществява в една лента поради ремонтни дейности"}
{"url": "http://www.focus-news.net/news/2018/04/04/2507679/sarbiya-zasilva-restriktivnite-merki-za-vodachite-na-motorni-prevozni-sredstva.html", "text": "По информация на посолството на Република България в Белград от 3 април в Сърбия действа нов закон за движение по пътищата. С него се увеличават рестриктивните мерки за водачите на моторни превозни средства (МПС). Това съобщиха от пресцентъра на Министерството на външните работи.  \r\nГлобите за някои нарушения се увеличават неколкократно, а допустимото количество алкохол при управление на МПС се намалява от 0,3 до 0,2 промила. \r\nЗанапред управление без включени светлини в светлата част на деня, возене на дете с ръст под 135 см на седалка, която не е предназначена за целта и шофиране на автомагистрала със скорост, надвишаваща с 81 до 100 км/ч позволените 120 км/ч и други носят глоба между 850 и 1020 евро, отнемане на 14 контролни точки и осеммесечна забрана за управление. Списъкът с по-важните промени в закона може да бъде намерен по-долу.  Финансова глоба в размер на 10 000 динара (около 85 евро) се налага в следните случаи: \r\n-           при управление на МПС в Зони с обозначителен знак 30 км/ч, със скорост от 20 до 30 км/ч над разрешената; \r\n-           при управление на МПС със замърсени регистрационни табели, не позволяващи разчитането на съответните символи; \r\n-           при управление на МПС без поставен предпазен колан; \r\n-           при шофиране в населени места със скорост, по-висока с 20 до 30 км/ч от разрешената; \r\n-           когато се използва мобилен телефон или други уреди за комуникация без помощни средства (hands free).   Финансова глоба от 100 000 (приблизително 846 евро) до 120 000 хиляди сръбски динара (приблизително 1016 евро), отнемане на 14 контролни точки и осем месеца забрана за управление на МПС се налага: \r\n-           при управление на МПС под въздействие на алкохол в кръвта от 1,21 до 2,0 промила. В случай, че количеството е от 1,21 до 1,6 промила, се отнемат девет точки; \r\n-           при управление на МПС в населено място със скорост от 71 до 90 км./ч над максимално разрешената (т.е., реално шофиране със скорост от 121 до 140 км./ч); \r\n-           при шофиране на автомагистрала със скорост, надвишаваща максимално позволената с 81 до 100 км. в час (реално 201 до 220 км/ч); \r\n-           при возене на дете под 12 г. на шофьорската седалка или на непредвидените за тази цел места; \r\n-           при превоз на дете с ръст под 135 см. на седалка, която не е специално предназначена за тази цел; \r\n-           при бягство на водач от мястото на ПТП; \r\n-           при управление на МПС без включени светлини в тъмната част на деня; \r\n-           при управление на МПС с липсваща в СУМПС категория или без наличието на  СУМПС; \r\n-           при изпреварване на МПС, което е спряло на пешеходна пътека за пропускане на преминаващите граждани; \r\n-           при изпреварване на колона от автомобили, придвижващи се с полицейски ескорт; \r\n-           при управление на МПС през времетраенето на наложено наказание за управление и/или с отнето СУМПС; \r\n-           при случай, в който водачът на МПС откаже да бъде подложен на тест за алкохол или наличие на психоактивни вещества в кръвта; \r\n-           при скриване на самоличността на водача на МПС. При тази хипотеза се има предвид управление на автомобил от лице, което не е негов собственик, но е нарушило правилата за движение, което е документирано с технически средства от органите на \"Пътна полиция\". В случай, че собственикът на автомобила направи опит за умишлено скриване самоличността на лицето, управлявало автомобила, същият се наказва само с финансова глоба, без да му се отнемат контролни точки и да му бъде налагана санкция за управление на МПС.", "date": "2018.04.04", "title": "Сърбия засилва рестриктивните мерки за водачите на моторни превозни средства"}
{"url": "http://www.focus-news.net/news/2018/04/04/2507682/dobrich-velikdenski-folkloren-kontsert-na-pfts-dobrudzha-shte-se-sastoi-na-8-april.html", "text": "Добричлии имат възможността да посрещнат светлия християнски празник с великденски фолклорен концерт „Червен, червен Великден“- на Представителна фолклорна танцова студия „Добруджа“ с главен художествен ръководител Стоян Господинов, помощник-ръководител Антония Тончева и музикален ръководител Николай Иванов. Това съобщиха от пресцентъра на Община град Добрич. От Общината канят всички да се присъединят към веселието, създадено от талантливите танцьори и музиканти. Концертът е на 8 април от 11.00 часа на сцената на пл. „Свобода“", "date": "2018.04.04", "title": "Добрич: Великденски фолклорен концерт на ПФТС „Добруджа“ ще се състои на 8 април"}
{"url": "http://www.focus-news.net/news/2018/04/04/2507684/49-699-zhilishta-v-769-mnogofamilni-sgradi-sa-obnoveni-prez-2017-g.html", "text": "Общо 49 699 жилища в 769 многофамилни жилищни сгради са въведени в експлоатация през 2017 г. в цялата страна след обновяване по Националната програма за енергийна ефективност на многофамилните жилищни сгради. Това става ясно от одобрения от правителството доклад за напредъка по изпълнението на управляваната от Министерството на регионалното развитие и благоустройството програма през миналата година, съобщиха от правителствената информационна служба.\r\nКъм 31 декември 2017 г. са стартирали дейности по 98,5% от всички 2022 сгради със сключени договори за целево финансиране по Националната програма за енергийна ефективност на многофамилни жилищни сгради (НПЕЕМЖС). Най-много от тях се намират в област Благоевград – 93, следвана от област Бургас – 91, Хасково – 81, и Пловдив и Стара Загора с по 47 сгради. Следват областите Кюстендил (46), Смолян и Пазарджик с по 29 сгради, Враца с 28 сгради, Габрово (23), Кърджали (22), Ямбол (20), Варна и Велико Търново с по 28 сгради, Търговище (15), Шумен (14), Силистра (13), Сливен (10), Ловеч (9), Плевен (8), София и Разград с по пет сгради, Видин и Русе с по три сгради и Добрич с две сгради.\r\nВ доклада се посочва, че в края на предходната година в процес на изпълнение на строително-монтажни работи са били 528 сгради, вследствие на което ще бъдат обновени 38 643 жилища. Предвижда се през 2018 г. да бъдат обновени още 51 010 жилища в общо 712 сгради, от което се очаква да се възползват 109 хил. души. Според данните, последните одобрени за реновиране сгради се очаква да бъдат завършени в края на 2019 г.\r\nПредстои да бъдат приети изменения и допълнения на ПМС 18 от 2015 г., с които се предвиждат мерки за осигуряване на по-висок контрол от компетентните органи за качествено изпълнение на програмата.\r\nОтчетените резултати потвърждават, че интересът към Националната програма продължава да бъде голям. Непосредственият социално-икономически ефект от програмата се изразява в намаляване на разходите за отопление на домакинствата между 45% и 55%, удължена експлоатационна годност на сградите, подобряване на здравословните условия на живот, създаване на приятна жизнена среда с подобрени и ремонтирани общи части и околоблоково пространство. Програмата създава заетост и увеличава финансовите постъпления както в строителния сектор, така и при производителите на строителни материали, инженери, архитектурни и проектантски фирми, транспортен бранш, складови и логистични центрове.\r\nРеализирането на програмата води до икономическо оживление, увеличаване на заетостта и намаляване на безработицата в цели региони. Към края на 2017 г. във фирмите изпълнители на технически обследвания, обследвания за енергийна ефективност и строително-монтажни работи са заети над 70 000 лица.\r\nКато положителен ефект от реализирането на програмата се отчита и подобряването на качеството на околната среда вследствие на спестени емисии на парникови газове, както и смекчаване въздействието на климатичните промени.", "date": "2018.04.04", "title": "49 699 жилища в 769 многофамилни сгради са обновени през 2017 г."}
{"url": "http://www.focus-news.net/news/2018/04/04/2507685/ministarat-na-ikonomikata-shte-uprazhnyava-pravata-na-darzhavata-v-pazar-za-plodove-zelenchutsi-i-tsvetya-ad.html", "text": "Правителството прие разпореждане, с което определи министъра на икономиката да упражнява правата на държавата като акционер в капитала на „Пазар за плодове, зеленчуци и цветя“ АД, гр. Сливен. Досега тези права се упражняваха от министъра на земеделието, храните и горите. Това съобщиха от правителствената информационна служба.\r\nДържавата притежава 94% от капитала на дружеството. Предметът на неговата дейност е отдаване под наем на оборудване, търговски площи и съоръжения за осъществяване на търговска дейност в страната и за износ от производители, търговци, посредници, дообработка и пакетиране на селскостопанска продукция и цветя, транспортни услуги и др.\r\nМинистерство на икономиката осъществява политики по привличане на инвестиции и бизнес развитие, а целта на промяната е привличане на инвеститори чрез използване на опита, натрупан от ведомството в тази област.", "date": "2018.04.04", "title": "Министърът на икономиката ще упражнява правата на държавата в „Пазар за плодове, зеленчуци и цветя“ АД"}
{"url": "http://www.focus-news.net/news/2018/04/04/2507687/die-frankfurter-neue-presse-okolo-450-germanski-voynitsi-preminavat-pod-niderlandsko-komandvane-spored-plan-za-integratsiya-na-armiite-na-dvete-strani.html", "text": "Войници от Бундесвера са поставени за постоянно под командването на Нидерландия, съобщава германският вестник Die Frankfurter Neue Presse, като се позовава на данни от Министерството на отбраната в Берлин.\r\nСъгласно разпространеното съобщение, под нидерландско командване преминават групи от германските ВВС. Решението е взето на база желанието за развитие на германско-нидерландското военно сътрудничество.  Интеграцията на Въоръжените сили на двете страни е насочено към увеличаване на оперативната готовност и устойчивостта на противовъздушната отбрана. Съществуват и планове за създаването на съвместна академия за обучение и споразумения за проекти в областта на въоръженията.\r\nЗасегнати от промяната в ръководството, според съобщението от Министерството на отбраната на ФРГ, са около 450 германски войници. Пояснява се, че тя няма да бъдат изпратени в Нидерландия, а ще останат в базата си в провинция Шлезвиг-Холщайн. \r\nПредвижда се в случай на извънредна ситуация част от германските войници под нидерландско командване да бъдат включвани в чуждестранни мисии, но само при условия, които Берлин определи. При подобен случай обаче командването й ще бъде върнато на Бундесвера, подчертават от редакцията. . Тереза Герова", "date": "2018.04.04", "title": "Die Frankfurter Neue Presse: Около 450 германски войници преминават под нидерландско командване според план за интеграция на армиите на двете страни"}
{"url": "http://www.focus-news.net/news/2018/04/04/2507686/pravitelstvoto-osiguryava-dopalnitelni-sredstva-za-elektronno-chetimi-uchebnitsi-za-da-se-namali-tezhestta-na-uchenicheskite-ranitsi.html", "text": "Правителството отпуска допълнителни средства, за да се осигури достъп до електронно четими учебници за всички ученици от I до VII клас. Мярката е в изпълнение на дейностите за намаляване тежестта на ученическите раници и за по-голяма ефективност на образователния процес и повишаване качеството на обучението. Това съобщиха от правителствената информационна служба. Електронно четимите учебници ще имат напълно идентично съдържание с това на одобрения учебник, създаден като печатно издание.\r\nДопълнителните средства ще са 3% върху съответните нормативи за учебниците за I клас, които се използват за една учебна година, и 8% върху нормативите за учебниците за II-VII клас, чиято продължителност на ползване е три учебни години.", "date": "2018.04.04", "title": "Правителството осигурява допълнителни средства за електронно четими учебници, за да се намали тежестта на ученическите раници"}
{"url": "http://www.focus-news.net/news/2018/04/04/2507688/chetiri-institutsii-shte-poluchat-mineralna-voda-osvobodena-ot-darzhavniya-rezerv.html", "text": "Правителството реши на четири институции да бъдат предоставени безвъзмездно близо 290 хил. бутилки минерална вода от по 1,5 литра. Количествата са освободени от държавния резерв с възстановяване, съгласно нормативно определената процедура за обновяване на запасите. Това съобщиха от правителствената информационна служба.\r\nБезвъзмездното им предоставяне ще способства изпълнението на функциите на териториалните звена на ГД „Изпълнение на наказанията“, регистрационно-приемателните центрове към Държавната агенция за бежанците, центровете за временно настаняване към дирекция „Миграция“ – МВР и Съвместното командване на силите към Министерството на отбраната.", "date": "2018.04.04", "title": "Четири институции ще получат минерална вода, освободена от държавния резерв"}
{"url": "http://www.focus-news.net/news/2018/04/04/2507670/ministar-tsetska-tsacheva-sluzhitelite-na-mvr-v-zatvorite-ne-sa-dostatachni-zatova-obsazhdame-vatreshno-zveno-za-sigurnost-kam-mestata-za-lishavane-ot-svoboda.html", "text": "Не са достатъчни служителите на МВР в затворите и затова обсъждаме вътрешно звено за сигурност към местата за лишаване от свобода. Това каза министърът на правосъдието Цецка Цачева по време на изслушването си за бягството на затворници от Централния Софийски затвор, предаде репортер на Агенция „Фокус“. Цачева обясни, че във всеки един затвор има служители на МВР. „Разбира се, те не са достатъчни. Само с тези сили като човешки фактор считам, че не би могло да се постигнат тези задължения, които имаме. Затова обсъждаме и в рамките на структурата на Главна дирекция „Изпълнение на наказанията“ да бъде създадено вътрешно звено за сигурност, което пряко да координира със звеното и служителите на МВР, но всъщност това са функции, които и до момента се изпълняват, макар и да няма такова строго структурирано звено“, допълни Цачева. По думите ѝ в момента се подготвя съвместна инструкция между МВР, Министерство на правосъдието и Главна прокуратура. „По-скоро това е вече създадено повече от месец по повод синхрона между трите институции, свързан със своевременното въдворяване на лица с осъдителни присъди“, заяви Цачева.\r\nДеница КИТАНОВА", "date": "2018.04.04", "title": "Министър Цецка Цачева: Служителите на МВР в затворите не са достатъчни затова обсъждаме вътрешно звено за сигурност към местата за лишаване от свобода"}
{"url": "http://www.focus-news.net/news/2018/04/04/2507689/chrez-jaspers-prez-2017-g-e-podkrepena-realizatsiyata-na-29-proekta.html", "text": "През 2017 г. по линия на инициативата за Съвместна помощ за подготовката на проекти за Европейските региони JASPERS са подкрепени общо 29 проекта. Те са от секторите „Транспорт“ (железопътен, пътен и интегриран градски транспорт), „Околна среда“, „Енергетика“ и „Здравна инфраструктура“. Министерският съвет одобри днес отчет за изпълнение на мерките от Плана за действие в периода 2014-2020 г. на JASPERS. Това съобщиха от правителствената информационна служба.\r\nJASPERS подкрепя усилията на страната ни в постигането на ефективно управление на средствата от фондовете на Европейския съюз чрез интервенции, насочени към повишаване качеството на подготвяната документация за изпълнение на проектите и за засилване на институционалния капацитет на структурите, отговорни за управление на политиките в съответните сектори. Техническата помощ, предоставяна по линия на инициативата, е безвъзмездна за страната ни.", "date": "2018.04.04", "title": "Чрез JASPERS през 2017 г. е подкрепена реализацията на 29 проекта"}
{"url": "http://www.focus-news.net/news/2018/04/04/2507692/vidin-nivoto-na-reka-dunav-pri-novo-selo-se-e-pokachilo-sas-7-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е покачило със 7 см, водният стоеж е 681 см., съобщиха от местната Хидрометеорологична станция. Нивото на реката край Видин е 727 см., регистрирано е повишение от 4 см. Край Лом през последното денонощие нивото на реката се е покачило с 1 см, водният стоеж е 751 см. Нивото на реката край Оряхово е 624 см, там е регистрирано понижение за последното денонощие от 3 см. Температурата на водата край Ново село е 8,6  градуса,  край Оряхово  е 9,3 градуса.", "date": "2018.04.04", "title": "Видин: Нивото на река Дунав при Ново село се е покачило със 7 см за последното денонощие"}
{"url": "http://www.focus-news.net/news/2018/04/04/2507678/ministar-tsetska-tsacheva-za-byagstvoto-na-zatvornitsite-ako-polucha-informatsiya-za-neizpalneni-zadalzheniya-na-konkretni-sluzhiteli-shte-bada-bezkompromisna.html", "text": "Искам да заяви, че в момента, в който разполагам с пълната информация относно неизпълнени задължения на конкретни служители, без значение на какви нива са те, в йерархията на Софийски затвор и Главна дирекция „Изпълнение на наказанията”, ще бъда безкомпромисна. Това каза министърът на правосъдието Цецка Цачева по време на изслушването си в парламента по повод бягството на двамата затворници от Централния Софийски затвор, предаде репортер на Агенция „Фокус”.\r\nОт своя страна министърът на вътрешните работи Валентин Радев посочи, в конкретния случай не може да става дума за лоша комуникация между МВР и Министерство на правосъдието. \r\nИван ЛАЗАРОВ", "date": "2018.04.04", "title": "Министър Цецка Цачева за бягството на затворниците: Ако получа информация за неизпълнени задължения на конкретни служители, ще бъда безкомпромисна"}
{"url": "http://www.focus-news.net/news/2018/04/04/2507683/valeri-zhablyanov-bsp-politicheskata-otgovornost-za-izbyagalite-zatvornitsi-e-podavane-na-ostavka.html", "text": "Политическата отговорност за избягалите затворници е подаване на оставка. Това каза народният представител от ПГ на БСП за България“ Валери Жаблянов след изслушването на министъра на правосъдието Цецка Цачева и министъра на вътрешните работи Валентин Радев за бягството на затворници във от Централния софийски затвор, предаде репортер на Агенция „Фокус“. „Не искам изказването ми да звучи като реплика. Съществува институция към Съветът на Европа, която се нарича Комитет против изтезанията, която е написала поне три доклада за последното десетилетия до Министерство на правосъдието с бележки към Главна дирекция „Изпълнение на наказанията“, заяви Жаблянов. Той подчерта, че условията, в които пребивават лишените от свобода, предполагат тяхното бягство и попита защо управляващите не са направили нищо в последните години.\r\nДеница КИТАНОВА", "date": "2018.04.04", "title": "Валери Жаблянов, БСП: Политическата отговорност за избягалите затворници е подаване на оставка"}
{"url": "http://www.focus-news.net/news/2018/04/04/2507681/tsvetan-tsvetanov-za-byagstvoto-na-zatvornitsite-pri-takiva-intsidenti-ne-tryabva-da-vkarvame-politika-a-da-mobilizirame-tseliya-resurs-na-darzhavata.html", "text": "При такива инциденти не трябва да вкарваме политика, а да мобилизираме целия ресурс на държавата и там, където е необходимо, да се направят законодателни промени. Това заяви от парламентарната трибуна председателят на ПГ на ГЕРБ Цветан Цветанов след изслушването на министрите на правосъдието и вътрешните работи по повод бягството на двамата затворници от Централния Софийски затвор, предаде репортер на Агенция „Фокус”. „Този инцидент е изключително тежък и е безпокои всички, които имат отношение към управлението на страната”, подчерта Цветанов и поздрави министрите за това, че са дошли в парламента и са разяснили цялата налична информация по случая. \r\n„Не трябва да политизираме една такава тема, а да допринасяме за оптимизиране на работата на институциите”, каза още Цветан Цветанов. \r\nИван ЛАЗАРОВ", "date": "2018.04.04", "title": "Цветан Цветанов за бягството на затворниците: При такива инциденти не трябва да вкарваме политика, а да мобилизираме целия ресурс на държавата"}
{"url": "http://www.focus-news.net/news/2018/04/04/2507695/ministar-krasimir-valchev-shte-osigurim-elektronno-chetimi-uchebnitsi-za-1-7-klas-vav-vsichki-uchilishta.html", "text": "С промяна в Постановлението за безвъзмездно ползване на учебници и учебни помагала разрешихме осигуряването на достъп до т.нар. електронно четими варианти на учебници. Това каза министърът на образованието и науката Красимир Вълчев в Министерски съвет, предаде репортер на Агенция „Фокус“. „Това се отнася за класовете от 1 до 7 клас във всички училища, но има едно условие. Трябва съответните издателства да заявят, че желаят осигуряването на такъв достъп срещу предоставянето на допълнителни средства от държавата“, посочи той. „Промяната ще влезе в сила още от тази учебна година, предполагам, че до 30 дни ще бъде осигурена тази техническа възможност. Застраховам се със срока в известна степен, защото по-голямата част от издателствата ще успеят да го осигурят и до 10 дни“, обясни министърът. „Това са учебници с идентично съдържание на книжните такива, не са електронни учебници, държа да направя разграничението. В електронните учебници има допълнително съдържание, филмчета или допълнителни материали към всеки урок. Това е книжният учебник, четим в електронен вариант“, уточни Красимир Вълчев. „Това ще позволи използването на учебниците от крайни електронни устройства. Това е съществена крачка за разширяване на достъпа до електронно съдържание, както и за облекчаването на тежестта на раниците“, заяви образователният министър. „Остава ползването на книжните учебници, няма страна, която изцяло да е преминала към електронни варианти. Това е допълнителна възможност, която може да се използва вкъщи, в училище и при пътуване“, каза още той.\r\nБиляна ИВАНОВА", "date": "2018.04.04", "title": "Министър Красимир Вълчев: Ще осигурим електронно четими учебници за 1-7 клас във всички училища"}
{"url": "http://www.focus-news.net/news/2018/04/04/2507698/plovdiv-vremenno-e-ogranicheno-dvizhenieto-po-pat-plovdiv-popovitsa-v-rayona-na-sadovo-poradi-paten-intsident.html", "text": "Временно е ограничено движението по път I-8 Пловдив – Поповица в района на гр. Садово поради пътно транспортно произшествие. Това съобщиха от пресцентъра на Агенция \"Пътна инфраструктура\". Обходен маршрут: път II-86 Пловдив – Асеновград – път III-8006 Асеновград – Садово и обратно.", "date": "2018.04.04", "title": "Пловдив: Временно е ограничено движението по път Пловдив – Поповица в района на Садово поради пътен инцидент"}
{"url": "http://www.focus-news.net/news/2018/04/04/2507700/otpusnati-sa-85-hil-lv-za-zaplashtane-na-uslugi-predostaveni-na-veterani-i-voennoinvalidi.html", "text": "Правителството одобри допълнителни разходи по бюджета на Министерството на отбраната в размер на 85 118 лв. Това съобщиха от правителствената информационна служба. Средствата, които са предвидени в централния бюджет, ще бъдат предоставени на Военномедицинската академия и на Изпълнителната агенция „Военни клубове и военно-почивно дело”. С тях ще бъдат разплатени извършените разходи по предоставени дейности и услуги на правоимащите лица по Закона за ветераните от войните и Закона за военноинвалидите и военнопострадалите.", "date": "2018.04.04", "title": "Отпуснати са 85 хил. лв. за заплащане на услуги, предоставени на ветерани и военноинвалиди"}
{"url": "http://www.focus-news.net/news/2018/04/04/2507690/ediniyat-ot-dvamata-zatvornitsi-izbyagali-ot-sofiyskiya-zatvor-prez-2014-g-e-ustanoven-v-portugaliya-predstoi-predavaneto-mu-na-balgarskite-vlasti.html", "text": "Единият от двама затворници, избягали от Софийския затвор през 2014 г., е установен в Португалия, предстои предаването му на българските власти. Това съобщиха от пресцентъра на Прокуратурата на Р България. На 31 май 2016 г., СРП е внесла обвинителен акт срещу Хосе Мартинез и Николай Николов за това, че на 30 април 2014 г., за времето от 17:10 часа до 20:30 часа, в София, ул. „Генерал Столетов” № 21, като затворници, изтърпяващи наказание лишаване от свобода, в съучастие като съизвършители, избягали от Затвора – гр. София, като за бягството си послужили с разрушаване на стена. Описаното представлява престъпление по чл. 297, ал. 2 във връзка с ал. 1 във връзка с чл. 20, ал. 2 във връзка с ал. 1 от НК. \r\nВ хода на разследването по описаното по-горе производство, по отношение на Мартинез е издадена европейска заповед за арест, в изпълнение на която е получена информация от Дирекция „Международно оперативно сътрудничество“ към МВР, че същият е установен на територията на Република Португалия, гр. Лисабон, където е задържан. Предстои предаването му на българските власти. \r\nСпрямо Николов също е издадена заповед за арест. В тази връзка са постъпили данни, че той се намира на територията на Великобритания, които се проверяват. При потвърждаване на тези сведения, предстои предаването му на компетентните органи на Република България.", "date": "2018.04.04", "title": "Единият от двамата затворници, избягали от Софийския затвор през 2014 г. е установен в Португалия, предстои предаването му на българските власти"}
{"url": "http://www.focus-news.net/news/2018/04/04/2507702/otchuzhdavat-se-imoti-za-izgrazhdaneto-na-patna-infrastruktura.html", "text": "Правителството прие две решения за отчуждаване на имоти, необходими за изграждането на пътна инфраструктура в страната.\r\nЗа модернизацията на участък от пътя Мездра – Ботевград се отчуждават части от имоти – частна собственост, в землището на с. Лютидол, община Мездра, а за изграждането на Северната скоростна тангента – част от имот в Промишлена зона „Илиянци“ София. Средствата за обезщетяване на собствениците са за сметка на Агенция „Пътна инфраструктура“. Това съобщиха от правителствената информационна служба. Решенията може да бъдат обжалвани по реда на АПК пред Върховния административен съд в 14-дневен срок от съобщаването им на заинтересованите лица.\r\nС друго решение участък от републикански път Е-79 на територията на град Видин, става общински. Трасето с дължина 3 км е с променени функции след пускането в експлоатация на новия граничен комбиниран пътен и железопътен мост над река Дунав. Участъкът вече не е част от трансевропейската пътна мрежа, а осигурява транспортна връзка с предимно общинско значение. Решението за смяна на собствеността е взето по предложение от кмета на община Видин и след съгласуване с Агенция „Пътна инфраструктура“.", "date": "2018.04.04", "title": "Отчуждават се имоти за изграждането на пътна инфраструктура"}
{"url": "http://www.focus-news.net/news/2018/04/04/2507696/organizatsiyata-na-bsp-v-sopot-svali-politicheskoto-si-doverie-ot-izpalnyavashtiya-dlazhnostta-zam-kmet-na-obshtina-sopot.html", "text": "Организацията на БСП в Сопот потвърди решението на Контролната комисия от 2 април 2018 година за прекратяване на членството на Николай Новаков в партията и остро осъди действията му, окачествявайки ги като уронващи престижа на Общината и левицата. Това съобщиха от пресцентъра на БСП - Пловдив. По време на провелото се снощи заседание членовете на общинския съвет декларираха подкрепа за водената от председателя на структурата Станислав Стоенчев политика и изказаха своето недоволство от клеветническата кампания, водена от Новаков през някои медии. Поведението му бе окачествено като „срамно и недостойно”, „неприемливо за административната длъжност, която заема” и „подронващо авторитета  и на местната власт”. \r\nСлед обсъждането на създалата се ситуация в общината социалистите свалиха политическото си доверие от изпълняващия длъжността зам.-кмет на община Сопот. Другата седмица ръководството на местната сруктура ще проведе среща и с кмета на общината  Деян Дойнов, в което да бъде обсъдено финансовото състояние на Община Сопот.", "date": "2018.04.04", "title": "Организацията на БСП в Сопот свали политическото си доверие от изпълняващия длъжността зам.-кмет на община Сопот"}
{"url": "http://www.focus-news.net/news/2018/04/04/2507701/pravitelstvoto-utvardi-razhodite-za-komandirovki-za-chetvartoto-trimesechie-na-2017-g.html", "text": "Правителството утвърди разходите за командировки в страната за четвъртото тримесечие на 2017 г. на министрите и заместник-министрите, на областните управители, на председателите на държавни комисии, агенции и институции. Това съобщиха от правителствената информационна служба. За командировки на министрите и заместник-министрите в страната са изразходвани общо 10 728,70 лв., за командировки на председателите на държавни агенции и техните заместници – 2588,07 лв., за командировки на председатели и членове на държавни комисии – 355 лв., за командировки на ръководителите на държавни институции – 110 лв., и за командировки на областни управители – 8348,49 лв.", "date": "2018.04.04", "title": "Правителството утвърди разходите за командировки за четвъртото тримесечие на 2017 г."}
{"url": "http://www.focus-news.net/news/2018/04/04/2507693/kyustendil-predvideno-e-zasileno-politseysko-prisastvie-okolo-hramovete-i-po-patishtata-po-povod-predstoyashtite-velikdenski-praznitsi.html", "text": "Предвидено е засилено полицейско присъствие около храмовете и по пътищата по повод предстоящите великденски празници. Това каза пред Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите й многобройните богослужения и празнични инициативи в областта ще бъдат охранявани от полицейски служители. В по-големите храмове в областта по време на празничните литургии ще дежурят служители на районните служби за пожарна безопасност и защита на населението. „Ще  бъде засилен и пътният контрол.  Най-много туристи и автомобили се очаква да отидат в Рилския манастир, затова препоръчваме на гражданите да спазват стриктно правилата за движение, да паркират само на определените паркоместа, при възникнала необходимост от спиране – да бъде извън активната лента за движение”, каза Катя Табачка. По думите й по великденските празници ще бъде проведена специализирана полицейска операция „Алкохол и неправоспособност“, както и за контрол на скоростта чрез мобилните системи и стационарно преносими уреди.\r\nВенцеслав ИЛЧЕВ", "date": "2018.04.04", "title": "Кюстендил: Предвидено е засилено полицейско присъствие около храмовете и по пътищата по повод предстоящите великденски празници"}
{"url": "http://www.focus-news.net/news/2018/04/04/2507705/der-spiegel-darzhavi-ot-es-se-protivopostavyat-na-izplashtaneto-na-vtoriya-transh-ot-sredstvata-obeshtani-na-turtsiya-za-spravyane-s-bezhanskiya-potok-obmislyat-otteglyane-ot-sdelkata.html", "text": "Турция трябва да държи бежанците далеч от Европа – такова бе споразумението, постигнато между Брюксел и Анкара през пролетта на 2016 г. В замяна турците трябваше да получат шест милиарда евро, три от които все още не са й отпуснати. Това обаче може и да не се случи – сред страните от Европейския съюз има сериозни разногласия по въпроса кой трябва да плати сметката, показва разследване на водещото германско издание Der Spiegel. \r\nВ рамките на срещата на високо равнище във Варна председателят на Европейската комисия Жан-Клод Юнкер увери турския президент Реджеп Тайип Ердоган, че Анкара ще получи оставащите три милиарда евро съвсем скоро. Но откъде ще дойдат парите?\r\nЕдна трета от първия транш от повече от три милиарда евро бе поет от ЕС, а две трети - пропорционално от държавите-членки, в зависимост от тяхната икономическа сила. Германия плати почти половин милиард евро - повече от всяка друга страна. Европейската комисия иска същата процедура да се прилага и за втория транш. Не всички в ЕС обаче са съгласни с идеята. \r\nВътрешните документи на Брюксел, предоставени на Der Spiegel, разкриват, че няколко страни от ЕС многократно са протестирали срещу планираното финансиране на сделката за бежанците с Турция. Решение за втория транш трябва да бъде взето тогава, когато вече са изпълнени всички проекти, договорени с Турция.\r\nСредствата на ЕС от споразумението трябваше да бъдат вложени в изграждането на училища и болници за бежанците. Досега обаче, по-малко от половината от 26 дългосрочни проекта са изпълнени, докато останалите дори не са започнати. \r\nВ съвместно писмо до Европейската комисия Германия, Франция, Австрия, Швеция, Дания и Финландия поискаха оставящите три милиарда евро да бъдат изплатени изцяло от бюджета на ЕС. Юнкер отхвърли настояванията им. \r\nСтраните от ЕС също се оплакват от липсата на прозрачност. На вътрешна среща на 8 ноември 2017 г. германското федерално правителство поиска от ЕК да разбере кои средства ще бъдат използвани за финансиране на сделката с Турция и дали те ще бъдат за сметка на спестяване на средства за други програми. Отговор не бе представен, което провокира страни от ЕС да поискат доклад за отчетност. \r\nСпорът за финансирането на споразумението за бежанците разкрива, че сделката между ЕС и Турция не е толкова добре обмислен план за управление на миграцията. Тя е договорена „за една нощ\" през 2016 г., твърди представител на Берлин.\r\nНякои държави от ЕС очевидно вече обсъждат как да излязат от споразумението с Турция. Анкара, става ясно още от вътрешни документи, представени на редакцията.  Тереза Герова", "date": "2018.04.04", "title": "Der Spiegel: Държави от ЕС се противопоставят на изплащането на втория транш от средствата, обещани на Турция за справяне с бежанския поток, обмислят оттегляне от сделката"}
{"url": "http://www.focus-news.net/news/2018/04/04/2507706/balgariya-prodava-imot-v-holandiya.html", "text": "Правителството реши да бъде продаден имот в Холандия, собственост на българската държава. Сградата на ул. „Александър Хохелвех“ №22 в Хага е с площ от 432 кв. м и двор от половин декар. Тя от години не се ползва за нуждите на задграничното ни представителство. Това съобщиха от правителствената информационна служба. Пазарната стойност на имота е 1 050 000 евро. След разглеждане на получените оферти правителството взе решение недвижимото имущество да бъде продадено на цена не по-ниска от 1 165 165 евро.\r\nНа община Тунджа са прехвърлени безвъзмездно 24 апартамента в два жилищни блока в с. Маломир. Те ще бъдат използвани за осигуряване на места за временно настаняване на останали без жилище хора и решаване на социални проблеми в района.\r\nЗа частна държавна собственост е обявена сграда, разположена в близост до жп гара Хисар и предоставена в управление на Национална компания „Железопътна инфраструктура“. Правителството даде съгласието си тя да бъде премахната поради лошото й конструктивно състояние.", "date": "2018.04.04", "title": "България продава имот в Холандия"}
{"url": "http://www.focus-news.net/news/2018/04/04/2507699/ministar-krasimir-valchev-26-ot-tsenata-na-knizhnite-uchebnitsi-shte-se-zaplashtat-dopalnitelno-na-izdatelstvata-za-elektronno-chetimite-im-varianti.html", "text": "Заплащането на средства на издателствата се налага заради авторските права и администрирането на платформите. Става въпрос за минимални допълнителни средства. Това каза министърът на образованието и науката Красимир Вълчев в Министерски съвет в отговор на въпрос защо се налага държавата да отпуска средства на издателствата за електронно четимите учебници, предаде репортер на Агенция „Фокус“. „Остойностили сме ги, такава е практиката във всички страни. Това са 2.6% допълнително спрямо цената на книжния учебник“, заяви той. „Към днешна дата имаме индикации от почти всички издателства, че ще осигурят такъв достъп. Говорим, че между 95-100% от учебниците най-вероятно ще имат такъв достъп“, посочи министърът. „Надявам се, че от следващата година ще достигнат 100%. В противен случай едно издателство рискува да остане неконкурентно, ако не осигури такъв достъп“, коментира Красимир Вълчев. Попитан дали ще се осигури техника във всяка класна стая за електронно четимите учебници той уточни: „В момента в значителна част от класните стаи има възможност за т.нар. фронтално обучение с проектори или мултимедийна електронна дъска. Това осигурява възможност за ползване и на електронни учебници и на допълнителни образователни ресурси“. „Вероятно по-нататък ще обмислим и възможността за предоставяне на поне един лиценз на класна стая за използване вече на електронен учебник“, посочи образователният министър. „Възможността за електронно четими учебници ще се използва чрез платформа на издателствата. Тази платформа ще се гарантира, че ще бъдат защитени авторските права. Тези учебници няма да могат да се разпечатват и да се копират“, поясни той. „На сайта на Министерството на образованието ще има директория за достъп до всички учебници, за които е осигурена тази възможност“, каза още Красимир Вълчев.\r\nБиляна ИВАНОВА", "date": "2018.04.04", "title": "Министър Красимир Вълчев: 2.6% от цената на книжните учебници ще се заплащат допълнително на издателствата за електронно четимите им варианти"}
{"url": "http://www.focus-news.net/news/2018/04/04/2507707/sofiya-dvizhenieto-po-pat-svoge-sofiya-pri-novi-iskar-v-posoka-sofiya-se-osashtestvyava-s-povisheno-vnimanie-poradi-padnala-skala-v-obhvata-na-dyasnata-lenta-na-patya.html", "text": "Движението по път II-16 Своге - София при Нови Искър в посока София се осъществява с повишено внимание поради паднала скала в обхвата на дясната лента на пътя. Това съобщиха от пресцентъра на Агенция \"Пътна инфраструктура\".", "date": "2018.04.04", "title": "София: Движението по път Своге - София при Нови Искър в посока София се осъществява с повишено внимание поради паднала скала в обхвата на дясната лента на пътя"}
{"url": "http://www.focus-news.net/news/2018/04/04/2507691/afp-kitay-vavezhda-novi-tarifi-za-vnosa-ot-sasht-na-soya-samoleti-i-avtomobili.html", "text": "Китай обяви плановете си да въведе нови тарифи за вноса от САЩ на соя, самолети, автомобили и други импортни стоки, предава AFP, като уточнява, че само преди броени часове Вашингтон първи представи своя целеви списък.\r\nМинистерството на търговията на Китай изброява 106 продукта, върху които ще бъдат начислявани допълнителни такси, като същевременно уточни, че точната дата за влизането им в сила ще бъде обявена по-късно. Тереза Герова", "date": "2018.04.04", "title": "AFP: Китай въвежда нови тарифи за вноса от САЩ на соя, самолети и автомобили"}
{"url": "http://www.focus-news.net/news/2018/04/04/2507703/plovdiv-zhena-e-zaginala-a-dvama-sa-tezhko-raneni-sled-katastrofa-mezhdu-tri-avtomobila-na-patya-plovdiv-haskovo.html", "text": "Жена е загинала, а двама са тежко ранени след катастрофа между три автомобила на пътя Пловдив-Хасково, на около два километра преди Садово. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидента е подаден към 11.00 часа днес. Незабавно към мястото са насочени екипи на полицията, пожарната и Спешна помощ. Според първоначалните данни, при удара между трите автомобила на място е загинала пътничка от едната кола, а други двама са тежко ранени. До приключване на процесуално-следствените действия временно е затворено движението в двете посоки. Пътни полицаи са на място и насочват моторните превозни средства по обходни маршрути.  \r\nТони МИХАЙЛОВ", "date": "2018.04.04", "title": "Пловдив: Жена е загинала, а двама са тежко ранени след катастрофа между три автомобила на пътя Пловдив-Хасково"}
{"url": "http://www.focus-news.net/news/2018/04/04/2507710/d-r-maya-rasheva-tsentar-za-speshna-meditsinska-pomosht-varna-izpalnyavame-povikvaniyata-i-angazhimentite-si-vav-vsyakakvi-usloviya.html", "text": "Изпълняваме повикванията и ангажиментите си във всякакви условия. Това каза за Радио „Фокус“ – Варна д-р Мая Рашева, директор на Центъра за спешна медицинска помощ във Варна, във връзка с предстоящите почивни празнични дни и очакваните туристи. Д-р Рашева отбеляза, че дейността на центъра е така регламентирана, че се осигуряват дежурства на екипите във всички дни. Обикновено работата се увеличава с пристигането на туристи през летните месеци, тъй като броят на пребиваващите в града се завишава. Д-р Мая Рашева допълни, че към момента екипите в Центъра за спешна медицинска помощ във Варна са пълни и няма недостиг на медици. Филиалите на Спешния център в областта са 9 с 22 екипа.\r\nМарияна ВАЛЕНТИНОВА", "date": "2018.04.04", "title": "Д-р Мая Рашева, Център за спешна медицинска помощ – Варна: Изпълняваме повикванията и ангажиментите си във всякакви условия"}
{"url": "http://www.focus-news.net/news/2018/04/04/2507708/balgariya-zakriva-pochetnoto-si-konsulstvo-v-singapur.html", "text": "България ще закрие почетното си консулство в Сингапур и ще освободи по негово желание почетния консул Джеймс Там Тък Чунг от заеманата длъжност. Това съобщиха от правителствената информационна служба.\r\nПрез август 2017 г. Джеймс Там Тък Чунг е подал заявление до посолството ни в Джакарта, Индонезия, за освобождаване от функциите му на нещатно консулско лице поради намерение да промени работните си ангажименти.\r\nИнтересите на българските граждани, пребиваващи временно или постоянно в Сингапур, се представляват от посолството ни в Джакарта.", "date": "2018.04.04", "title": "България закрива почетното си консулство в Сингапур"}
{"url": "http://www.focus-news.net/news/2018/04/04/2507712/dimitar-georgiev-e-predlozhen-za-nov-mandat-nachelo-na-dans.html", "text": "Правителството предлага на Президента на Република България да издаде указ за назначаване на Димитър Георгиев за председател на Държавна агенция „Национална сигурност“. Това съобщиха от правителствената информационна служба.\r\nДимитър Георгиев и в момента изпълнява тази длъжност.", "date": "2018.04.04", "title": "Димитър Георгиев е предложен за нов мандат начело на ДАНС"}
{"url": "http://www.focus-news.net/news/2018/04/04/2507704/ministar-tsetska-tsacheva-ako-ministar-predsedatelyat-mi-poiska-ostavkata-zaradi-izbyagalite-zatvornitsi-shte-ya-podam.html", "text": "Тогава, когато министър-председателят ми поиска оставката - знаете, че всеки министър е готов, и се прецени, че отговорността се носи персонално, тогава ще я подам. Това каза пред журналисти министърът на правосъдието Цецка Цачева във връзка с бягството на двамата затворници от Централния Софийски затвор, предаде репортер на Агенция „Фокус”.\r\n„За да се случи този изключително тежък и груб криминален инцидент има неизпълнение на съответни норми и правила. Ще имам повече информация, след като приключи работата на комисията”, посочи Цачева и подчерта, че спрямо резултатите от тази проверки ще се види кой трябва да понесе отговорност за случая. Правосъдният министър уточни, че специално създадената комисия по случая трябва да приключи работа до 12 април.\r\nИван ЛАЗАРОВ", "date": "2018.04.04", "title": "Министър Цецка Цачева: Ако министър-председателят ми поиска оставката заради избягалите затворници, ще я подам"}
{"url": "http://www.focus-news.net/news/2018/04/04/2507709/utvardeni-sa-dve-sporazumeniya-sklyucheni-mezhdu-balgariya-i-armeniya.html", "text": "Министерският съвет утвърди подписаните през февруари т. г. междуправителствени споразумения на България и Армения за взаимна защита на класифицираната информация и за сътрудничество в областта на информационните технологии и съобщенията. Това съобщиха от правителствената информационна служба. Първият документ дефинира нивата на класификация за сигурност на информацията, мерките за защитата й и компетентните органи, оторизирани да осъществяват общ контрол в областта на защитата на класифицираната информация. Разписан е редът за обмен на информация, режимът за сключване на класифицирани договори, правила за действие при нарушаване на мерките за сигурност.\r\nВторото споразумение регламентира взаимодействието между двете страни в подготовката на нормативната уредба в областта на информационните технологии и съобщенията, политиките за развитие, подпомагане на бизнес отношенията, както и за подкрепа на предложения в рамките на специализираните международни организации.", "date": "2018.04.04", "title": "Утвърдени са две споразумения, сключени между България и Армения"}
{"url": "http://www.focus-news.net/news/2018/04/04/2507711/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Организацията за забрана на химическите оръжия (ОЗХО) ще заседава извънредно в сряда по случая с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на месец март, припомня германският национален ежедневник Die Frankfurter Allgemeine Zeitung.\r\nСпециалната сесия на Изпълнителния съвет на ОЗХО ще се проведе в Хага, по искане на Русия, при закрити врати. Аферата, свързана с предполагаемата атака на Москва с невропаралитичен газ доведе до значително дипломатическо напрежение между Запада и Русия. Великобритания обвинява Кремъл, че стои зад атаката – твърдение, което руснаците категорично отхвърлят.\r\n*** Турция трябва да държи бежанците далеч от Европа – такова бе споразумението, постигнато между Брюксел и Анкара през пролетта на 2016 г. В замяна турците трябваше да получат шест милиарда евро, три от които все още не са й отпуснати. Това обаче може и да не се случи – сред страните от Европейския съюз има сериозни разногласия по въпроса кой трябва да плати сметката, показва разследване на водещото германско издание Der Spiegel. \r\nВ рамките на срещата на високо равнище във Варна председателят на Европейската комисия Жан-Клод Юнкер увери турския президент Реджеп Тайип Ердоган, че Анкара ще получи оставащите три милиарда евро съвсем скоро. Но откъде ще дойдат парите?\r\nЕдна трета от първия транш от повече от три милиарда евро бе поет от ЕС, а две трети - пропорционално от държавите-членки, в зависимост от тяхната икономическа сила. Германия плати почти половин милиард евро - повече от всяка друга страна. Европейската комисия иска същата процедура да се прилага и за втория транш. Не всички в ЕС обаче са съгласни с идеята. \r\nВътрешните документи на Брюксел, предоставени на Der Spiegel, разкриват, че няколко страни от ЕС многократно са протестирали срещу планираното финансиране на сделката за бежанците с Турция. Решение за втория транш трябва да бъде взето тогава, когато вече са изпълнени всички проекти, договорени с Турция.\r\nСредствата на ЕС от споразумението трябваше да бъдат вложени в изграждането на училища и болници за бежанците. Досега обаче, по-малко от половината от 26 дългосрочни проекта са изпълнени, докато останалите дори не са започнати. \r\nВ съвместно писмо до Европейската комисия Германия, Франция, Австрия, Швеция, Дания и Финландия поискаха оставящите три милиарда евро да бъдат изплатени изцяло от бюджета на ЕС. Юнкер отхвърли настояванията им. \r\nСтраните от ЕС също се оплакват от липсата на прозрачност. На вътрешна среща на 8 ноември 2017 г. германското федерално правителство поиска от ЕК да разбере кои средства ще бъдат използвани за финансиране на сделката с Турция и дали те ще бъдат за сметка на спестяване на средства за други програми. Отговор не бе представен, което провокира страни от ЕС да поискат доклад за отчетност. \r\nСпорът за финансирането на споразумението за бежанците разкрива, че сделката между ЕС и Турция не е толкова добре обмислен план за управление на миграцията. Тя е договорена „за една нощ\" през 2016 г., твърди представител на Берлин.\r\nНякои държави от ЕС очевидно вече обсъждат как да излязат от споразумението с Турция. Анкара, става ясно още от вътрешни документи, представени на редакцията.\r\n*** Войници от Бундесвера са поставени за постоянно под командването на Нидерландия, съобщава германският вестник Die Frankfurter Neue Presse, като се позовава на данни от Министерството на отбраната в Берлин.\r\nСъгласно разпространеното съобщение, под нидерландско командване преминават групи от германските ВВС. Решението е взето на база желанието за развитие на германско-нидерландското военно сътрудничество.  Интеграцията на Въоръжените сили на двете страни е насочено към увеличаване на оперативната готовност и устойчивостта на противовъздушната отбрана. Съществуват и планове за създаването на съвместна академия за обучение и споразумения за проекти в областта на въоръженията.\r\nЗасегнати от промяната в ръководството, според съобщението от Министерството на отбраната на ФРГ, са около 450 германски войници. Пояснява се, че тя няма да бъдат изпратени в Нидерландия, а ще останат в базата си в провинция Шлезвиг-Холщайн. \r\nПредвижда се в случай на извънредна ситуация част от германските войници под нидерландско командване да бъдат включвани в чуждестранни мисии, но само при условия, които Берлин определи. При подобен случай обаче командването й ще бъде върнато на Бундесвера, подчертават от редакцията.\r\n***", "date": "2018.04.04", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/04/04/2507713/eko-antratsit-ead-shte-vlaga-i-sobstveni-sredstva-za-preventsiya-na-ekologichni-shteti-ot-stari-rudnitsi.html", "text": "Правителството прие постановление за промяна в нормативни актове, с което на държавното дружество „Еко Антрацит“ се дава възможност да участва в преодоляването на екологичните последствия от рудодобива и въгледодобива и със собствени средства. До момента то ползва целево бюджетно финансиране, което е недостатъчно за цялостно изпълнение на проектите.Това съобщиха от правителствената информационна служба.\r\nСъздадената нормативна възможност ще позволи на дружеството да работи ускорено по много проекти, насочени към предотвратяване на потенциални екологични опасности. Такива са мониторингът и поддръжката на хвостохранилищата „Радка“, „Елшица“, „Медет“ и „Елисейна“, изграждането на хидротехническо съоръжение за отвеждане на високите води от язовир „Жеков вир“, управлението и мониторингът на водите на рудниците „Медет“ и „Елшица“, рехабилитацията на корекцията на река Медетска, проектирането и изграждането на пречиствателна станция за замърсени води от рудник „Медет“, техническата рекултивация на нарушени терени при „Мини Маришки басейн“, шламохранилището на мина „Антра“ и на терени в с. Бял извор, община Опан.\r\nЧаст от предвидените дейности ще са насочени и към обекти в критично състояние, обусловено от свлачищни процеси, липса на преливни съоръжения, разрушена инфраструктура.\r\nВсички проекти са с висока обществена значимост и засягат трайно обширни територии, както и населението в районите. Реализирането им гарантира както екологичните норми, така и изготвянето на оценка на рискове, свързани с управлението на съоръженията.", "date": "2018.04.04", "title": "„Еко антрацит“ ЕАД ще влага и собствени средства за превенция на екологични щети от стари рудници"}
{"url": "http://www.focus-news.net/news/2018/04/04/2507715/odobrena-e-balgarskata-pozitsiya-za-neformalno-zasedanie-na-ministrite-na-es-po-okolna-sreda.html", "text": "Министерският съвет одобри позицията на България за неформалното заседание на министрите на ЕК по околна среда, което ще се проведе на 10 и 11 април в София. Това съобщиха от правителствената информационна служба.\r\nМинистрите ще обменят мнения по три теми – за качеството на атмосферния въздух, по-доброто регулиране и за международните преговори по изменение на климата и диалогът от Таланоа. Дебатите ще бъдат съсредоточени върху защитата на човешкото здраве и околната среда и възможните решения, които биха подобрили качеството на атмосферния въздух, намирането на по-добри решения за прилагане на законодателството на ЕС в областта на околната среда, както и предизвикателствата пред ЕС в контекста на предстоящата в края на 2018 г. Конференция на страните по Рамковата конвенция на ООН по изменението на климата.\r\nПравителството се запозна и с резултатите от заседания на Съвета на ЕС, проведени в последния месец в Брюксел.\r\nСъветът „Правосъдие и вътрешни работи“ заседава в част „Правосъдие“ на 8 и 9 март. На него беше постигнато съгласие по ключови правила за борба с измамите и подправянето на безналичните средства за плащане. Министрите на правосъдието обсъдиха и начините за гарантиране на достатъчно финансови и човешки ресурси за централните органи, контролиращи правилното прилагане на регламента, отнасящ се до компетентността, признаването и изпълнението на решения по брачни въпроси и по въпроси, свързани с родителската отговорност и международното отвличане на деца. Регламентът е сред приоритетите на Българското председателство поради голямата му важност за европейските граждани и зачитането на най-добрия интерес на децата в трансграничните случаи на упражняване на родителска отговорност при смесени бракове и в случаите на отвличания.\r\nЗаседанието на Съвета по икономически и финансови въпроси се проведе на 13 март. ЕКОФИН постигна политическо споразумение по компромисния текст на предложението за изменение на директивата за задължителния автоматичен обмен на информация, свързана с подлежащите на оповестяване трансгранични договорености в областта на данъчното облагане. В рамките на Европейския семестър бяха обменени мнения за докладите по страни и задълбочените прегледи за 2018 г. Българското председателство информира държавите членки за развитието по текущите законодателни предложения в областта на финансовите услуги.\r\nНа заседанието на Съвета по заетост и социална политика на 15 март беше приета препоръка за Европейска рамка за качествено и ефективни чиракуване. Документът ще подпомогне унифицирането на регулаторната рамка на чиракуването в държавите-членки на ЕС. По инициатива на Българското председателство беше проведен дебат, в който държавите представиха вижданията си относно бъдещето на социалното измерение в Европа след 2020 г. Министрите подчертаха необходимостта от запазване най-малко на сегашното ниво на финансиране на различните социални фондове.\r\nСъветът по земеделие и рибарство заседава на 19 март. Приети бяха заключения по отношение на Съобщението на Комисията „Бъдещето на прехраната и селското стопанство“, в което е изложена визията на ЕК за Общата селскостопанска политика за периода след 2020 г. Тези заключения имат за цел да дадат положителен принос към дебата, който ще доведе до изготвянето на законодателни предложения за бъдещата ОСП.", "date": "2018.04.04", "title": "Одобрена е българската позиция за неформално заседание на министрите на ЕС по околна среда"}
{"url": "http://www.focus-news.net/news/2018/04/04/2507714/pravitelstvoto-opredeli-kontsesioneri-na-tri-nahodishta-na-podzemni-bogatstva.html", "text": "Правителството определи концесионери за добив на подземни богатства от три находища. Това съобщиха от правителствената информационна служба. „Пътперфект-Т“ ЕАД ще добива варовици от находище „Правда“, разположено в землището на с. Правда, община Дулово. На база количествата на утвърдените запаси и предвидения средногодишен добив на строителни материали, концесията се предоставя за срок от 35 години. За осигуряване на производствената дейност дружеството ще направи инвестиции в размер над 1,3 млн. лв. За срока на действие на концесията се очаква постъпленията от концесионни плащания да надхвърлят 2 млн. лв. с ДДС.\r\n„Кралтрейс“ ООД ще добива варовици от находище „Касибо“ край с. Костелево, община Враца. Концесията се предоставя за срок от 35 години, като през този период концесионерът ще вложи повече от 360 хил. лв. за добива. Очакваните концесионни плащания за целия период надхвърлят 1 млн. лв.\r\n„Базалт България“ ЕООД ще добива варовици и базалтоиди от участъци „Северен“ и „Южен“ на находище „Станчова могила“. Кариерата се намира в землищата на Сухиндол и на селата Димча и Върбовка в община Павликени. Концесията се предоставя за срок от 25 години, като през този период дружеството ще инвестира над 5,5 млн. лв. за обезпечаване на дейностите. Очакваните концесионни плащания за целия период надхвърлят 2,8 млн. лв.\r\nИ при трите концесии концесионните плащания се разпределят между държавния бюджет и бюджета на общините, в които са разположени концесионните площи.\r\nОдобрено беше и издаването на разрешение „Еко-Тех“ ЕООД да проучва възможностите за добив на неметални полезни изкопаеми – индустриални минерали, в площта „Хриси“. Тя се намира в землището на село Мост, община Кърджали. Разрешението се предоставя за срок от три години. През този период дружеството ще вложи 43 хил. лв. в търсещо-проучвателните дейности, които ще се осъществят при спазване на ограниченията на законодателството и заплащане на нормативно определените такси и банкови гаранции.", "date": "2018.04.04", "title": "Правителството определи концесионери на три находища на подземни богатства"}
{"url": "http://www.focus-news.net/news/2018/04/04/2507717/sgp-vnese-v-sada-obvinitelen-akt-sreshtu-bivsh-izpalnitelen-direktor-na-napoitelni-sistemi-ead.html", "text": "СГП внесе в съда обвинителен акт срещу бивш изпълнителен директор на „Напоителни системи“ ЕАД, съобщиха от пресцентъра на Прокуратурата на Република България. Софийска градска прокуратура (СГП) внесе в Районен съд - Пазарджик обвинителен акт срещу:\r\n- И.П. за това, че като изпълнителен директор на „Напоителни системи“ ЕАД, е злоупотребил с властта си при условията на продължаващо престъпление – с две деяния, които осъществяват поотделно едно и също престъпление и са извършени в кратък период, при една и съща обстановка -  престъпление по чл.143, ал.1 във вр. с чл.18, ал.1 вр.чл.26, ал.1 от НК;\r\n- С.К. за това, че е направил опит да даде дар на длъжностни лица от „Напоителни системи“ ЕАД клон Тополница - престъпление по чл.304, ал.1 вр. чл.18, ал.1 от НК. \r\nПрез месец юни 2015г. обвиняемият И.П., в качеството си на изпълнителен директор на „Напоителни системи“ ЕАД, се е срещнал с управителя на клон Тополница на същото дружество в гр. Пазарджик и го е уведомил, че ще изпрати негов близък – представител на търговско дружество, на когото да бъдат възложени извършването на строително – монтажни работи (МР) на три обекта към клон Тополница, като се сключи договор на максимално допустимата за директно възлагане стойност по Закона за обществени поръчки. \r\nСъщия месец управителят на „Напоителни системи“ ЕАД - клон Тополница сключва договори за СМР на обекти собственост на клона със следните търговски дружества: \r\n-\t„Нова Билд Инк“ ЕООД за обект: кантон „Варвара -1“ на стойност 59 216.86 лева без ДДС; \r\n-\t„Дейта груп“ ЕООД за обект: водотехническо съоръжение „Бент Лесичово“ и прилежащ към него кантон за  56 420,56 лева без ДДС; \r\n-\t„Билд Асист“ ЕООД за обект: кантон „Гелеменово“  за 31646,26 лева без ДДС \r\nДоговорите и с трите фирми са предварително одобрени от обвиняемия И.П., имали са  опция за удължаване, и са били удължени дни преди приключването им . \r\nПрез месец февруари 2016г. представител на фирмата изпълнител -  „Нова Билд Инк“ ЕООД се е свързал по телефон с управителя на Напоителни системи“ ЕАД клон Тополница, и е казал, че строително-монтажните работи на единия обект са завършени. След посещение на обекта, управителят и гл. инженер на клон Тополница констатирали, че дейностите били некачествени. Същите констатации са направени и за другите два обекта. \r\nВ началото на месец април 2016г. обвиняемият И.П., в телефонен разговор с управителя на клон Тополница, се е поинтересувал изплатени ли са сумите за трите обекта по трите договора, като получил отговор, че сумите не са изплатени, тъй като не са подписани приемателните протоколи - задължителна част от договорите. \r\nПрез месец май 2016г.  управителят на Напоителни системи“ ЕАД - клон Тополница е назначил приемателна комисия от три длъжностни лица, които да извършат оглед на трите обекта, и да констатират извършените работи в протокол по отношение на количество и качество. Назначената комисия е констатирала, че само 20% от възложеното е извършено и то некачествено. \r\nВ телефонен разговор с управителя на клон Тополница директора на  „Нова Билд Инк“ ЕООД заявил, че предварителната уговорка с обвиняемия И.П. е била да не се извършват СМР на обектите, а да се подпишат документите, въз основа на които да се изплатят сумите по договор. Той е обяснил, че е извършил услуги на И.П., които не са платени и по този начин ще си „изравнят сметките“. \r\nНа 27.05.2016г. приемателната комисия е изготвила и подписала доклад до управителя на „Напоителни системи“ ЕАД - клон Тополница, в който е отразено, че са извършени малка част от заложените в договорите, и то с лошо качество. Същата вечер обвиняемият И.П. се обадил на управителя на клон Тополница и поискал обяснения за отказа на комисията да подпише протоколите. Провел е телефонни разговори и с членовете на комисията. \r\nОбвиняемият е злоупотребил с властта си като изпълнителен директор на „Напоителни системи“ ЕАД като е направил опит да принуди управителя на „Напоителни системи“ ЕАД, клон Тополница да извърши нещо противно на волята – да въздейства като убеди председателя и членове на комисията, да приемат извършени строително-монтажни работи като подпишат протокол образец 19, за приемане на  строително – монтажни работи за трите обекта, въпреки че същите не са извършени. За целта е  употребил заплашване с уволнение. Опитът е останал недовършен поради независещи от дееца причини. \r\nТой е направил опит да принуди и председателя на комисията да изготви и подпише протокол за приемане СМР на трите обекта, като отново е използвал заплаха за уволнение. \r\nС.К. е обвинен за това, че на 14.06.2016г. в гр.Пазарджик в кабинета на управителя на „Напоителни системи“ ЕАД – клон Тополница, е направил опит да даде дар – сумата от по 2000.00 /две хиляди/ лева на длъжностни лица на дружеството, за да изготвят и подпишат три протокола за извършени строително-монтажни работи във връзка с изпълнението на договори между „Напоителни системи“ ЕАД – клон Тополница“ и „Нова Билд Инк“ ЕООД , „Дейта груп“ ЕООД  и„Билд Асист“ ЕООД.  Протоколите е трябвало да удостоверят, че строително-монтажните работи, които в действителност не са били изпълнени на обектите, са изпълнени изцяло, съгласно договорите. Изпълнителното деяние е било довършено, но не са настъпили предвидените от закона и исканите от дееца общественоопасни последици – престъпление по чл.304, ал.1 вр. чл.18, ал.1 от НК.", "date": "2018.04.04", "title": "СГП внесе в съда обвинителен акт срещу бивш изпълнителен директор на „Напоителни системи“ ЕАД"}
{"url": "http://www.focus-news.net/news/2018/04/04/2507716/balgariya-se-prisaedinyava-kam-savmestniya-tsentar-na-nato-za-kiberzashtita.html", "text": "Правителството одобри присъединяването на Министерството на отбраната към два меморандума, подписани през 2008 г., за създаването, организацията и функционирането и за функционалните връзки на Съвместния център на НАТО за изследване, изграждане и усъвършенстване на способности за киберзащита. Това съобщиха от правителствената информационна служба.\r\nЦентърът е със седалище в Талин, Естония, и към момента в него са представени 18 държави, а други четири – България, Румъния, Норвегия и Швейцария, са в процедура по присъединяване. Основна задача на центъра е подобряване на капацитета, сътрудничеството и обмена на информация между НАТО, страните-членки и страните партньори в областта на киберотбраната чрез образование, научноизследователска и развойна дейност, анализи и консултации.\r\nПрисъединяването на България ще способства изграждането и развитието на национални оперативни способности. Допълнително се създават възможности за изграждане и усъвършенстване на експертен капацитет в областта на киберсигурността чрез заемане и ротиране на една мандатна офицерска длъжност, както и възможности за участие на национални експерти в специализирани курсове и инициативи, които центърът провежда целогодишно.", "date": "2018.04.04", "title": "България се присъединява към съвместния център на НАТО за киберзащита"}
{"url": "http://www.focus-news.net/news/2018/04/04/2507719/sport-uchastieto-na-ibrahimovich-na-mondiala-v-rusiya-e-pod-vapros.html", "text": "Шведският нападател на Лос Анджелис Галакси Златан Ибрахимович може да пропусне световното първенство в Русия, пише шведският „Афтонбладет“. Голмайсторът е закупил акции и е станал съсобственик на букмейкърската компания „Бетхард“. Това потвърди изпълнителният директор на компанията Ерик Скарп.\r\nСпоред етичния кодекс на Международната футболна федерация, на играчите е забранено да участват пряко или косвено със залози, хазартни игри, лотарии или подобни дейности, свързани с футболни мачове.\r\nТака завръщането на 36-годишният швед в националния отбор става невъзможно. \r\nСветовното първенство ще се проведе от 14 юни до 15 юли в 11 града на Русия.\r\nВенцислав ДРАГОМАНОВ", "date": "2018.04.04", "title": "Спорт: Участието на Ибрахимович на Мондиала в Русия е под въпрос"}
{"url": "http://www.focus-news.net/news/2018/04/04/2507697/ministar-valentin-radev-imame-sleda-i-po-avtomobila-s-koyto-za-izbyagali-dvamata-zatvornitsi.html", "text": "Номерата на колата, с която са избягали затворниците, са видени, но те са сменени. Автомобилът не го намерихме никъде, но имаме следа и по автомобила. Това каза пред журналисти министърът на вътрешните работи Валентин Радев във връзка с бягството на двамата затворници от Централния Софийски затвор, предаде репортер на Агенция „Фокус”.\r\nМинистър Радев посочи, че по случая работят всички звена на МВР, които могат да помогнат за залавянето на бегълците. „Двамата са изключително опасни и въоръжени. Избягали са с пистолет и нож, но не знаем отвън какво са взели”, уточни той. Министър Радев призова, ако хората забележат избягалите затворници, да не влизат в контакт с тях, а да сигнализират на органите на реда.\r\nИван ЛАЗАРОВ", "date": "2018.04.04", "title": "Министър Валентин Радев: Имаме следа и по автомобила, с който за избягали двамата затворници"}
{"url": "http://www.focus-news.net/news/2018/04/04/2507722/vanshnite-ministerstva-na-balgariya-i-oman-shte-podpishat-memorandum-za-razbiratelstvo.html", "text": "Правителството одобри проекта на Меморандум за разбирателство за провеждане на двустранни консултации между министерствата на външните работи на България и на Оман. Това съобщиха от правителствената информационна служба. Документът създава правна рамка за съгласуване на политически насоки за по-нататъшно развитие на българо-оманското сътрудничество. По време на срещите страните ще извършват оценка на теми от взаимен интерес, включително в сферата на политическите отношения, икономиката, културата, технологиите, науката и образованието и ще обменят мнения за пътищата за тяхното укрепване.\r\nС друго решение кабинетът упълномощи вицепремиера и министър на външните работи да подпише Споразумение между правителствата на България и на Оман за взаимно освобождаване от изискванията за притежаване на визи за краткосрочно пребиваване на притежателите на дипломатически, специални и служебни паспорти. Проектът на споразумението е одобрен през юни 2016 г. и се очаква с влизането му в сила да бъде даден тласък на политическия диалог и бизнес контактите между двете държави.", "date": "2018.04.04", "title": "Външните министерства на България и Оман ще подпишат меморандум за разбирателство"}
{"url": "http://www.focus-news.net/news/2018/04/04/2507720/prezidentat-rumen-radev-vazhno-e-satrudnichestvoto-mezhdu-balgariya-i-harvatiya-zashtoto-nie-sme-na-dvata-kraya-na-edin-krehak-region-narechen-zapadni-balkani.html", "text": "Важно е сътрудничеството между България и Хърватия, защото ние сме на двата края на един крехък регион, наречен Западни Балкани. Това каза президентът Румен Радев по време на пресконференция след срещата си с държавния глава на Република Хърватия Колинда Грабар-Китарович, предаде репортер на Агенция „Фокус“. „Амбицирани сме и работим заедно за повишаване на диалога за по-голямата свързаност - транспортна, енергийна, дигитална. За по-голямата свързаност между младите хора в нашия регион. Заедно стоим и зад инициативата за изграждане на Югоизточният институт за устойчиви технологии, който ще даде възможност на млади хора да се развиват тук, в нашия регион“, допълни президентът. По думите му важно е сътрудничеството ни по линия на НАТО. „Следим с интерес процесите на модернизация в Р Хърватия. Изразих своите поздравления към президента за решителността да развиват своите модернизационни програми. Според него тук има поле за взаимодействие. Той отчете, че страната ни остава активен участник в инициативата „Три морета“, много важна за стабилизацията и глобалната свързаност.\r\nДеница КИТАНОВА", "date": "2018.04.04", "title": "Президентът Румен Радев: Важно е сътрудничеството между България и Хърватия, защото ние сме на двата края на един крехък регион, наречен Западни Балкани"}
{"url": "http://www.focus-news.net/news/2018/04/04/2507723/blagoevgrad-tsentarat-za-speshna-meditsinska-pomosht-shte-raboti-pri-normalen-rezhim-po-vreme-na-velikdenskite-praznitsi.html", "text": "Центърът за спешна медицинска помощ в Благоевград ще работи при нормален режим по време на великденските празници. Това каза за Радио „Фокус“ – Пирин д-р Красимир Михайлов, директор на центъра. Той отбеляза, че по време на празничните дни няма да има по-специална организация на работа. Д-р Михайлов добави, че спешната помощ разполага с достатъчно на брой екипи, които да реагират при всякакви ситуации. „Става дума и за екипи, които излизат навън по сигнали, а и за такива, които работят на място, когато самите пациенти търсят помощ в амбулаторията“, каза още д-р Михайлов. Той подчерта, че Центърът за спешна медицинска помощ в Благоевград има необходимия брой персонал и линейки за реакция.\r\nЛивия НИНОВА", "date": "2018.04.04", "title": "Благоевград: Центърът за спешна медицинска помощ ще работи при нормален режим по време на великденските празници"}
{"url": "http://www.focus-news.net/news/2018/04/04/2507727/veliko-tarnovo-zapochna-pochistvaneto-na-iztochnata-chast-na-mestnostta-pametnitsite-v-svishtov.html", "text": "Както всяка година, така и тази пролет Община Свищов се зае с почистването на тревна растителност, храсти и изсъхнали дървета от местата за отдих, съобщават от пресцентъра на Общината. Следвайки тенденцията през последните две години, за които обликът на местността Паметниците беше значително подобрен, се предприеха действия за откриване и на източната част на историческата местност, за да има лесен достъп от всички страни и да се разкрие още едно приятно място с красива природа.\r\nПрипомняме, че през последните две години любимото място за разходка на всички свищовлии беше значително подобрено. Почистиха се и се откриха отдавна забравените алеи, подмениха са пейките, създадоха се кътове за отдих и барбекю, където жителите и гостите на Свищов да си отдъхват, радвайки се на красивата гледка към река Дунав и очарованието на историческото място.", "date": "2018.04.04", "title": "Велико Търново: Започна почистването на източната част на местността Паметниците в Свищов"}
{"url": "http://www.focus-news.net/news/2018/04/04/2507721/gabrovo-pozharnata-e-proverila-30-tsarkvi-i-manastiri-v-oblastta-predi-velikden.html", "text": "Служителите от Регионална дирекция „Пожарна безопасност и защита на населението“ – Габрово извършиха проверки на общо 30 църкви и манастири на територията на областта, в които ще бъдат отслужени празнични литургии за Великден. Това съобщи за Радио „Фокус“ – Велико Търново гл. инсп. Пламен Генчев, началник на Районната служба в Габрово. Той увери, че навсякъде обектите са осигурени с пожаротехнически средства за първоначално гасене на пожари. Пътищата за евакуация са проходими и чисти от горими материали и оборудване, а крайните евакуационни изходи са в изправно състояние. Електрическите инсталации също са проверени и също са в изправно състояние. Там, където са забелязани нередности, служителите са дали съответните предписания, които в срок до начало на празниците ще бъдат отстранени. „Задължително в храмовете вратите за евакуация се държат отворени и се застопоряват да не могат да бъдат затварят, т.е. постоянно да бъдат в отворено положение. Отделно на църковните служители са дадени и указания за ограничаване предпоставките за възникване на пожари, част от които са – да не заключват евакуационните врати по време на църковните служения, да не се струпват горими материали и оборудване, което да затруднява евакуацията и горящите свещи задължително да се изхвърлят на безопасни места – обикновено метални съдове. Всички те са инструктирани, знаят какви са изискванията и правилата за пожарна безопасност“, посочи гл. инсп. Пламен Генчев. Той съобщи, че в част от храмовете на територията на област Габрово, в нощта на събота срещу неделя, ще има дежурни служители, които ще се грижат за безопасността по време на празника.\r\nНадежда КРЪСТЕВА", "date": "2018.04.04", "title": "Габрово: Пожарната е проверила 30 църкви и манастири в областта преди Великден"}
{"url": "http://www.focus-news.net/news/2018/04/04/2507726/vladimir-putin-islyamska-darzhava-ostava-globalna-zaplaha-za-spravyaneto-s-koyato-sa-neobhodimi-novi-formi-na-mezhdunarodno-satrudnichestvo.html", "text": "Въпреки успешните антитерористични операции в Сирия и Ирак, близкоизточната радикална групировка „Ислямска държава“  все още е способна да действа в различни региони по целия свят и за справянето с нея трябва да бъде помислено за нови форми на международно сътрудничество. Това заяви руският президент Владимир Путин в приветствие към участниците в VII Московската конференция за международна сигурност, предава Sputnik.\r\n„Въпреки военното си поражение, терористичната групировка „Ислямска държава“ запазва значителен разрушителен потенциал, способността бързо да променя тактиката си и да действа в различни страни и региони по целия свят. Други екстремистки структури също представляват голяма опасност\", предупреди държавният глава на Руската федерация. \r\nПредвид тези условия Путин смята, че „е необходимо да обмислим съвсем нови форми на многостранно сътрудничество, които да ни позволят да консолидираме ползите от борбата срещу тероризма и да предотвратим по-нататъшното разпространение на тази заплаха\". Тереза Герова", "date": "2018.04.04", "title": "Владимир Путин: „Ислямска държава“ остава глобална заплаха, за справянето с която са необходими нови форми на международно сътрудничество"}
{"url": "http://www.focus-news.net/news/2018/04/04/2507718/anton-todorov-gerb-ima-efektivnost-ot-tova-koeto-pravim-prochistvaneto-na-mestnata-vlast-ot-feodalite.html", "text": "Има ефективност от това, което правим – прочистването на местната власт от феодалите. Това каза на брифинг в парламента Антон Тодоров от ГЕРБ, предаде репортер на Агенция „Фокус”. „След инфарктно заседание на БСП-Сопот заместник-кметът Николай Новаков е изгонен от БСП, а кметът Деян Дойнов е напуснал със скандал БСП”, подчерта Тодоров. „Задаваме въпрос – тези две лица остават ли лица на БСП в Сопот? Ще подкрепят ли БСП в Сопот искане за оставката на кмета и на зам.-кмета? Ще продължат ли общинските съветници да подкрепят налудничавите предложения на кметския екип? И не на последно място – в присъствието на Деян Дойнов, Корнелия Нинова ще зарязва ли лозя, както февруари тази година. Лозята на Сопот, на които тези хора начисляват такса смет, гонят чужди инвеститори и съсипват инвестиционната среда на една община”, коментира още Антон Тодоров.\r\nИван ЛАЗАРОВ", "date": "2018.04.04", "title": "Антон Тодоров, ГЕРБ: Има ефективност от това, което правим – прочистването на местната власт от феодалите"}
{"url": "http://www.focus-news.net/news/2018/04/04/2507730/varna-narodniyat-predstavitel-ot-gerb-neli-petrova-podpomogna-izdavaneto-na-kniga-za-s-nevsha.html", "text": "Народният представител от ПП ГЕРБ Нели Петрова подпомогна издаването на книга за с. Невша, община Ветрино. Варненският депутат е сред спомоществователите, към които се обърна за съдействие Зоя Атанасова, кмет на селото. Това съобщиха от пресцентъра на ПП ГЕРБ – Варна.\r\nАвтор на книгата е покойният вече Георги Станчев – общественик, любител краевед, чийто жизнен път е свързан с Невша. В негова памет синът му Станчо Георгиев се заема с издаването на задълбоченото изследване, събрало интересни факти за историята на селото още от 16 в., когато се появяват първите писмени сведения за Невша.\r\n„Народният представител Нели Петрова не за първи път подкрепя инициативи, свързани с културния живот и съхраняването на традициите в селото ни. С помощта на дарителите, които се отзоваха, както и на Община Ветрино, книгата вече е факт и се радва на голям интерес. Планираме нейното официално представяне да бъде през месец май, когато ежегодно отбелязваме празника на Невша”, сподели Зоя Атанасова. Тя изтъкна, че Невша е единственото от десетте села в общината, което от създаването си до днес не е променяло своето име. „Освен това, Невша е сред селата в Североизточна България с най-много природни и исторически забележителности. Край селото има средновековни скални манастири и некрополи, а само на 3-4 км се намира късноантичната крепост „Кокил тепе Кале”. Извори, пещери и други причудливи скални образувания привличат туристите, а също и почитателите на делта и парапланеризма”, разказа кметът на селото и допълни, че за историята на Невша има множество легенди, голяма част от които също са намерили място в книгата на Георги Станчев.\r\nПредвижда се екземпляри от изданието да бъдат предоставени на всички читалищни библиотеки на територията на община Ветрино.", "date": "2018.04.04", "title": "Варна: Народният представител от ГЕРБ Нели Петрова подпомогна издаването на книга за с. Невша"}
{"url": "http://www.focus-news.net/news/2018/04/04/2507731/afp-prez-fevruari-bezrabotitsata-v-evrozonata-e-padnala-do-nay-niski-niva-ot-2008-godina-nasam.html", "text": "Икономическото възстановяване в Европа се засилва – през февруари безработицата в еврозоната е паднала до най-ниските си нива от декември 2008 г. насам, а инфлацията нараства, предава AFP, като се позовава на официални данни, публикувани в сряда, 4 април. \r\nОфициалната статистическа агенция на ЕС (Евростат) заяви, че безработицата в зоната на единната валута е паднала до 8,5% през февруари, спрямо 8,6% през януари. Същевременно през март инфлацията в еврозоната е скочила до 1,4%, спрямо 1,1% през февруари, което я доближава до поставената цел от 2,0% на Европейската централна банка. Тереза Герова", "date": "2018.04.04", "title": "AFP: През февруари безработицата в еврозоната е паднала до най-ниски нива от 2008 година насам"}
{"url": "http://www.focus-news.net/news/2018/04/04/2507733/pazardzhik-barzo-proizvodstvo-e-obrazuvano-sreshtu-mazh-zastrelyal-kuche-s-lovna-pushka.html", "text": "Бързо производство е образувано срещу мъж, причинил смърт на куче с ловна пушка, съобщиха от ОД на МВР в Пазарджик. Инцидентът е станал вчера преди обяд в пазарджишкото село Юнаците. Кучето на 63-годишния Г.К. на няколко пъти влизало в двора на съселянина му С.А.- 66г. Това ядосало стопанина на имота, той извадил законно притежаваната си ловна пушка и стрелял по животното. В резултат на това кучето е починало на място. След подаване на сигнал за случилото се незабавно на мястото е пристигнал дежурен автопатрул от полицейското управление в Пазарджик. Извършен е оглед от дежурна група с помощта на ветеринарен специалист. Оръжието на Г.К. е иззета, а спрямо него се води бързо полицейско производство.", "date": "2018.04.04", "title": "Пазарджик: Бързо производство е образувано срещу мъж, застрелял куче с ловна пушка"}
{"url": "http://www.focus-news.net/news/2018/04/04/2507732/kardzhali-vremenno-dvizhenieto-po-pat-haskovo-kardzhali-v-rayona-na-selo-cherna-skala-se-osashtestvyava-v-edna-lenta-poradi-avariral-tir.html", "text": "Временно движението по път I-5 Хасково - Кърджали, в района на село Черна скала, се осъществява в една лента поради аварирал ТИР. Това съобщиха от пресцентъра на Агенция \"Пътна инфраструктура\". Трафикът в района се регулира от \"Пътна полиция\".", "date": "2018.04.04", "title": "Кърджали: Временно движението по път Хасково - Кърджали, в района на село Черна скала, се осъществява в една лента поради аварирал ТИР"}
{"url": "http://www.focus-news.net/news/2018/04/04/2507734/petya-dimova-obshtina-burgas-sobstvenitsite-na-domashni-lyubimtsi-v-grada-masovo-narushavat-pravilata.html", "text": "Собствениците на домашни любимци в Бургас масово нарушават правилата, каза за Радио „Фокус“ -Бургас Петя Димова, директор на Дирекция „Околна среда“ към Община Бургас. Стопани, които извеждат любимците си без повод и не почистват след дефекация се наказват с глоба по Закона за обществения ред към Общината. Глобите при липса на повод по Закона за ветеринарно-медицинската дейност са в размер на 100 лева. По думите на Димова, разхождането на животни на забранени места е сред най-честите установени нередности. Обикновено това се случва в дворове на учебни  детски заведения. По думите на Димова сигналите към Дирекцията за агресия към животни на територията на Бургас са малко – между  5 и 10 процента  от общия брой на всички сигнали.\r\nЯнислава КРЪСТЕВА", "date": "2018.04.04", "title": "Петя Димова, Община Бургас: Собствениците на домашни любимци в града масово нарушават правилата"}
{"url": "http://www.focus-news.net/news/2018/04/04/2507728/prezidentat-na-harvatiya-kolinda-grabar-kitarovich-iskame-da-napravim-redovna-liniya-zagreb-sofiya.html", "text": "Искаме да направим редовна линия Загреб-София. Това каза президентът на Република Хърватия Колинда Грабар-Китарович по време на пресконференция след срещата си с българския държавен глава Румен Радев, предаде репортер на Агенция „Фокус“. „Говорейки за икономическите ни отношения, взаимно стигнахме до заключения, че могат да бъдат много по-добри. В контекста на изграждане на транспортната инфраструктура трябва да се съсредоточим в изграждането на път. Искаме да направим тази редовна линия между Загреб и София“, каза Китарович. По думите ѝ  линията ще допринесе както за контактите на нашите делови среди, така и за повече туристи. Тя поясни, че инициативата „Три морета“ е насочена към развитието на инфраструктурата - транспортна, енергийна, терминалите за втечнен газ, газопроводи и др.  „Въпреки че малко променихме протоколната последователност на посещенията, за мен беше изключително важно днес макар и за кратко да посетя България, тъй като Хърватия се подготвя за своето председателство в началото на 2020 г. Тук в разговорите с моя колега Радев, а също така и с други български официални лица искаме да научим какъв е вашият опит“, посочи държавният глава на Хърватия. \r\nДеница КИТАНОВА", "date": "2018.04.04", "title": "Президентът на Хърватия Колинда Грабар-Китарович: Искаме да направим редовна линия Загреб-София"}
{"url": "http://www.focus-news.net/news/2018/04/04/2507724/prezidentat-rumen-radev-s-prezidenta-na-harvatiya-nabelyazahme-merki-za-rastezh-na-targovskoto-partnyorstvo-mezhdu-stranite-ni.html", "text": "С президента на Хърватия набелязахме мерки за растеж на търговското партньорство между страните ни. Това каза президентът Румен Радев по време на пресконференция след срещата си с държавния глава на Република Хърватия Колинда Грабар-Китарович, предаде репортер на Агенция „Фокус“. Държавният глава поясни, че са говорили от регионалния европейски дневен ред и са направили преглед на двустранните отношения. „Имахме възможност да продължим нашия политически диалог на най-високо равнище, който е основа за продължаване на нашето сътрудничество на всички други нива. Мога да констатирам, че традиционно добрите ни отношения с република Хърватска се основава не само на нашето ефективно партньорство в ЕС и НАТО, но и на дълбоките исторически и културни връзки между нашите два народа. Разбира се, констатирахме на какво е нивото на търговският обмен между нашите две държави. 100 млн. евро годишно са нелоши постижения, но те далеч не съответстват на потенциала на двете динамично развиващи се икономики“, заяви той и посочи, че са набелязали мерки това партньорство да расте и бъдещо провеждане на бизнес форум. Радев обърна внимание, че двете страни могат да си сътрудничат и в сферата на туризма. „Особено ако направим така, че да имаме постоянна въздушна линия Загреб и София“, каза държавният глава.\r\nДеница КИТАНОВА", "date": "2018.04.04", "title": "Президентът Румен Радев: С президента на Хърватия набелязахме мерки за растеж на търговското партньорство между страните ни"}
{"url": "http://www.focus-news.net/news/2018/04/04/2507739/stolichni-politsai-zadarzhaha-chetirima-za-krupna-imotna-izmama.html", "text": "Две жени и двама мъже, съпричастни към престъплението, са задържани на 2 април в столичен офис, непосредствено преди да осъществят продажба на имот. В резултат на действията, предприети от служители на отдел „Икономическа полиция“ при СДВР и наблюдаващ прокурор от СРП,  са предотвратени продажби на недвижими имоти на стойност около 200 000 евро. Предотвратено е и придобиване на парични средства от сметка на починал човек в размер на 100 000 лева. Това съобщиха от пресцентъра на МВР.\r\nВ хода на разследването е установено, че четиримата са подготвили констативен нотариален акт, издаден въз основа на неистинско завещание и уговорили сделка за продажба на имота. При последвалите процесуално- следствени действия - част от тях извършени лично от наблюдаващия прокурор,  у  задържаните са намерени 6 завещания и голяма сума - капаро за един от имотите. При претърсване и изземване на домашните адреси на двама от задържаните са намерени множество документи, съотносими към престъпната дейност  и парична сума. \r\nЧетиримата са задържани с полицейска мярка до 24 часа. Трима от тях след разпит са освободени, а 61- годишният А.С. е задържан за срок до 72 часа с постановление на прокурор от Софийска районна прокуратура. Повдигнати са му обвинения по чл. 211 и чл.309 вр. чл. 26 от НК.\r\nРабота по документиране на цялостната им престъпна дейност продължава под наблюдението на прокуратурата.", "date": "2018.04.04", "title": "Столични полицаи задържаха четирима за крупна имотна измама"}
{"url": "http://www.focus-news.net/news/2018/04/04/2507738/devet-dushi-sa-zadarzhani-pri-politseyski-operatsii-sreshtu-narkorazprostranenieto.html", "text": "Заместник-директорът на ОДМВР - София комисар Веселин Георгиев и началникът на сектор „Противодействие на криминалната престъпност“ гл. инсп. Петър Грошлев оповестиха подробности по три успешни реализации, при които са задържани общо девет души и са иззети различни видове и количества наркотични вещества. Това съобщиха от пресцентъра на ОДМВР - София.  \r\nПолицейските операции са проведени във връзка с отчетеното от нас завишаване на криминалната активност по линия на наркоразпространението в областта. Независимо, че в повечето случаи се касае за локални елементи на сравнително ниско равнище, за нас този факт е обезпокоителен и полагаме концентрирани усилия за противодействие, заяви комисар Георгиев. Една от нашите цели е и да завишим вниманието на обществото и да призовем гражданите при придобиване на информация за подобен род престъпления да не се притесняват да я съобщят в полицията в подходяща за тях форма, посочи още заместник-директорът на ОДМВР - София.   \r\nСедем души са задържани при мащабна полицейска операция за противодействие на престъпленията с наркотични вещества на територията на РУ- Пирдоп, проведена през вчерашния ден. В хода на акцията са претърсени общо седем частни адреса- шест на територията на Златица и един в с. Мирково. Открити и иззети са  различни количества марихуана и амфетамин, подготвени за пласиране разфасовки с различен грамаж, гриндери, електронни везни, както и 154 незаконно притежавани боеприпаси с различен калибър. По случая са образувани четири досъдебни производства, процесуално-следствените действия по които продължават. \r\nГл. инспектор Грошлев информира за останалите две операции, при които са задържани мъж и жена, разпространявали дрога, в т.ч. и сред подрастващи. На 30 март криминалистите от ОДМВР- София предприели претърсване на частен адрес в с. Костенец, за чийто обитател имали подозрения, че разпространява амфетамин и марихуана сред малолетни и непълнолетни. В хода на процесуално- следствените действия криминалистите открили два стъклени буркана, закопани в двора на имота и съдържащи около 200 грама марихуана, а също така и електронна везна и други веществени доказателства, имащи отношение към случая. 27- годишният мъж е задържан за срок до 24 часа. Установени са множество лица, които са се снабдявали с дрога от него. Разследващият екип продължава работата по пълното документиране на извършваната от него престъпна дейност с оглед повдигане на обвинение за разпространение на наркотични вещества.   \r\nОперативната работа по третия случай започнала след придобита информация за жителка на Елин Пелин, разпространяваща наркотични вещества сред малолетни и непълнолетни от региона. В хода на предприетите действия получените данни се потвърдили, като криминалистите разкрили  способите, използвани от 30-годишната А.Б. за осъществяване на наркосделките. В момент на прибиране на 10 грама марихуана от пощенската кутия на домашния й адрес бил задържан един от клиентите й. След прецизно анализиране на придобитата информация криминалистите пристъпили към претърсване на адреса. Там те открили и иззели осем полиетиленови плика с общо 50 грама марихуана, полиетиленов плик с бяла буца с тегло 70 грама, реагираща на амфетамин, електронна везна, полиетиленов плик с накити от жълт метал, множество банкноти в различни валути и копюри в левова равностойност 9870 лв., както и други веществени доказателства, съотносими към случая. В хода на  проведеното разследване са установени и над 20 души, сред които и непълнолетни, закупували дрога от нея. Към момента на провеждане на процесуално- следствените действия А.Б. опитала да се укрие от разследващите в чужбина, което наложило да бъде обявена за издирване. Няколко дни по-късно тя е задържана на ГКПП- Калотина. След доклад на материалите по досъдебното производство пред Софийска окръжна прокуратура 30-годишната е привлечена в качеството на обвиняема за извършено престъпление по чл. 354А, ал.1 от НК (разпространение на наркотични вещества) и й е наложена мярка за неотклонение „парична гаранция“.", "date": "2018.04.04", "title": "Девет души са задържани при полицейски операции срещу наркоразпространението"}
{"url": "http://www.focus-news.net/news/2018/04/04/2507725/siyka-zabileva-od-mvr-smolyan-v-grada-ima-obucheni-ekipi-ot-operativni-rabotnitsi-i-razsledvashti-politsai-koito-rabotyat-po-signali-za-ubiti-zhivotni.html", "text": "В Областна дирекция на МВР – Смолян има обучени екипи от оперативни работници и разследващи полицаи, които работят по сигнали, свързани с причиняване на смърт на животни. Това каза за Радио „Фокус“ – Смолян Сийка Забилева, изпълняващ длъжността говорител на ОД МВР – Смолян. „При нас се регистрират сигнали за убити животни. Няма опция, при която да приемаме сигнали за недобро отношение към животните. Това звучи несериозно - да се уведомява полицията за тези неща. Има случаи на убити кучета в областта. Повечето от тях са бездомни кучета и се оказва, че хората имат разрешителни за отстрел“, поясни Забилева. Тя уточни, че има сигнали за отровени кучета в региона, по които екипи от полицията работят. „Всеки такъв случай се регистрира, образува се досъдебно производства и се провежда разследване. Тези случаи са единични, спорадични и няма нарастване на броя на умъртвените кучета в област Смолян през последните години“, каза още Забилева.\r\nНели ГЕРГЬОВСКА", "date": "2018.04.04", "title": "Сийка Забилева, ОД МВР - Смолян: В града има обучени екипи от оперативни работници и разследващи полицаи, които работят по сигнали за убити животни"}
{"url": "http://www.focus-news.net/news/2018/04/04/2507742/hristo-apostolov-obshtina-dupnitsa-roditelite-davat-otlichna-otsenka-za-kachestvoto-na-uslugata-predostavyana-v-detskite-gradini.html", "text": "Родителите дават отлична оценка за качеството на услугата, предоставяна в детските градини. Това каза пред Радио „Фокус” – Кюстендил Христо Апостолов, говорител на Община Дупница. По думите му през последните месеци е проведена анкета сред общо 782 родители, в която са били включени 18 въпроса. „Много са високи оценките за детските градини като предоставена услуга за отглеждане, възпитание, обучение и социализация. 764 са положителните оценки, а едва 17 от родителите  са отговори отрицателно. На въпроса за необходимостта да се въведе видеонаблюдение, положително са отговорили 354 родители, а отрицателно – 387. 41 от родителите са посочили, че не могат да преценят”, каза Христо Апостолов. По думите му е включен и въпрос дали видеонаблюдението в групите ще подобри условията на отглеждане, възпитание, обучение и социализация. Положително са отговорили 297 родители, а отрицателно – 443 родители. „Препоръките от родители са свързани с подобряване на материалната база – облагородяване на дворовете и въвеждане на нови методи за обучение”, каза Христо Апостолов.\r\nВенцеслав ИЛЧЕВ", "date": "2018.04.04", "title": "Христо Апостолов, Община Дупница: Родителите дават отлична оценка за качеството на услугата, предоставяна в детските градини"}
{"url": "http://www.focus-news.net/news/2018/04/04/2507735/gazeta-express-fethullah-gyulen-opredeli-kato-banditizam-aresta-i-deportatsiyata-na-negovi-poddrazhnitsi-ot-kosovo.html", "text": "Мюсюлманският духовник Фетхуллах Гюлен коментира за първи път ареста и депортацията на поддръжниците му от Косово в операция, проведена миналата седмица от турското разузнаване в сътрудничество с косовските институции за сигурност, отбелязва електронното издание Gazeta Express. \r\nВъв видеоклип, който бе разпространен онлайн във вторник,  Гюлен опредедели като „бандитизъм“ начина, по който са арестувани шестимата турски граждани в Косово. „Бандитите отвличат хора в Косово. Това е чист бандитизъм\", коментира живеещият в изгнание в САЩ духовник. \r\nГюлен не спомена политическия си противник - турския президент Реджеп Тайип Ердоган, нито косовските власти, които арестуваха и екстрадираха шестимата предполагаеми негови поддръжници.  \r\nПетима учители и един лекар с турски произход бяха депортирани миналата седмица от Косово за предполагаеми връзки с Гюлен. След операцията косовският премиер Рамуш Харадинай освободи от длъжност министъра на вътрешните работи и началника на разузнаването с аргумента, че не е бил информиран за операцията. Турският президент Ердоган реагира остро на решението на Харадинай и го обвини в прикриване на „терористи“. Тереза Герова", "date": "2018.04.04", "title": "Gazeta Express: Фетхуллах Гюлен определи като „бандитизъм“ ареста и депортацията на негови поддръжници от Косово"}
{"url": "http://www.focus-news.net/news/2018/04/04/2507743/novi-25-proekta-shte-poluchat-finansirane-po-programata-za-mezhduregionalno-satrudnichestvo-urbakt--dva-ot-tyah-sa-na-obshtinite-burgas-i-troyan.html", "text": "Нови 25 проекта ще получат финансиране по програмата за междурегионално сътрудничество УРБАКТ ІІІ. Те бяха одобрени по време на заседание на Комитета за наблюдение на програмата, което се провежда в София под председателството на заместник-министъра на регионалното развитие и благоустройството Деница Николова, съобщиха от пресцентъра на министерството. България e домакин на форума в качеството си на председател на Съвета на ЕС и след гласувано доверие по време на заседанието на комитета, проведено в края на миналата година в Муанс-Сартукс, Франция. Сред одобрените задания са два български проекта, на общините Бургас и Троян, като финансовата им стойност ще бъде детайлизирана на следващ етап. \r\nОбщина Бургас спечели финансиране за проект за участие в партньорство за изграждане на мрежа за постигане на цели, свързани със т.нар. „син растеж“. „Това е политика, която се налага от Европейската комисия в последните години, защото допринася за по-правилното и ресурсно изпълнение на морски политики. Това ще разкрие възможностите и ресурсите на Черно море за  развитието на региона, а Община Бургас ще има ценния шанс да получи опит и трансфер на знания от държави, доста по-напред от нас в ползването на ресурсите на водното пространство“, коментира зам.-министър Николова. \r\nОбщина Троян ще участва в партньорство, свързано с екологосъобразните начини на живот. Проектът цели да се насърчи екологосъобразното хранене, включително и чрез нормативна регулация за приемане на определени мерки в това отношение. \r\nПрограмата е с общ бюджет от 96 млн. евро, като до момента са реализирани три процедури за одобряване на проекти и тяхното финансиране. В рамките на първата покана за набиране на проектни предложения бяха одобрени общо 20 проекта, като в 4 от тях има български партньори – Бургас с 2 проекта, а с по един са общините Смолян и  Варна. По втората покана за набиране на проектни предложения от българска страна са одобрени два проекта на Столична община. До края на настоящия програмен период най-вероятно ще се обяви още една покана за набиране на проектни предложения. \r\nЗам.-министър Деница Николова отбеляза, че УРБАКТ ІІІ е една от хоризонталните програми на ЕК, която подкрепя устойчивото развитие на градовете, чрез изграждане на мрежи и партньорства между населените места в ЕС за преодоляване на общи предизвикателства, чрез различни инструменти с оглед постигане по-добро и устойчиво развитие.  \r\nТя допълни, че програмата започва да се налага като възможност за нашите градове да ползват опита на по-развитите държави и съответните технологии. „Надявам се, че с времето този тип партньорство и мрежи ще доведе до формирането на по-добри местни политики по отношение на развитието на градовете“, коментира още зам.-министър Николова. „Успешните партньорства позволиха на градовете в цяла Европа да работят заедно и да насърчават устойчивото интегрирано градско развитие чрез създаване на мрежи, обмен на опит и определяне на добри практики за подобряване на градските политики. Нашият опит досега показва нарастващия интерес на българските градове да участват и реализират проекти по програмата, което им помага при разработването и прилагането на интегрирани и устойчиви градски стратегии и действия“, подчерта тя.", "date": "2018.04.04", "title": "Нови 25 проекта ще получат финансиране по програмата за междурегионално сътрудничество УРБАКТ ІІІ, два от тях са на общините Бургас и Троян"}
{"url": "http://www.focus-news.net/news/2018/04/04/2507741/blagoevgrad-obshtina-gotse-delchev-i-tsentar-za-tvorchesko-obuchenie-obyavyavat-dvamata-finalisti-v-konkursa-za-kosmicheskiya-lager-space-camp-turkey-2018-g.html", "text": "Община Гоце Делчев и Център за творческо обучение предоставят две пълни стипендии на две деца от общината за участие в международния космически лагер Space Camp Turkey. Това съобщиха от пресцентъра на Община Гоце Делчев. Конкурсът се проведе в рамките на новосформираното сътрудничество между Община Гоце Делчев и Център за творческо обучение в областта на образованието паралелно от националния конкурс за Център за творческо обучение, чиито резултати излезнаха в началото на тази седмица на фейсбук страницата на Центъра. Експертното жури оцени всички кандидатури от град Гоце Делчев и взе единодушно решение двете пълни стипендии да получат финалистите: Емил Боцев на 12 години и Малин Шарланджиев на 14 години. Стипендията покрива разходите по 6-дневния престой, храната, таксата за участие и пътуването на децата (без допълнителни дневни пари) и е в размер на 1250 долара. Всички останали участници в конкурса на Община Гоце Делчев са класирани за Space Camp Turkey и могат да участват след заплащане на съответната такса. Това са: Дара Попова; Георги Мудев; Елена Кандева; Мария Велева; Васил Ораков; Ели Малева; Иво Кисьов; Александра Цанева; Вирджиния Петкова; Емел Аджорал; Елена Лиманова; Шерифе Туфан; Иван Пандев; Георги Ряхов и Ерай Нафузчи.", "date": "2018.04.04", "title": "Благоевград: Община Гоце Делчев и Център за творческо обучение обявяват двамата финалисти в конкурса за космическия лагер Space Camp Turkey 2018 г."}
{"url": "http://www.focus-news.net/news/2018/04/04/2507746/v-tsentara-za-podgotovka-na-spetsialisti-v-sliven-zapochna-obuchenie-na-makedonski-voennosluzheshti.html", "text": "Трима военнослужещи от Република Македония ще се обучават в Центъра за подготовка на специалисти /ЦПС/ в Сливен в периода от 2 април до 10 май. Инструктори ще бъдат военнослужещи от Центъра за подготовка на сержанти и войници на ЦПС. Това съобщиха от пресцентъра на Министерството на отбраната.\r\nОбучението е в изпълнение на подписано споразумение за сътрудничество между министерствата на отбраната на двете страни за провеждане на обучение на военнослужещи от армията на Република Македония в курс за механик-водачи на танк Т-72.", "date": "2018.04.04", "title": "В Центъра за подготовка на специалисти в Сливен започна обучение на македонски военнослужещи"}
{"url": "http://www.focus-news.net/news/2018/04/04/2507736/georgi-bozhev-op-zooveterinaren-kompleks-plovdiv-balgarite-obichat-zhivotnite-i-ne-tryabva-izoliranite-sluchai-na-nasilie-spryamo-tyah-da-sa-obobshtenie-za-tsyalostnoto-otnoshenie-na-natsiyata.html", "text": "Българите обичат животните и не трябва изолираните случаи на насилие спрямо тях да са обобщение за цялостното отношение на нацията. Това каза за Радио „Фокус“ – Пловдив Георги Божев, директор на ОП „Зооветеринарен комплекс“ – Пловдив, по повод Световния ден на бездомните животни – 4 април. По думите му за съжаление, има случаи на насилие спрямо животните и те не са единици. „Това е негативното и неприятното, срещу което цялото общество трябва да се бори. И тази битка трябва да се води не само от нас като звена, не от неправителствени организации и от вас – журналистите, а от всеки един човек. Всеки, който се сблъсква със случаи на насилие върху животно, под каквато и форма да е то и за каквото и животно да става въпрос, трябва незабавно да сигнализра компетентните органи, за да могат тези престъпления да бъдат пресичани в най-ранна фаза. От моите опит, наблюдения и практика, мога да твърдя категорично, че ние обичаме животните и заставаме срещу онези, които не спазват закона и нямат правилно отношение към животните“, коментира Георги Божев. По думите му с мисията да се промени отношението към животните на всички онези, които упражняват насилие спрямо тях, трябва да се ангажират всички.\r\n„Колкото по-широка гласност, по-голям отзив и повече информация има в обществото, толкова противодействието срещу насилието ще е по-ефективно. Това се вижда и в социалните мрежи, когато бъде публикуван материал за определен случай на насилие над животно – коментарите към този тип хора, извършили престъпление, са унищожителни. Това е правилният път – повече показване на тези негативни примери, но и на положителните такива, както беше случаят със щъркелите, изпаднали в беда в резултат на лошото време. Всичко това помага“, каза Божев. Той коментира още, че самият процес на превъзпитание на хората, упражняващи насилие над животни е продължителен. „Всичко започва от най-ранна детска възраст, като трябва да се тръгне от детската градина, след това с училището и да се продължава в тази посока. Това е един непрекъснат процес, ежедневие“, посочи директорът на ОП „Зооветеринарен комплекс“ – Пловдив.\r\nТони МИХАЙЛОВ", "date": "2018.04.04", "title": "Георги Божев, ОП „Зооветеринарен комплекс” – Пловдив: Българите обичат животните и не трябва изолираните случаи на насилие спрямо тях да са обобщение за цялостното отношение на нацията"}
{"url": "http://www.focus-news.net/news/2018/04/04/2507748/d-r-emiliya-baeva-zam-kmet-na-dobrich-nyakolko-sa-novite-momenti-v-obshtinskata-naredba-za-detskite-zavedeniya.html", "text": "Няколко са новите моменти в общинската наредба за детските заведения. Електронният прием в детските градини на територията на Общината вече е включен в Наредбата за детските заведения и това е единият нов момент в нея, съобщи зам.-кметът „Хуманитарни дейности“ д-р Емилия Баева, предаде кореспондентът на Радио „Фокус” – Варна. Наредбата за записване, отписване и преместване на деца в детските заведения бе актуализирана на последното редовно заседание на Общинския съвет (ОбС) на Добрич. „Новите моменти в наредбата са няколко. Първо, ние от миналата година въведохме електронен прием за детските ясли и за детските градини, за тези, които са общински. И този електронен прием го регулирахме чрез едни правила, защото малко преди да вземем решението, не знаехме дали ще успеем приема за миналата учебна година, ние вече бяхме приели Наредба и решихме, че ще си дадем поне една година възможност тази Наредба да действа, за да видим ще имаме ли някакви трудности, ще има ли някакви непълноти. Таза година включваме електронния прием в детските заведения в тази наредба, така че да нямаме една наредба и отделно да имаме правила. Това ще важи само за детските градини, тъй като за яслите няма закон, който ни задължава да има наредба. Там ще се работи само с правила. Това е новото – електронният прием влиза в Наредбата. Това, което е ново също, е критерий, носещ допълнителни точки – изискване за уседналост, не само адресна регистрация. Миналата година в нашата Община сред някои родители се разрази бурна кампания за смяна на адреса на местоживеене. При близки, при роднини, при приятели си променяха адресната регистрация с цел да получат точки за няколко определени детски градини. Това според мен създаде леко напрежение у тези семейства, които реално живеят на дадения адрес. Имах случаи при мен да дойдат в приемните ми дни родители, които живеят съвсем близо до дадена детска градина, но не са събрали достатъчно точки“, каза д-р Баева. Тя припомни, че електронната система позволява класиране според адресната регистрация. „Министерство на образованието много държи на критерия за местоживеене. Според правилата за първи клас, изискването за уседналост е три години, така както е в Европа, така, както е в целия свят. Но в Европа Общината ти казва коя е детската градина, кое е училището в твоя регион и ти трябва там да си запишеш детето. Разбира се има и контрааргумент – нарушаваме правото на свободен избор. Всъщност ние не го нарушаваме. Ако има свободни места, ще бъдат приети децата и от малко по-отдалечен район. Но няма как тези, които живеят в близост до детската градина да бъдат ощетени. Опитваме се да намерим баланса. Вероятно сега също ще има недоволни, но някак си много го мислехме, много се консултирахме как е в другите общини. За Община като нашата, където броят на местата в детските градини е по-голям от броя на желаещите да ги посещават, мисля, че това не е нужно“, коментира зам.-кметът. Другата новост са така наречените допълнителни услуги. Предстои на следващата сесия на ОбС да бъде внесено предложение по Наредбата за формиране на цени на тези услуги.\r\nЖулиета НИКОЛОВА", "date": "2018.04.04", "title": "Д-р Емилия Баева, зам.-кмет на Добрич: Няколко са новите моменти в общинската наредба за детските заведения"}
{"url": "http://www.focus-news.net/news/2018/04/04/2507749/pregled-na-mezhdunarodnite-novini-do-13-chasa-agentsiya-fokus.html", "text": "Организацията за забрана на химическите оръжия (ОЗХО) ще заседава извънредно в сряда по случая с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на месец март.\r\nСпециалната сесия на Изпълнителния съвет на ОЗХО ще се проведе в Хага, по искане на Русия, при закрити врати. Аферата, свързана с предполагаемата атака на Москва с невропаралитичен газ доведе до значително дипломатическо напрежение между Запада и Русия. Великобритания обвинява Кремъл, че стои зад атаката – твърдение, което руснаците категорично отхвърлят.\r\n*** Въпреки успешните антитерористични операции в Сирия и Ирак, близкоизточната радикална групировка „Ислямска държава“  все още е способна да действа в различни региони по целия свят и за справянето с нея трябва да бъде помислено за нови форми на международно сътрудничество. Това заяви руският президент Владимир Путин в приветствие към участниците в VII Московската конференция за международна сигурност.\r\n„Въпреки военното си поражение, терористичната групировка „Ислямска държава“ запазва значителен разрушителен потенциал, способността бързо да променя тактиката си и да действа в различни страни и региони по целия свят. Други екстремистки структури също представляват голяма опасност\", предупреди държавният глава на Руската федерация. \r\nПредвид тези условия Путин смята, че „е необходимо да обмислим съвсем нови форми на многостранно сътрудничество, които да ни позволят да консолидираме ползите от борбата срещу тероризма и да предотвратим по-нататъшното разпространение на тази заплаха\".\r\n*** Икономическото възстановяване в Европа се засилва – през февруари безработицата в еврозоната е паднала до най-ниските си нива от декември 2008 г. насам, а инфлацията нараства.\r\nОфициалната статистическа агенция на ЕС (Евростат) заяви, че безработицата в зоната на единната валута е паднала до 8,5% през февруари, спрямо 8,6% през януари. Същевременно през март инфлацията в еврозоната е скочила до 1,4%, спрямо 1,1% през февруари, което я доближава до поставената цел от 2,0% на Европейската централна банка.\r\n*** Китай обяви плановете си да въведе нови тарифи за вноса от САЩ на соя, самолети, автомобили и други импортни стоки - броени часове, след като Вашингтон първи представи своя целеви списък.\r\nМинистерството на търговията на Китай изброява 106 продукта, върху които ще бъдат начислявани допълнителни такси, като същевременно уточни, че точната дата за влизането им в сила ще бъде обявена по-късно.\r\n*** Директорът на Службата за външно разузнаване (СВР) на Руската федерация определи случая с отравянето на бившия офицер на Главното разузнавателно управление (ГРУ) Сергей Скрипал като „гротескна провокация“ на спецслужбите на САЩ и Великобритания.\r\n„Дори в гротескната провокация със Скрипал, грубо скалъпена от разузнавателните служби на Обединеното кралство и САЩ, някои европейски държави не бързат да следват Лондон и Вашингтон безразсъдно, а предпочитат да преценят какво се е случило\",заяви Наришкин в реч, изнесена на VII Московска конференция за международна сигурност.\r\nСъгласно думите му, през последните години степента на конфронтация между Русия и САЩ се е повишила. „През изминалата година нивото на конфронтация нарасна навсякъде, особено между група държави от НАТО и Русия. Неотдавнашното експулсиране на дипломати от САЩ и „сателитните“ страни под абсолютно измислен и провокиран предлог, без да се вземат предвид нормите на международното право, е тъжно потвърждение на това\", изрази увереност директорът на СВР.  \r\nТой също така подчерта, че няма обективни причини за конфронтация между Русия и Запада, но въпреки това вече е възможно да се говори за завръщането на Студената война.\r\n„Борбата срещу несъществуващата т.нар. руски заплаха е реална фиксирана идея в политиката на Вашингтон. Тя е достигнала такива размери и е придобила такива смешни черти, че вече може да се говори за завръщане на мрачните дни на Студената война. Причините за влошаването на отношенията не съществува, Студената война завърши, идеологическа конфронтация между Изток и Запад изчезна\", подчерта Наришкин.\r\n„Още повече, че пред международната общност възникнаха напълно нови предизвикателства, като международния тероризъм, устойчиво развитие на екологичната сигурност. Отговор на тях може да бъде даден само с общи усилия,  а да се направи това без участието на Русия, както и на Китай, Индия и Бразилия, е просто немислимо\", категоричен бе директорът на СВР. В тази връзка той призова за отказ от сила в междудържавните отношения, за да се предотврати нова Карибска криза.\r\n„Важно е да се спре безотговорната игра и да се откажем от сила в междудържавните отношения. Да не се стига до втора Карибска криза, когато пред нашите страни стои по-належаща задача за гарантиране благоденствието на хората и за свободното им развитие“, заключи Наришкин.\r\n*** Министърът на отбраната на Сърбия Александър Вулин разкри, че е започнал преговори с руския си колега Сергей Шойгу за нови доставки на оръжие от Москва за Белград. \r\nСъгласно думите на Вулин, става въпрос за доставката на четири транспортни хеликоптера „Ми-17“ и четири бойни хеликоптера „Ми-35“.\r\nВулин пристигна във вторник на официално двудневно посещение в Руската федерация, по време на което ще вземе участие в седмото издание на Московската конференция за международна сигурност.\r\n*** Лидерът на албанската опозиционна Демократическа партия Лулзим Баша призова за гражданско неподчинение.\r\n„Премиерът Еди Рама трябва да разбере, че опозицията подкрепя исканията на протестиращите за отмяна на платения участък от магистралата, свързваща Албания с Косово, и изисква освобождаване на задържаните\", категоричен бе Баша на среща в Тирана с представители на други опозиционни партии. \r\nНякои от опозиционните политици обаче отказаха да приемат позицията на Демократическата партия в страната, отбелязва агенцията. \r\nВ Тирана и днес продължават протестите на жителите на Кукуш пред централата на седалището на полицията. Те настояват за освобождаване на лицата, задържани заради запалването и унищожаването на кабинките, в които трябваше да бъдат събирани таксите близо до Кукуш. Процесът срещу тях ще започне в сряда в същия град, заяви представител на прокуратурата.\r\nМинистър-председателят Еди Рама заяви, че няма прошка за онези, които са причинили големи щети. Според медиите в страната опозицията се опитва да политизира събитията и чака момент, за да създаде пространство за масови протести срещу правителството на албанската левица.\r\n***", "date": "2018.04.04", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/04/04/2507750/blagoevgrad-bez-problemi-se-izvarshva-preminavaneto-prez-granichnite-punktove-kulata-i-ilinden.html", "text": "Без проблеми се извършва преминаването през граничните пунктове „Кулата“ и „Илинден“. Това съобщиха за Радио „Фокус“ – Пирин от \"Гранична полиция\". Нормално натоварено е и движението през останалите пунктове по българо-гръцката граница.\r\nЛивия НИНОВА", "date": "2018.04.04", "title": "Благоевград: Без проблеми се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/04/04/2507751/sliven-rekordno-niski-dobivi-ochakvat-prez-tazi-godina-proizvoditelite-na-praskovi-v-oblastta.html", "text": "Рекордно ниски добиви очакват през тази година производителите на праскови в Сливенско, съобщи пред Радио „Фокус“ – Сливен Петър Байчев, член на земеделски съюз „Хаджи Димитър“. По поречието на река Тунджа прасковените насаждения са измръзнали на 100%. Има измръзнали не само цветове, но и цели дървета. По думите на Петър Байчев се повтаря ситуацията от 1986 година. Тогава в Мечкарево са били изкоренени цели блокове.\r\nБайчев обясни, че заради обилните валежи и преовлажняване на почвата има пропаднали площи от зърнени и маслодайни култури в района на селата Крушаре, Камен, Гергевец, Жельо войвода. Наводненията забавят агрохимическите мероприятия. Закъснява сеитбата и на полските култури, има затруднение с основното торене. Посевите са болни, калната почва не позволява пръскане. По рапицата има брашнеста мана и цветояд.", "date": "2018.04.04", "title": "Сливен: Рекордно ниски добиви очакват през тази година производителите на праскови в областта"}
{"url": "http://www.focus-news.net/news/2018/04/04/2507754/blagoevgrad-big-bend-blagoevgrad-i-kamerna-opera-shte-imat-velikdenski-kontserti.html", "text": "Биг Бенд - Благоевград и Камерна опера ще имат великденски концерти, съобщиха от пресцентъра на Община Благоевград. Биг Бенд - Благоевград и Камерна опера ще поздравят жителите и гостите на Благоевград по повод Великден. Днес от 18.00 часа в Градска художествена галерия, Камерна опера ще претвори истории в ноти. Публиката ще може да чуе и невероятните гласове на солистите на операта. Те ще изпълнят известни откъси от най-големите арии и опери. \r\nПразничните концерти ще продължат на 8 април от 11.30 часа на площад „Македония“. Биг Бенд-Благоевград е подготвил палитра от музикални изненади и гласове. Участие ще вземат талантите от НХГ \"Св. Св. Кирил. и Методий\" и студенти от ЮЗУ \" Н. Рилски\". Музикалният поздрав ще включи едни от най-популярните поп и джаз хитове.", "date": "2018.04.04", "title": "Благоевград: Биг Бенд - Благоевград и Камерна опера ще имат великденски концерти"}
{"url": "http://www.focus-news.net/news/2018/04/04/2507744/prezidentat-rumen-radev-ako-ne-predostavim-evropeyska-perspektiva-za-zapadnite-balkani-te-rano-ili-kasno-shte-predostavyat-balkanska-perspektiva-za-evropa.html", "text": "Ако не предоставим европейска перспектива за Западните Балкани, те рано или късно ще предоставят балканска перспектива за Европа. Това каза президентът Румен Радев след срещата си с хърватския си колега Колинда Грабар–Китарович за европейската перспектива за Западните Балкани, предаде репортер на Агенция „Фокус“. „Аз съм убеден, че България успя да върне фокусът на ЕС върху проблематичния регион на Западните Балкани. Това, което винаги съм подчертавал пред европейските лидери е, че ако ние не предоставим европейска перспектива на Западните Балкани, те рано или късно ще предоставят балканска перспектива на Европа“, посочи държавният глава. „Разбира се, всяка държава изхожда от своите собствени интереси“, допълни президентът.\r\nДеница КИТАНОВА", "date": "2018.04.04", "title": "Президентът Румен Радев: Ако не предоставим европейска перспектива за Западните Балкани, те рано или късно ще предоставят балканска перспектива за Европа"}
{"url": "http://www.focus-news.net/news/2018/04/04/2507729/prezidentat-rumen-radev-za-skripal-kato-predsedatel-na-saveta-na-es-balgariya-tryabva-da-provezhda-politika-na-dialog-i-balans.html", "text": "България е председател на Съвета на ЕС и като такъв трябва да провежда политика на диалог и баланс. Това каза президентът Румен Радев след срещата си с хърватския си колега Колинда Грабар – Китарович във връзка със случая „Скрипал“, предаде репортер на Агенция „Фокус“. „Нека не забравяме, че България е председател на Съвета на ЕС. Като такъв трябва да провежда политика на диалога и на баланса. Виждаме, че такава позиция взе и Австрия, която е следващият председател на Съвета на ЕС. Държа да подчертая, че България е лоялен член на Съюзите, в които членува - ЕС и НАТО, но това са съюзи, които се основават на много ясни ценности, една от тези ценности е прозрачността“, каза Радев. По думите му, за да предприемем следващи стъпки, трябва да има ясни и безспорни доказателства.\r\nДеница КИТАНОВА", "date": "2018.04.04", "title": "Президентът Румен Радев за „Скрипал“: Като председател на Съвета на ЕС България трябва да провежда политика на диалог и баланс"}
{"url": "http://www.focus-news.net/news/2018/04/04/2507755/afp-velikobritaniya-othvarli-izvratenoto-rusko-predlozhenie-za-savmestno-razsledvane-na-sluchaya-skripal.html", "text": "Великобритания определи като „извратено\" предложението на Руската федерация за съвместно разследване на отравянето на бившия офицер от Главното разузнавателно управление (ГРУ) Сергей Скрипал и дъщеря му Юлия, предава AFP.\r\n„Предложението на Русия за съвместно разследване относно инцидента в Солзбъри е извратено,  това е отклоняваща се тактика\", категорични бяха от британската делегация в Организацията за забрана на химическите оръжия (ОЗХО), като допълниха, че по този начин Москва се опитва да „избегне въпросите, на които руските власти трябва да отговорят\".\r\nОЗХО заседава извънредно в сряда по случая с отравянето на Сергей Скрипал и дъщеря му Юлия в британския град Солзбъри в началото на месец март. Специалната сесия на Изпълнителния съвет на ОЗХО се провежда в Хага, по искане на Русия, при закрити врати. Аферата, свързана с предполагаемата атака на Москва с невропаралитичен газ доведе до значително дипломатическо напрежение между Запада и Русия. Великобритания обвинява Кремъл, че стои зад атаката – твърдение, което руснаците категорично отхвърлят. Тереза Герова", "date": "2018.04.04", "title": "AFP: Великобритания отхвърли „извратеното“ руско предложение за съвместно разследване на случая „Скрипал“"}
{"url": "http://www.focus-news.net/news/2018/04/04/2507757/sport-adrian-andreev-s-pobeda-za-balgariya-v-parviya-mach-sreshtu-albaniya-za-kupa-deyvis.html", "text": "България поведе на Албания с 1:0 победи в първата си среща от предварителна група „А“ на турнира от група III на зона Европа за Купа \"Дейвис\". Адриан Андреев направи страхотен дебют за националния отбор на България. 16-годишният софиянец разгроми с 6:1, 6:0 Марио Зили за 41 минути игра. Адриан спечели 10 поредни гейма от 2:1 в първия сет до края на мача. Във втората среща Димитър Кузманов ще играе срещу Елби Мйещри.\r\nМачовете се провеждат на кортовете на ТК \"Локомотив\" в Пловдив. За спечелването на промоция България ще разчита на Димитър Кузманов, Александър Лазов, Васил Младенов и Адриан Андреев. България е в предварителна група „А“ заедно с отборите на Македония, Исландия и Албания.\r\nОт тази година отборите от група III на зона Европа са разделени в две групи и в Пловдив участват общо осем отбора. В група „B“ попаднаха тимовете на Андора, Кипър, Монако и Сан Марино.\r\nПобедителите от двете групи ще играят финал за промоция в горната група. Финалната среща ще се играе в събота от 11.00 часа.\r\nВенцислав ДРАГОМАНОВ", "date": "2018.04.04", "title": "Спорт: Адриан Андреев с победа за България в първия мач срещу Албания за Купа \"Дейвис\""}
{"url": "http://www.focus-news.net/news/2018/04/04/2507737/gerb-nastoya-kmetat-na-mezdra-genadi-sabkov-da-podade-ostavka-sinat-mu-e-poluchaval-zemedelski-subsidii-dokato-e-bil-student-v-shotlandiya.html", "text": "Внасяме сигнал до прокуратурата за „Мездра-гейт”. Това каза по време на брифинг в Народното събрание депутатът от ГЕРБ Александър Иванов, предаде репортер на Агенция „Фокус”. „Ще ви кажа за една спортна зала, за която 2014 година държавата превежда средства на Община Мездра, където зам.-кмет тогава е бил Генади Събков. Общината изплаща авансово 1 400 000 лева на изпълнител на обекта”, обясни Иванов. „Питаме кмета Генади Събков защо с тези 1 400 000 лева дава един безлихвен заем, защото до момента те не са изплатени и не са извършени строително-монтажни работи, видно от снимките на обекта. За какво са тези средства и защо вече трета година, без положена една тухла, те не са поискани”, поясни Иванов. По думите му в сигнала до главния прокурор се пита още за 2 600 000 лева от възстановено на общината ДДС по изпълнен 2014 година проект за реконструкция на ВиК мрежа. „Какви санкции е понесла още Община Мездра от страна на КЗК за неправилно проведени конкурси и класирани изпълнители и на чия финансова сметка се пишат тези санкции?”, попита още Александър Иванов.\r\nПо време на брифинга стана ясно още, че сигнал, свързан с кмета на Мездра Генади Събков ще бъде внесен и до Комисията за отнемане на незаконно придобито имущество. От ГЕРБ уточняват, че през мандата 2011-2015, когато той е бил заместник-кмет, неговият син – Николай Събков, докато е бил студент в Шотландия е получавал земеделски субсидии в размер на десетки хиляди лева за наети от общината пасища и ниви. \r\nОт ГЕРБ настояха още кметът Генади Събков да подаде оставка. \r\nИван ЛАЗАРОВ", "date": "2018.04.04", "title": "ГЕРБ настоя кметът на Мездра Генади Събков да подаде оставка, синът му е получавал земеделски субсидии докато е бил студент в Шотландия"}
{"url": "http://www.focus-news.net/news/2018/04/04/2507747/prezidentat-na-harvatiya-kolinda-krabar-kitarovich-solidarni-sme-s-es-za-ekspulsiraneto-na-ruski-diplomati-no-politikata-na-dialog-tryabva-da-bade-edinstvenata.html", "text": "Солидарни сме с ЕС за експулсирането на руски дипломати, но политиката на диалог трябва да бъде единствената. Това каза президентът на Република Хърватия Колинда Грабар-Китарович по време на пресконференция след срещата си с българския държавен глава Румен Радев, предаде репортер на Агенция „Фокус“. „Видяхте какъв беше и отговорът, който получихме. Аз напълно разбирам този отговор и неговата политическа субстанция. Посланието, което беше изпратено, се надявам, че е и послание за бъдещо сътрудничество“, заяви Китарович. По думите ѝ политиката на диалог трябва да бъде единствената политика. „Време е да се опитаме ЕС, нашите държави и Русия да се върнем към една политика на диалог и да се придвижим към нормализация на отношенията“, поясни Китарович. Тя допълни, че Хърватия ще продължи да подкрепя пълното прилагане на Мюнхенските споразумения, но според нея, за да се решат, каквито и да е противоречия и въпроси, за тях трябва да се разговаря. \"Виждам Русия като една силна държава и световна сила, с която трябва да се разговаря и за много други въпроси. Тук     лиза международната сигурност, сигурността на ЕС срещу тероризма, радикализмът и всички останали заплахи, с които се сблъскваме всички ние\", посочи президентът на Хърватия. По думите ѝ вторият въпрос са икономическите интереси. „Хърватия, разбира се, спазва всички европейски правила и системата на санкциите, но тук има широко поле и Русия е силен играч и в Югоизточна Европа“, каза тя. По въпроса за Западните Балкани Китарович коментира, че Хърватия абсолютно подкрепя членството на всички съседни държави в ЕС и в НАТО. „Разбира се, въз основа на пълно изпълнение на всички критерии, които Хърватия и България трябваше да изпълнят. Малко съм обезкуражена от събитията през последните няколко години. Считам, че процесът се забави“, заяви тя и добави, че се е достигнало до една умора. \r\nДеница КИТАНОВА", "date": "2018.04.04", "title": "Президентът на Хърватия Колинда Крабар-Китарович: Солидарни сме с ЕС за експулсирането на руски дипломати, но политиката на диалог трябва да бъде единствената"}
{"url": "http://www.focus-news.net/news/2018/04/04/2507758/plovdiv-40-godishen-mazh-ot-yagodovo-e-predizvikal-tezhkata-katastrofa-na-patya-plovdiv-haskovo-nastanen-e-v-bolnitsa-s-opasnost-za-zhivota.html", "text": "40-годишен мъж от Ягодово е предизвикал тежката катастрофа на пътя Пловдив-Хасково, настанен е в болница с опасност за живота. Това съобщиха за Радио „Фокус“ – Пловдив от Областната дирекция на МВР. По първоначални данни, автомобил „Фиат“, пътуващ от Садово към Пловдив, предприел изпреварване, навлязъл в насрещната лента и се блъснал в автомобил „Субару“, а след това в движещия се след него „Опел“. На място е загинала 46-годишна пътничка в субаруто, управлявано от жена на същата възраст. В болница е откаран 40-годишният водач, управлявал фиата, както и 67-годишна жена, която пътувала в третия автомобил „Опел“ с 69-годишен водач.\r\nТони МИХАЙЛОВ", "date": "2018.04.04", "title": "Пловдив: 40-годишен мъж от Ягодово е предизвикал тежката катастрофа на пътя Пловдив-Хасково, настанен е в болница с опасност за живота"}
{"url": "http://www.focus-news.net/news/2018/04/04/2507759/veliko-tarnovo-nalozhiha-myarka-podpiska-na-38-godishen-mazh-darzhal-priyatelkata-si-zaklyuchena-i-zavarzana-v-doma-si-v-lyaskovskoto-selo-dobri-dyal.html", "text": "Наложиха мярка „подписка“ на 38-годишен мъж, държал приятелката си заключена и завързана в дома си в лясковското село Добри дял, съобщиха от Областната дирекция на МВР – Велико Търново. На 22 февруари 21-годишното момиче бе намерено завързано в къща в селото. 38-годишният мъж я завързал и заключил, след което си тръгнал. Лицето  е разпитано в присъствието на защитник и му е наложена мярка за неотклонение „Подписка“. Работата по досъдебното производство продължава.", "date": "2018.04.04", "title": "Велико Търново: Наложиха мярка „подписка“ на 38-годишен мъж, държал приятелката си заключена и завързана в дома си в лясковското село Добри дял"}
{"url": "http://www.focus-news.net/news/2018/04/04/2507760/varna-prodalzhavat-zasileni-proverki-na-obekti-za-proizvodstvo-i-targoviya-s-hrani-vav-vrazka-s-velikden.html", "text": "Продължават засилени проверки на обекти за производство и търговия с храни във връзка с Великден, които се осъществяват от инспектори от отдел „Контрол на храните“ при Областната дирекция по безопасност на храните във Варна. Пред Радио „Фокус“ – Варна главен инспектор д-р Дияна Иванова отбеляза, че освен пакетиращи центрове за яйца и хранителни складове за търговия на едро на проверки подлежат също заведения за обществено хранене, обекти за търговия на дребно, пазари и борси за традиционно предлагани храни – агнешко месо, козунаци, яйца, включително боядисани яйца, пресни зеленчуци, както и на боя за яйца. На пазара във Варна се предлага българско агнешко месо, както и месо с произход от европейски държави и трети страни – Румъния, Холандия, Великобритания, Испания, както и субпродукти от Нова Зеландия и  Румъния. Те са опаковани, етикетирани и са обикновено дълбоко замразени продукти, обясни д-р Дияна Иванова. По отношение на яйцата, предлагани в търговската мрежа във Варна, д-р Дияна Иванова посочи, че от проверените до момента обекти е установено предлагането основно на българско производство яйца. В търговската мрежа се предлагат и боядисани яйца с произход от Германия. От дирекцията апелират потребителите да пазаруват от регламентирани обекти, където е ясен произхода на агнешкото месо и продуктите са придружени с търговски документи.\r\nЗасилените проверки на Областната дирекция по безопасност на храните във Варна продължават. През четирите почивни дни по Великден ще има дежурни инспектори, които ще извършват проверки и по сигнали, подадени от граждани.\r\nМарияна ВАЛЕНТИНОВА", "date": "2018.04.04", "title": "Варна: Продължават засилени проверки на обекти за производство и търговия с храни във връзка с Великден"}
{"url": "http://www.focus-news.net/news/2018/04/04/2507753/d-r-sava-bozukov-odbh-smolyan-nyamame-nito-edin-signal-za-nehumanno-otnoshenie-kam-zhivotni-v-oblastta.html", "text": "Нямаме нито един сигнал за нехуманно отношение към животни на територията на област Смолян. Това каза за Радио „Фокус“ – Смолян д-р Сава Бозуков – директор на Областна дирекция по безопасност на храните – Смолян. По думите му са получавали няколко сигнала за това, че има хора, които се грижат и хранят безстопанствените кучета в региона и по този начин създават проблеми на своите съседи и живеещите хора, покрай местата, на които ги събират, поясни д-р Бозуков. Въпреки жалбите на хората в тези случаи, ако не става въпрос за нехуманно отношение към животните, ние няма как да санкционираме тези лица, каза още той.\r\nНели ГЕРГЬОВСКА", "date": "2018.04.04", "title": "Д-р Сава Бозуков, ОДБХ-Смолян: Нямаме нито един сигнал за нехуманно отношение към животни в областта"}
{"url": "http://www.focus-news.net/news/2018/04/04/2507752/zadarzhan-e-sinat-na-edin-ot-izdirvanite-zatvornitsi.html", "text": "20-годишният син на издирвания затворник Владимир Пелов е бил арестуван в Ботевград, предаде БНР. Младият мъж е извикан заедно с други роднини за разпит във връзка с бягството на Пелов от Софийския затвор вчера. \r\nОстаналите близки на затворника са освободени, в полицията е останал синът му. Вероятно той ще бъде разпитван и във връзка с други престъпления.", "date": "2018.04.04", "title": "Задържан е синът на един от издирваните затворници"}
{"url": "http://www.focus-news.net/news/2018/04/04/2507761/detsa-razdadoha-300-velikdenski-yaytsa-v-parlamenta-po-initsiativa-na-ivan-chenchev.html", "text": "Деца от село Церово, община Своге, подариха червени яйца на всички народни представители по инициатива на народния представител от ПГ на „БСП за България“ Иван Ченчев, съобщиха от пресцентъра на БСП. Децата, които са част от фолклорната група на читалището в Церово, са боядисали 300 яйца по случай Великден. Те, заедно със своите ръководители, поздравиха с песни и танци народните представители от ПГ на \"БСП за България\" и им пожелаха  много здраве и мъдрост при вземането на решения.", "date": "2018.04.04", "title": "Деца раздадоха 300 великденски яйца в парламента по инициатива на Иван Ченчев"}
{"url": "http://www.focus-news.net/news/2018/04/04/2507756/georgi-bozhev-op-zooveterinaren-kompleks-plovdiv-v-balgariya-vse-oshte-ne-mozhe-da-se-dostigne-nuzhniyat-kontrol-varhu-nachina-na-otglezhdane-i-otnoshenieto-na-horata-kam-zhivotnite.html", "text": "В България все още не може да се достигне нужният контрол върху начина на отглеждане и отношението на хората към животните. Това каза за Радио „Фокус“ – Пловдив Георги Божев, директор на ОП „Зооветеринарен комплекс“ – Пловдив, по повод Световния ден на бездомните животни – 4 април. По думите му във времето, в което живеем, трябва да има активно действаща зоополиция. „Съвремието изисква наличието на зоополиция. Вече се направиха първи стъпки в това отношение и определени хора в сектор „Криминална полиция“ се занимават именно със случаи на нарушения на Закона за защита на животните. Да, в България не е типичната зоополиция, която виждаме по филмите и предаванията, но все пак има първи стъпки в тази насока. Надявам се да постигнем световното ниво на контрол върху начина на отглеждане и отношението на хората към животните“, коментира Георги Божев.\r\nНа въпрос дали служителите на Зооветерниятният комплекс в Пловдив се натъкват на случаи на насилие над животни, директорът на комплекса отговори, че по-скоро се сблъскват с последиците от упражненото насилие – на животни, които са били убити по жесток начин, също отровени и т.н. „През нас преминават последиците от това нарушение на закона и не мога да бъда категоричен в това кои са най-честите прояви на насилие над животни – дали отравяне или други видове“, коментира Божев.\r\nТони МИХАЙЛОВ", "date": "2018.04.04", "title": "Георги Божев, ОП „Зооветеринарен комплекс” – Пловдив: В България все още не може да се достигне нужният контрол върху начина на отглеждане и отношението на хората към животните"}
{"url": "http://www.focus-news.net/news/2018/04/04/2507745/enver-hodzhay-vitsepremier-na-kosovo-dialogat-za-normalizirane-na-dvustrannite-otnosheniya-e-nevazmozhen-poradi-agresivnata-kampaniya-na-belgrad.html", "text": "Според вицепремиера на Косово Енвер Ходжай  агресивната кампания на Белград за оттегляне на признаването на независимостта на Косово и изявлението на сръбския министър-председател Анна Бърнабич във връзка с участието на Прищина на срещата на върха ЕС-Западни Балкани в София правят невъзможен диалога за нормализиране на отношенията между двете страни, предава македонската информационна агенция „Макфакс“.\r\nХоджа увери, че Прищина ще реагира пропорционално на действията на Белград.\r\n„Агресивната и систематична кампания за оттегляне на признаването на Косово и искането на Сърбия Косово да не участва на срещата на върха на страните от Западните Балкани в София правят диалога невъзможен\", категоричен бе Харадинай.\r\nВ понеделник Бърнабич заяви, че е неприемливо Косово да присъства на срещата на върха на страните от Западните Балкани в София, която трябва да се състои през месец май. Същевременно тя допълни, че Сърбия ще вземе решение за участието си във форума в зависимост от хода на Прищина за създаване на Асоциацията на сръбските общини. Тереза Герова", "date": "2018.04.04", "title": "Енвер Ходжай, вицепремиер на Косово: Диалогът за нормализиране на двустранните отношения е невъзможен поради агресивната кампания на Белград"}
{"url": "http://www.focus-news.net/news/2018/04/04/2507764/yambol-podgotvena-e-ambitsiozna-programa-za-muzikalnite-praznitsi-zlatnata-diana.html", "text": "Амбициозна програма, по-бляскава от когато и да било, предлагат тазгодишните Музикални празници „Златната Диана“. В 50-ия си, юбилеен творчески сезон, организаторите и домакини от Камерен оркестър „Дианополис“ са поканили за изява в Ямбол изключителни личности от световната музикална сцена.  Това съобщиха от пресцентъра на Община Ямбол.\r\nНай-ярката „звезда“ на празниците е харизматичният цигулар и виртуоз Светлин Русев. Изключителен инструменталист, с многобройни международни награди, българската гордост ще бъде солист в тържественото откриване на празниците на 15 април в петвековната сграда на ямболския Безистен. Началото на концерта е в 11.30 часа. Светлин Русев е дългогодишен концертмайстор на симфоничния оркестър на Френското национално радио, преподавател по цигулка в Националната консерватория в Париж, също и в Женева. Свири на цигулка Страдивариус от 1710 г., предоставена му от Nippon Music Foundation. \r\nЗа откриването на „Златната Диана“ е подготвен репертоар, представящ няколко от най-емблематичните произведения на българското музикално изкуство – „Песента\" на Панчо Владигеров, „Севдана\" на Черкин, „Адажио\" за струнен оркестър на Кюркчийски. В програмата са включени още и шедьоври на европейски автори – „Кармен Фантазия\" на Сарасате и „Симпъл симфони\" на Бритън. Класиките ще бъдат представени от ямболския Камерен оркестър „Дианополис“ с диригент маестро Константин Илиевски, концертмайстор – Красимира Султанова.\r\nСилното българско присъствие на „Златната Диана 2018“ се допълва от  младия кларинетист, родом от Ямбол, Боян Иванов, който във втората вечер ще си партнира в дуо с тайвано-френската пианистка Лизиен Чен. И двама развиват музикалните си кариери в Лондон и имат зад гърба си участия в едни от най-престижните зали. Камерната вечер предлага класически „евъргрийни“ на Гершуин, Шуберт, Моцарт и др., които ще прозвучат на 16 април, понеделник, от 19.00 часа в Синия салон на НЧ „Съгласие – 1862“.\r\nВеликолепната „Травиата“, представена от Пловдивската опера ще гостува в третата вечер на музикалните празници – 17 април. Началото е в 18.00 в зрителната зала на читалище „Съгласие“.\r\nЗаключителната вечер, по традиция, крие много изненади, подготвени от Фестивалния симфоничен оркестър. Ключовият гост-солист този път е неподражаемият Теодосий Спасов. Гала концертът е на 18 април, в Голямата зала на Община Ямбол, с начален час 19.00. \r\nМузикалните празници „Златната Диана 2018“ се реализират с изключителната подкрепа на Община Ямбол. Билетите за концертите могат да бъдат закупени от касата във фоайето на Голямата зала на общината. Телефон за контакт и заявки: 087 669 40 83.", "date": "2018.04.04", "title": "Ямбол: Подготвена е амбициозна програма за Музикалните празници „Златната Диана“"}
{"url": "http://www.focus-news.net/news/2018/04/04/2507767/burgas-regionalniyat-istoricheski-muzey-shte-pokazhe-kak-se-boyadisvat-yaytsa-s-prirodni-materiali.html", "text": "И тази година Регионален исторически музей – Бургас ще покаже как се боядисват яйца с природни материали – люспи от лук, цвекло, куркума и др. Това съобщиха от пресцентъра на Община Бургас. Поканени са всички на Велики четвъртък, 5 април, от 12:00 часа в градинката до Часовника. Тайните ще разкрият жените от НЧ „Съзнание 1927“ от с. Маринка.", "date": "2018.04.04", "title": "Бургас: Регионалният исторически музей ще покаже как се боядисват яйца с природни материали"}
{"url": "http://www.focus-news.net/news/2018/04/04/2507763/ministar-krasen-kralev-godinata-za-balgarskiya-boks-zapochva-udarno.html", "text": "Годината за българския бокс започва ударно. Това каза министърът на младежта и спорта Красен Кралев пред журналисти след срещата си с четиримата български призьори от европейското първенство по бокс до 22 години в румънския град Търгу Жиу,предаде репротер на Радио „Фокус“. Златни медали от шампионата на Стария континент спечелиха Даниел Асенов в категория до 52 килограма и Мелис Йонузова в категория до 69 килограма, а с бронз се окичиха Боян Асенов и Еми-Мари Тодорова. По думите на министър Кралев освен спечелените 4 медала, българският щаб е имал силите да запише и още призови резултати. „Много срещи от полуфиналите бяха загубени с 3:2 съдийски гласа, което показва, че сме имали изключително силен и равностоен отбор във всички категории. Пожелавам им успех и да продължават да работят по същия начин“. Министър Кралев награди българските боксьори и техните треньори с почетни плакети и отправи благодарност към президента на Българската федерация по бокс Красимир Инински за отличната работа през последните години. Своите впечатления от шампионата сподели и самият европейски шампион Даниел Асенов: „Като цяло беше доста тежко първенство, но се радвам, че успях да надделея във всички битки. Радвам се за моя успех. Това, което предстои за мен от тук нататък е още едно европейско първенство, световно първенство и мачове в Националната боксова лига.“ \r\nДругият континентален шампион Мелис Йонузова разкри, че ѝ е било трудно във финалния двубой за златото. „Полякинята беше като боркиня, бореше се много, но не ѝ дадох шанс.“ Йонузова сподели, че не поставя бариери пред личните си цели и иска един ден да изкачи олимпийския и световен връх.", "date": "2018.04.04", "title": "Министър Красен Кралев: Годината за българския бокс започва ударно"}
{"url": "http://www.focus-news.net/news/2018/04/04/2507769/ministar-temenuzhka-petkova-podkrepyame-vsichko-koeto-e-svarzano-s-uskoryavane-na-protsesa-na-liberalizatsiya-na-energiyniya-pazar.html", "text": "Подкрепяме всичко, което е свързано с либерализацията на енергийния пазар. Това каза министърът на енергетика Теменужка Петкова, която дойде в парламента по време на дебатите по два законопроекта за промени в Закона за енергетиката, предаде репортер на Агенция „Фокус”. „Беше споменато многократно, че се работи от 2015 годна в тази посока. Световната банка подготви един модел на либерализация на електроенергийния пазар. Този модел има своите въпросителни. Една от тях е препоръката на Световната банка по отношение на възобновяемите енергийни източници да бъде въведен моделът „договор за разлика”. Нещо, което за всички впоследствие стана ясно, че няма как да се реализира и се взе принципно решение да бъде въведен моделът „договор за премия”, както предвиждат насоките за държавната помощ”, обясни министър Петкова. Тя подчерта, че въпросът за държавната помощ също е сред най важните, който окончателно трябва да бъде разрешен. „Досега няма законопроект и няма държавна помощ, предоставена в областта на енергетиката, която де е нотифицирана тогава, когато предвижда европейското законодателство”, обясни Петкова и подчерта, че вероятно това се дължи на неразбиране на Закона за държавните помощи. \r\nИван ЛАЗАРОВ", "date": "2018.04.04", "title": "Министър Теменужка Петкова: Подкрепяме всичко, което е свързано с ускоряване на процеса на либерализация на енергийния пазар"}
{"url": "http://www.focus-news.net/news/2018/04/04/2507768/dzhes-beyli-poslanik-na-sasht-v-skopie-makedoniya-ima-realna-vazmozhnost-skoro-da-stane-chast-ot-nato.html", "text": "Реалната възможност Македония скоро да се присъедини към НАТО е най-голямата разлика, когато говорим за страната днес в сравнение с миналото, заяви американският посланик Джес Бейли в рамките на форума \"НАТО и ти\", организирана от Министерството на отбраната, Евроатлантическия съвет на Македония, Службата за връзка на НАТО и хърватското посолство по повод Деня на Алианса - 4 април, отбелязва скопското електронно издание „Локално“.\r\n„Какво означава членството в НАТО за Македония и нейните граждани? Това означава, че вие ще бъдете съюзници, а не партньори, приятели, съседи с други държави-членки. Днес, когато се честват 69 години от подписването на Вашингтонския договор, НАТО е съюз, който се основава на зачитането на правата на първа и свободи, демокрацията и върховенството на закона“, заяви американският дипломат. \r\nСпоред Бейли неспазването на върховенство на закона прави страната уязвима на корупция, вътрешни и външни врагове.  Същевременно той допълни, че присъединяването на Македония към НАТО ще помогне да се преодолеят вътрешнополитическите разделения в страната. Необходимо е  обаче системните реформи, които Македония провежда,  да не останат само на хартия, а да се приложат практически.   Тереза Герова", "date": "2018.04.04", "title": "Джес Бейли, посланик на САЩ в Скопие: Македония има реална възможност скоро да стане част от НАТО"}
{"url": "http://www.focus-news.net/news/2018/04/04/2507766/gd-granichna-politsiya-intenziven-e-trafikat-na-gkpp-dunav-most-ruse-za-tovarni-avtomobili-na-izhod.html", "text": "На българо-румънската граница, на ГКПП \"Дунав мост - Русе\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". На всички останали български гранични контролно-пропусквателни пунктове трафикът е нормален.", "date": "2018.04.04", "title": "ГД \"Гранична полиция\": Интензивен е трафикът на ГКПП \"Дунав мост - Русе\" за товарни автомобили на изход"}
{"url": "http://www.focus-news.net/news/2018/04/04/2507765/tass-spored-balgarskiya-prezident-po-sluchaya-skripal-sa-neobhodimi-yasni-i-neosporimi-dokazatelstva.html", "text": "Държавният глава на България Румен Радев заяви, че по случая „Скрипал“ са необходими ясни и безспорни доказателства за ролята на Русия, преди да бъдат предприети каквито и да било мерки срещу нея. Съгласно думите му, в отношенията с Москва е необходимо придържане към политиката на баланс и диалог. Съответното изявление Радев направи на пресконференция след преговорите с хърватския си колега Колинда Грабар-Китарович в София, предава TACC.\r\n„Политиката на диалог и баланс в отношенията с Русия трябва да продължи, към такава позиция се придържа и Австрия, която ще ни смени като председател на Съвета на ЕС. Бих искал да подчертая, че България в лоялен член и на ЕС, и на НАТО, но тези съюзи са основани на много ценности, един от които е прозрачността. За да предприемем следващи стъпки (срещу Руската федерация), сме длъжни да получим ясни и безспорни доказателства (за вината й)“, категоричен бе президентът на България, като допълни, че „за разрешаване на възникналите противоречия е необходим диалог“.  Тереза Герова", "date": "2018.04.04", "title": "ТАСС: Според българския президент по случая „Скрипал“ са необходими ясни и неоспорими доказателства"}
{"url": "http://www.focus-news.net/news/2018/04/04/2507776/dobrich-v-obshtinskite-detski-gradini-veche-sa-vavedeni-dve-novi-uslugi-pochasovi-i-sezonni-zanimaniya-s-detsata.html", "text": "В Общинските детски градини на Добрич вече са въведени две нови услуги – почасови и сезонни занимания с децата, съобщи зам.-кметът „Хуманитарни дейности“ д-р Емилия Баева, предаде кореспондентът на Радио „Фокус” – Варна. Новите услуги са регламентирани с допълването и изменението на Наредбата за общинските детските заведения. На следващата сесия на Общинския съвет ще внесем предложение по Наредбата за формиране на цени на тези услуги. Тази наша идея също узря във връзка с трудности, които открихме миналата година при реализиране на старата наредба. Създадени са варианти за почасова детска градина и сезонна услуга. Какво означава последната? Сезонната услуга е в неучебно време – от 1 юни до 14 септември. През този период деца от други общини идват да гостуват през лятото в Добрич. Тези деца, особено ако идват от големи общини, не биват отписвани от детската градина там, защото ще загубят своето място. Знаете, в София, Пловдив, Варна е много сериозен проблемът с местата в детските градини. Но те имат нужда да посещават при нас детска градина и ние нямахме възможност за налагане на такса, тъй като по силата на старата Наредба не предлагахме такава услуга. Ние получаваме средства за възнаграждения на персонала по единния разходен стандарт. Но тези деца не от други общини не бяха включвани в системата. Независимо от броя на такива деца е необходимо да имаме регламент, според който да таксуваме услугата“, посочи д-р Баева. Тя допълни, че сезонното посещение е въведено и за учебно време за случаи, при които през учебната година дете от друга община трябва по някакви причини да живее временно в Добрич, но неговата баба например все още работи и се налага то да посещава детска градина в града. „Аз съм много доволна, че Общината ще има възможност да отговори и на подобна потребност“, заяви зам.-кметът д-р Емилия Баева. \r\nЖулиета НИКОЛОВА", "date": "2018.04.04", "title": "Добрич: В Общинските детски градини вече са въведени две нови услуги – почасови и сезонни занимания с децата"}
{"url": "http://www.focus-news.net/news/2018/04/04/2507775/haskovo-maykata-na-izgubilata-bitkata-s-raka-niki-dari-sredstva-na-chetiri-nuzhdaeshti-se-ot-lechenie-detsa.html", "text": "Майката на изгубилата битката с рака Николета Корондилева, Росица Ленкова дари днес суми на четири деца от Хасково нуждаещи се от лечение. Сумите са от сметката, набираща средства за лечението на Ники. По 13 240 лева са преведени на Ива, Дани, Крис и Дани. Това съобщиха от пресцентъра на Община Хасково.\r\nИванина Иванова \r\nИван Демирев Иванов\r\nБанка: ЦКБ\r\nIBAN: BG14CECB979040C1845200\r\nBIC: CECBBGSF\r\nКристиян Милчев \r\nBIC UNCRBGSF\r\nIBAN BG65UNCR70001522974851\r\nТитуляр: Кристиян Милчев\r\nДани на 11 години\r\nМилена Димитрова Бялкова- Иванова \r\nЦКБ АД Клон Хасково \r\nIBAN: BG59 CECB 9790 40D4 7095 00 \r\nBIC: CECBBGSF\r\nДани на 11 години, с диагноза ДЦП\r\nСилвия Миткова Каменова\r\nРайфайзенбанк\r\nIBAN : BG02RZBB91551007797541 BIC: RZBBBGSF\r\nСредства ще бъдат преведени и на Дневен център за деца и младежи с увреждания „Марина“ за изграждането на сензорна стая. „Пожелавам им да бъдат здрави, да не се отказват да се борят, много късмет и безгрижни слънчеви детски дни“, каза Росица Ленкова. В профила си в социалните мрежи Росица написа: „В този миг мило мое ангелче, единственото ми желание е да усетиш в себе си хармония, да не забравяш за многото възможности, които твоята вяра ражда за другите, да се множи любовта, която ти създаде. Това, което ти остави е пример, как да бъдем ДОБРИ, да се борим докрай и да оценяваме и най-малките жестове“", "date": "2018.04.04", "title": "Хасково: Майката на изгубилата битката с рака Ники дари средства на четири нуждаещи се от лечение деца"}
{"url": "http://www.focus-news.net/news/2018/04/04/2507762/civilmediamk-makedoniya-kosovskiyat-parlament-zasedava-izvanredno-za-deportatsiyata-na-shestimata-predpolagaemi-gyulenisti.html", "text": "Парламентът на Косово се събира на извънредно заседание за обсъждане на ареста и депортацията на шестимата турски граждани, уличени във връзки с мрежата на гюленистите, предава скопската  Civilmedia.mk .\r\nЗаместник-председателят на законодателния орган в Прищина Джавит Халити поясни, че заседанието се свиква по настояване на 40 депутати, а единствената тема в дневния ред е депортирането на шестимата турски граждани. \r\nПетима учители и един лекар с турски произход бяха депортирани миналата седмица от Косово за предполагаеми връзки с Гюлен. След операцията косовският премиер Рамуш Харадинай освободи от длъжност министъра на вътрешните работи и началника на разузнаването с аргумента, че не е бил информиран за операцията. Турският президент Ердоган реагира остро на решението на Харадинай и го обвини в прикриване на „терористи“. Тереза Герова", "date": "2018.04.04", "title": "Civilmedia.mk (Македония): Косовският парламент заседава извънредно за депортацията на шестимата предполагаеми гюленисти"}
{"url": "http://www.focus-news.net/news/2018/04/04/2507771/anadolu-agency-v-ankara-zapochna-tristrannata-sreshta-za-siriya.html", "text": "Започна срещата на върха в Анкара  с представители на Турция, Иран и Руската федерация, които ще търсят решение на седемгодишния конфликт в Сирия, предава държавната информационна агенция Anadolu Agency. \r\nФорумът в Анкара е вторият по рода си между турския президент Реджеп Тайип Ердоган и колегите му от Иран и Русия, Хасан Роухани и Владимир Путин. Първата тристранна среща за Сирия се състоя през ноември 2017 г. в руския черноморски курорт Сочи.  Тереза Герова", "date": "2018.04.04", "title": "Anadolu Agency: В Анкара започна тристранната среща за Сирия"}
{"url": "http://www.focus-news.net/news/2018/04/04/2507770/shte-se-sastoi-izvanreden-brifing-po-povod-predstoyashtite-machove-mezhdu-levski-i-tsska.html", "text": "Министърът на младежта и спорта Красен Кралев, заместник-изпълнителният директор на Българския футболен съюз Антон Попов и заместник-директорът на Столична дирекция на вътрешните работи Антон Златанов ще дадат извънреден брифинг по повод предстоящите мачове между \"Левски\" и ЦСКА. Това съобщиха от пресцентъра на Министерството на младежта и спорта. Срещата с медиите ще се проведе в 15.00 часа днес (4 април) на третия етаж в сградата на Министерството на младежта и спорта на бул. „Васил Левски“ №75.", "date": "2018.04.04", "title": "Ще се състои извънреден брифинг по повод предстоящите мачове между \"Левски\" и ЦСКА"}
{"url": "http://www.focus-news.net/news/2018/04/04/2507781/ministar-neno-dimov-podpisa-dogovori-za-vodnite-proekti-na-plovdiv-i-tutrakan.html", "text": "Министърът на околната среда и водите Нено Димов подписа договор за реконструкция на канализационната мрежа и на пречиствателната станция за отпадъчни води в Пловдив. Над 415 000 жители ще имат достъп до подобрено пречистване на водите. Близо 15 000 жители ще се ползват от подобрени услуги във водоснабдяването. Това съобщиха от пресцентъра на МОСВ.\r\n„Чрез рехабилитацията на пречиствателната станция ще се намали притокът на вредни вещества и биогенни елементи във водоприемника, а подмяната на водопроводите ще намали значително физическите загуби на вода в града“, каза министър Димов. \r\nОбщият размер на инвестицията е над 115,3 млн. лв. Оперативна програма „Околна среда 2014-2020“ осигурява безвъзмездна финансова помощ в размер на 80,7 млн. лв. Срокът за изпълнение на проекта е 30 месеца. \r\nМинистър Димов подписа и договор за изграждане на градска пречиствателна станция за отпадъчни води (ГПСОВ) и доизграждане на канализационната мрежа в Тутракан. \r\nС доизграждане на канализационната мрежа в града ще се осигури 100% свързаност на населението към канализацията,  което ще повиши качеството на ВиК услугите. Допълнително над 10 000 жители ще получат достъп до подобрено пречистване на отпадъчните води. С изграждането на новата ГПСОВ ще се осигури събирането, отвеждането и пречистването на отпадъчни води от територията на града преди заустването им в река Дунав. „Ограничаването на замърсяването на речните води ще подпомогне и за опазване на биологичното разнообразие в река Дунав с ефект и извън границите на страната“, каза министър Димов. \r\nПроектът е на обща стойност над 32,3 млн. лв., като ОПОС 2014-2020 осигурява безвъзмездна финансова помощ в размер на близо 22,7 млн. лв. Срокът за приключване на дейностите е 30 месеца.", "date": "2018.04.04", "title": "Министър Нено Димов подписа договори за водните проекти на Пловдив и Тутракан"}
{"url": "http://www.focus-news.net/news/2018/04/04/2507772/komisar-rumyana-borisova-gd-granichna-politsiya-preporachvame-na-patuvashtite-po-vreme-na-velikdenskite-praznitsi-da-izpolzvat-ne-samo-osnovnite-no-i-po-malkite-granichni-punktove.html", "text": "Препоръчваме на пътуващите по време на великденските празници да използват не само основните, но и по-малките гранични пунктове. Това каза комисар Румяна Борисова – началник отдел „Гранични проверки“ в ГД „Гранична полиция“ на брифинг във връзка с предприетите действия по осигуряването на обществения ред, пожарната безопасност и сигурността в страната по време на Великденските празници, предаде репортер на Агенция „Фокус“.\r\n„Предвид предстоящите великденски празници ГД „Гранична полиция“ е предприела необходимите мерки за осъществяване на ефективен граничен контрол и осигуряване на нормална пропускателна способност на всички гранични пунктове на територията на страната. Осигурен е необходимият ресурс от служители, а също така и технически средства, отговарящи на европейските стандарти. Проведени са по места работни срещи с ръководителите на службите от задължителния граничен контрол, с ръководителите на граничните пунктове за набелязване на мерки за недопускане на нарушения преди и по време на празниците и за осигуряване на нормална дейност на пунктовете“, каза още ком. Борисова.\r\nТя уточни, че предвид очаквания интензитет на движението най-вече в първия и в последния ден от празниците ГД „Гранична полиция“ препоръчва на пътуващите да предвидят своето време преди тръгване. „И на тези, които възнамеряват да напуснат територията на страната, освен основните ГКПП препоръчваме да се използват и останалите на територията на страната, включително и малките такива. И обръщаме внимание за непълнолетните български граждани, които ще пътуват без своите родители или само с един родител, да бъдат снабдени с необходимите декларации и съгласие“, каза още комисарят.\r\nБорисова коментира и темата за избягалите вчера двама затворници от Софийския затвор, като уточни, че информацията за тях е разпространена по всички ГКПП и граничните служители са запознати със случая.\r\nЦветилена СИМЕОНОВА", "date": "2018.04.04", "title": "Комисар Румяна Борисова, ГД „Гранична полиция“: Препоръчваме на пътуващите по време на великденските празници да използват не само основните, но и по-малките гранични пунктове"}
{"url": "http://www.focus-news.net/news/2018/04/04/2507780/krasimir-ininski-bfb-mladite-balgarski-boksyori-navlizat-vav-forma-dostoyna-za-olimpiyski-igri.html", "text": "Младите български боксьори навлизат във форма, достойна за Олимпийски игри. Това каза в интервю за Радио „Фокус“ президентът на Българската федерация по бокс Красимир Инински след срещата в Министерството на младежта и спорта с министър Красен Кралев по повод спечелените четири медала от европейското п-во до 22 години в Румъния. Победите на ринга са резултат от съвместна работа, коментира Инински. Един състезател трябва да получава необходимите грижи и да бъде подпомаган във всеки аспект, добави той. Инински изрази надежда, че се заражда нов силен братски тандем в лицето на братя Асенови. „Искрено се надявам. Това или го имаш, или го нямаш. Но тези две момчета доказват, че притежават подобен талант в своето семейство. Да се надяваме, че ще продължават да жънат успехи и да прославят България“. По думите на президента на българската боксова федерация не по-малък е успехът на младите боксьорки – Мелис Йонузова и Еми-Мари Тодорова, които за първи път участват на голям шампионат при жените. Работи се в посока да се спечели медал от Токио, продължи своите размишления Инински. „Но също така знам, че това е един огромен труд и няма да е никак лесно. Конкуренцията е ужасяваща.“ Според него за реализирането на олимпийската мечта е необходимо състезателите да се справят, освен с напрежението, и с много други фактори. „Пот, труд и лишения – така се стига до олимпийски медал.“\r\nПо отношение на очертаващия се мач при професионалистите в тежка категория между Кубрат Пулев и Дилиан Уайт, Инински подчерта: „Пулев е най-успешният български боксьор и това, което е направил до момента, е страхотен успех за България и българския бокс. Мога да му пожелая успех и дано успее в начинанието си. Познавам от малки и Кубрат, и брат му - от спортната рота на ЦСКА. Но и те са минали през пътя, по който сега вървят младите ни боксьори.“ Мач между Кубрат и Антъни Джошуа е възможен, като тук всичко опира до проговори, завърши своя коментар Инински.", "date": "2018.04.04", "title": "Красимир Инински, БФБ: Младите български боксьори навлизат във форма, достойна за Олимпийски игри"}
{"url": "http://www.focus-news.net/news/2018/04/04/2507778/faz-nyama-promyana-v-pozitsiyata-na-berlin-po-sluchaya-skripal.html", "text": "Въпреки липсата на доказателства, федералното правителство в Берлин подозира, че Москва вероятно стои зад атаката срещу бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на месец март. Това заяви говорителят на правителството Улрике Демер, допълвайки, че Германия все още споделя оценката на Великобритания, съобщава националният ежедневник Die Frankfurter Allgemeine Zeitung.\r\n„Нищо не се е променило“, категорична бе Демер ден, след като eкспертите от британската военна лаборатория в Портън Даун признаха, не могат да идентифицират „точния източник“ на невропаралитичния газ „Новичок“, с койтов началото на март в Солзбъри бяха отровени Сергей Скрипал и дъщеря му Юлия.\r\nОрганизацията за забрана на химическите оръжия (ОЗХО) заседава извънредно в сряда по случая „Скрипал“.Специалната сесия на Изпълнителния съвет на ОЗХО се провежда в Хага, по искане на Русия, при закрити врати. Аферата, свързана с предполагаемата атака на Москва с невропаралитичен газ доведе до значително дипломатическо напрежение между Запада и Русия. Великобритания обвинява Кремъл, че стои зад атаката – твърдение, което руснаците категорично отхвърлят. Тереза Герова", "date": "2018.04.04", "title": "FAZ: Няма промяна в позицията на Берлин по случая „Скрипал“"}
{"url": "http://www.focus-news.net/news/2018/04/04/2507777/sliven-politsiyata-razsledva-sluchay-na-otravyane-na-kucheta-v-selo-gavrailovo.html", "text": "Зоополицията в Сливен работи по случай на жестоко отношение към животни. Инспекторите разследват случай на отравяне на кучета в сливенското село Гавраилово. Това съобщи пред Радио „Фокус“ – Сливен главен инспектор Димитър Кикьов, началник на Районното управление на полицията в Сливен. Ролята на така наречените „зоополицаи“ в Сливен се осъществява от разследващи полицаи или районни инспектори, упълномощени да извършват тази дейност със заповед на началника на ОД на МВР – Сливен. В тяхната компетенция са всички случаи, определени от четири члена в Наказателния кодекс – за организация на кучешки боеве, жестоко отношение към животни, или неполагане на достатъчно грижи за домашно животно. Срещу нарушителите на този текст се прилагат всички предвидени в закона санкции. За безпризорните животни ангажимент имат компетентните служби – общините, общинска полиция и БАБХ, поясни Кикьов. Той добави, че в Сливен има добро взаимодействие между всички ангажирани институции, а полицията оказва активно съдействие в разследването на всички постъпили сигнали.\r\nЛюдмила ЙОРГОВА", "date": "2018.04.04", "title": "Сливен: Полицията разследва случай на отравяне на кучета в село Гавраилово"}
{"url": "http://www.focus-news.net/news/2018/04/04/2507782/prezidentat-rumen-radev-shte-se-sreshtne-sas-zamestnik-ministar-predsedatelya-po-vaprosite-na-evropeyskata-integratsiya-na-republika-moldova-yurie-lyanka.html", "text": "На 5 април от 14.00 часа на „Дондуков 2“ президентът Румен Радев ще проведе среща със заместник министър-председателя по въпросите на европейската интеграция на Република Молдова Юрие Лянка. Това съобщиха от прессекретариата на държавния глава.", "date": "2018.04.04", "title": "Президентът Румен Радев ще се срещне със заместник министър-председателя по въпросите на европейската интеграция на Република Молдова Юрие Лянка"}
{"url": "http://www.focus-news.net/news/2018/04/04/2507774/parlamentat-prie-na-parvo-chetene-promeni-v-zakona-za-energetikata-svarzani-s-pravomoshtiyata-na-kevr-i-liberalizatsiyata-na-energiyniya-pazar.html", "text": "Парламентът гласува и прие на първо четене два законопроекта за изменение на Закона за енергетика, предаде репортер на Агенция „Фокус”. Първият е по предложение на народни представители от ПГ на „Обединени патриоти” и предвижда Комисията за енергийно и водно регулиране да има правомощията да разрешава сделките при покупко-продажба на съществени части от капитала на търговски дружества, които управляват стратегическа за енергийната ни система инфраструктура. В разпоредбите е записано, че от съществено значение е дружествата-купувачи да бъдат стратегически инвеститори, които да могат да гарантират дългосрочното устойчиво развитие на енергийната система в страната. С предлаганите промени вносителите се надяват да се постигне прозрачност на сделките с активи на енергийни дружества в един от най-важните сектори за българската икономика. В случаи на нарушаване на новосъздадените разпоредби се предвижда отнемане на лиценза на дружеството, осъществяващо пренос или разпределение.\r\nВторият законопроект е внесен депутата от ГЕРБ Делян Добрев и група народни представители и се отнася до либерализацията на енергийния пазар. Част от мерките в законопроекта включват задължение на операторите на електропреносната и електроразпределителната мрежа да закупуват електроенергията за технологични разходи на пазарен принцип. Предвижда се производителите на електрическа енергия от възобновяеми източници и високоефективно комбинирано производство на електрическа и топлинна енергия с обща мощност 4 и повече мегаватчаса да сключват договори, по силата на които да бъдат компенсирани с премия, представляваща разликата между прогнозната цена и цената на производителя. Със законопроекта се предлага премията да се изплаща от Фонд „Сигурност на енергийната система“, като се увеличават неговите правомощия.\r\nИван ЛАЗАРОВ", "date": "2018.04.04", "title": "Парламентът прие на първо четене промени в Закона за енергетиката, свързани с правомощията на КЕВР и либерализацията на енергийния пазар"}
{"url": "http://www.focus-news.net/news/2018/04/04/2507784/veliko-tarnovo-svishtov-i-selo-vardim-ostavat-dva-dni-bez-voda-zaradi-avariya-na-magistralen-vodoprovod.html", "text": "Жителите на Свищов и село Вардим остават два дни без вода, съобщиха от водоснабдителното дружество. Преустановяването на водоподаването на 4 и 5 април е вследствие на възникнала авария на стария довеждащ магистрален водопровод за град Свищов и поради неизпълнени гаранционни условия по довеждащата водопроводна мрежа от фирмата изпълнител.", "date": "2018.04.04", "title": "Велико Търново: Свищов и село Вардим остават два дни без вода заради авария на магистрален водопровод"}
{"url": "http://www.focus-news.net/news/2018/04/04/2507779/gl-insp-stefan-stefanov-gdpbzn-29-protivopozharni-avtomobila-i-142-sluzhiteli-na-pozharnata-shte-badat-dezhurni-v-noshtta-na-velikden-za-da-se-garantira-bezopasnostta-na-grazhdanite.html", "text": "29 противопожарни автомобила и 142 служители на пожарната ще бъдат дежурни в нощта на Великден, за да се гарантира безопасността на гражданите. Това каза главен инспектор Стефан Стефанов от ГД „Пожарна безопасност и защита на населението“ на брифинг във връзка с предприетите действия по осигуряването на обществения ред, пожарната безопасност и сигурността в страната по време на Великденските празници, предаде репортер на Агенция „Фокус“.\r\n„Преди още около 20 дни организирахме и проведохме множество проверки в църкви, църковни обекти и места, където ще се празнува. Проверени са 1606 такива обекта, връчени са 222 разпоредителни документа. Особено внимание при проверките е обърнато на условията за безопасна евакуация, условията за първоначално пожарогасене и условията за пожарна безопасност в самите обекти, което е задължение на собствениците и на управляващите обектите“, каза гл. инсп. Стефанов.\r\nТой уточни, че 29 противопожарни автомобила ще бъдат позиционирани до по-големи църковни обекти, храмове и манастири, а 142 служители на ГД „Пожарна безопасност и защита на населението“ ще бъдат дежурни в нощта на празника, така че да имат възможност да реагират, ако възникне някакъв инцидент. „Проверките по обектите продължават и сега и ще продължават и по време на празниците. Основните акценти са осигуряване безопасността на гражданите и на местата, където ще се проведат празниците“, обясни. гл. инсп. Стефанов.\r\nЦветилена СИМЕОНОВА", "date": "2018.04.04", "title": "Гл. инсп. Стефан Стефанов, ГДПБЗН: 29 противопожарни автомобила и 142 служители на пожарната ще бъдат дежурни в нощта на Великден, за да се гарантира безопасността на гражданите"}
{"url": "http://www.focus-news.net/news/2018/04/04/2507789/kmetat-na-sofiya-yordanka-fandakova-izbrahme-6-uchilishta-v-koito-shte-badat-izgradeni-kvartalni-sportni-zali.html", "text": "Възложих на гл. архитект на София да подготви типови спортни зали, които да изпълняват функциите не само на физкултурни салони, а на квартални спортни зали в различни райони на града в дворовете на училищата. Избрахме 6 училища, които са подходящи за изграждане на такъв тип зали. Това каза пред журналисти кметът на София Йорданка Фандъкова при проверка на строителството на разширението на 149 СУ „Иван Хаджийски“ в район „Овча Купел“ 2, предаде репортер на Агенция „Фокус“. „Типовите проекти са готови и гл. архитект подготвя процедура за работно проектиране на тези зали“, посочи тя. „Тези зали ще позволят да се разшири базата на училищата в учебно време. А събота и неделя, и през вечерно време хората от квартала ще могат да спортуват в тези зали, да се провеждат състезания. Това ще бъде голяма придобивка за града ни и част от стратегията ни за развитието на спортната инфраструктура“, заяви кметът. По повод проверката на на строителството на разширението на 149 СУ „Иван Хаджийски“ в район „Овча Купел“ 2 Йорданка Фандъкова коментира: „До преди няколко месеца това място беше нелицеприятно сборище на клошари и вандали, които притесняваха гражданите. Беше изключително важно да облагородим пространствата, за да могат децата да спортуват“. „Европейска столица на спорта сме през тази година, част от програмата ни е именно осигуряването на физкултурен салон и спортна зала във всяко училище“, изтъкна тя. „Откакто екипът ни работи в общината общо 10 спортни зали и физкултурни салони сме построили досега. Вече почти няма училище без физкултурен салон. Останаха 3, имаме ясна програма и план да бъдат изградени“, уточни кметът. „В момента разширяваме Първа английска езикова гимназия, изпълняваме първия етап като разширяваме училището с 50%. Вторият етап, който предстои да започне включва именно и нов физкултурен салон“, посочи Йорданка Фандъкова и допълни, че се предвижда и изграждането на спортна зала в 9-та Френска езикова гимназия. „В 149-то училище децата вече няма да играят в класните стаи, а ще могат да се радват на модерна спортна зала. Като втори етап ще заложим оформяне на дворното пространство, с изграждане на външни игрища“, поясни тя. „Стратегията на Европейска столица на спорта е развитието на масовия спорт, с акцент върху детския спорт“, каза още кметът.", "date": "2018.04.04", "title": "Кметът на София Йорданка Фандъкова: Избрахме 6 училища, в които ще бъдат изградени квартални спортни зали"}
{"url": "http://www.focus-news.net/news/2018/04/04/2507786/d-r-velin-denev-tssmp-smolyan-rezervni-ekipi-na-speshna-pomosht-shte-dezhuryat-po-vreme-na-pochivnite-dni-za-velikden.html", "text": "Резервни екипи на Спешна помощ ще дежурят по време на почивните дни за Великден. Това каза за Радио „Фокус“ – Смолян директорът на Центъра за спешна медицинска помощ – Смолян, д-р Велин Денев. По думите му, когато предстоят повече почивни дни винаги подготвят във филиалите в цялата Смолянска област и резервни екипи, защото в тези дни лечебните заведения не работят с пълен капацитет и се налага да се извършват повече санитарни транспорти. Предвижда се през предстоящите почивни дни и линейките да са запасени с гориво навреме, ако се налага по-интензивна работа. Увеличен е и запасът с лекарствата във всички филиали, за да може безпроблемно да протече работа на екипите през почивните дни за Великден, поясни д-р Денев.\r\nТой уточни, че предвид характеристиката на Смолянска област, разполагат с достатъчно екипи и наситеността с работещи в Спешна помощ е нормална за областта. „По отношение на санитарните транспортни средства имаме нужда от повече такива, които са със задвижване 4 х 4. Причината за това е, че пътната инфраструктура е такава, че на много места ако линейката няма двойно задвижване е трудно да се достигне до адреса“, посочи д-р Денев. Той подчерта, че въпреки трудностите, не са оставили необслужен сигнал. Когато се налага линейките да достигат в труднодостъпни места понякога търсят помощта на Пожарна безопасност и защита на населението, които разполагат с високо проходими автомобили и специализирана техника, допълни д-р Денев. Налагало се е дори да се ползват и моторни шейни и верижна техника, но с общи усилия се справяме с проблемите и оказваме помощ на всички хора, потърсили медицинска помощ, каза още д-р Денев.\r\nНели ГЕРГЬОВСКА", "date": "2018.04.04", "title": "Д-р Велин Денев, ЦСМП – Смолян: Резервни екипи на Спешна помощ ще дежурят по време на почивните дни за Великден"}
{"url": "http://www.focus-news.net/news/2018/04/04/2507788/sergey-stanishev-pes-sled-sreshtata-v-sofiya-e-vazhno-da-startirat-i-pregovorite-s-albaniya-i-makedoniya.html", "text": "ПЕС смята за реалистично присъединяването през 2025 г. на страните от Западните Балкани, които са изпълнили критериите за членство. Има исторически момент, не бива да го пропускаме. След срещата на върха през май в София трябва да се ускорят преговорите, както и да стартира преговорният процес с Албания и с Македония. Усилията в тази посока са стратегическа инвестиция за ЕС. В противен случай рискуваме дестабилизация на региона, а оттам и на Съюза като цяло. Това заяви президентът на ПЕС Сергей Станишев в Тирана, където продължава двудневната среща на европейските социалисти със страните от Западните Балкани. На нея присъстват левите премиери и лидери на партии в региона, а домакин е Еди Рама – министър-председател на Албания и лидер на Социалистическата партия. Това съобщиха от пресофиса на Сергей Станишев.\r\n„Предизвикателства има и от двете страни. Необходимо е нашите съседи да направят редица реформи, а ЕС ще трябва да функционира с повече членове. ЕК излезе с шест инициативи за икономическо и инфраструктурно интегриране на държавите от Западните Балкани, но ние ще настояваме още на Европейкия съвет през юни те да добият плътност и конкретика“, добави Станишев.\r\nВ Стратегията, представена от ЕК през февруари тази година, се посочват основните приоритети пред страните от Западните Балкани за изпълняване на критериите за членство в ЕС. Сред тях са всеобхватни реформи в ключови области и конкретни стъпки към добросъседски отношения. Като част от Стратегията, Комисията обяви и шест водещи инициативи в подкрепа на реформите в региона – укрепване на принципите на правовата държава, засилено сътрудничество в областта на сигурността и миграцията, увеличаване на транспортните и енергийните връзки, засилване на подкрепата за социално-икономическо развитие, програма в областта на цифровите технологии, както и подкрепа за помирението и добросъседските отношения.", "date": "2018.04.04", "title": "Сергей Станишев, ПЕС: След срещата в София е важно да стартират и преговорите с Албания и Македония"}
{"url": "http://www.focus-news.net/news/2018/04/04/2507773/ministar-temenuzhka-petkova-za-chez-pravitelstvoto-pravi-vsichki-neobhodimo-za-da-zashtiti-natsionalnite-interesi-i-vsichki-tryabva-da-se-obedinim-okolo-tova.html", "text": "Правителството прави всички необходимо, за да защити националните интереси и всички трябва да се обединим около това. Това каза министърът на енергетиката Теменужка Петкова пред журналисти в Народното събрание във връзка със сделката с ЧЕЗ, предаде репортер на Агенция „Фокус“. „Държавата има своите възможности за регулаторни правомощия да контролира дейността не само на това електроразпределително предприятие, а на всички останали“, коментира Петкова. Тя поясни, че държавата има такава опция. По думите й не електроразпределителните предприятия определят цената на потребителите, тъй като това е функция на КЕВР. „Тя и при либерализиран пазар ще продължи да определя и регулира цените за пренос и достъп. Хората трябва да бъдат спокойни. Видя се, че тези истерии, които бяха създадени в началото, са абсолютно безпочвени и неоснователни. Трябва да се има предвид и това, което всички знаем, че трите електроразпределителни дружества съответно имат претенции и водят арбитража срещу България“, посочи министърът. \r\nВъв връзка с обвиненията на БСП, че управляващите си сменят мнението по отношение на сделката с ЧЕЗ, Петкова поясни, че те са в опозиция и по дефиниция трябва да не са съгласни с това, което правят управляващите. Във връзка с приетите промени в Закона за енергетиката, Петкова заяви, че те са добри. Тя поясни, че с приемането на промените в Закона за енергетиката в обхвата му ще влезе сделката с ЧЕЗ.\r\nДеница КИТАНОВА", "date": "2018.04.04", "title": "Министър Теменужка Петкова за ЧЕЗ: Правителството прави всички необходимо, за да защити националните интереси и всички трябва да се обединим около това"}
{"url": "http://www.focus-news.net/news/2018/04/04/2507783/kyustendil-ot-nachaloto-na-godinata-zoopolitsaite-v-oblastta-rabotyat-po-shest-sluchaya-na-predumishlena-smart-ili-trayno-uvrezhdane-na-zhivotni.html", "text": "От началото на годината зоополицаите в област Кюстендил работят по шест случая на предумишлена смърт или трайно увреждане на животни. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите й във всяко районно управление има екипи от по двама криминалисти и разследващ полицай, които работят по това направление. От началото на годината в районните управления в Кюстендилска област са образувани 6 досъдебни производства за предумишлена смърт или трайно увреждане на животни. В Кюстендил досъдебните производства са 3 – за застреляно куче, трайно увреждане на котка и проявена жестокост към гръбначни животни за причинена смърт и трайни увреждания на коне. В Бобов дол е образувано 1 досъдебно производство за умъртвено куче, а в Рила – 2 досъдебни производства за умъртвени кучета. В Районно управление – Кюстендил е започната проверка по жалба на гражданка за нанесена й телесна повреда, ухапване от оставено без надзор  куче. Проверката е приключила, собственичката на кучето е установена и материалите са изпратени на Районна прокуратура – Кюстендил с мнение да бъде образувано досъдебно производство.\r\nВенцеслав ИЛЧЕВ", "date": "2018.04.04", "title": "Кюстендил: От началото на годината зоополицаите в областта работят по шест случая на предумишлена смърт или трайно увреждане на животни"}
{"url": "http://www.focus-news.net/news/2018/04/04/2507787/komisar-borislav-muerovohranitelna-politsiya-118-hrama-v-sofiya-shte-badat-ohranyavani-ot-tseliya-resurs-na-ohranitelna-politsiya-po-vreme-na-meropriyatiyata-na-velikden.html", "text": "118 храма в София ще бъдат охранявани от целия ресурс на „Охранителна полиция“ по време на мероприятията на Великден. Това каза комисар Борислав Муеров началник отдел „Охранителна полиция“ в СДВР на брифинг във връзка с предприетите действия по осигуряването на сигурността в страната по време на Великденските празници, предаде репортер на Агенция „Фокус“.\r\n„Организацията в столицата се създава много преди самото мероприятие. Провели сме редица срещи с църковните настоятелства и с охранителните фирми във връзка с празниците. Всички охранителни фирми са уведомени за големия наплив от граждани, които ще посетят големите търговски обекти в София, запознати са и със закона за тероризма. С църковните настоятелства нещата също са стиковани“, обясни той.\r\nКомисар Муеров уточни още, че на територията на столицата на Великден ще бъдат охранявани 118 църковни храма, манастири и параклиси. „Създадена е организация с целия ресурс на „Охранителна полиция“ на СДВР ще бъдат включени и оперативни работници във връзка с големия пътникопоток към църковните храмове във връзка с джебчийски кражби. Ще бъдат изградени филтровъчни пунктове на всички големи храмове, на които ще се извършват проверки на избрани лица, за които има съмнение, че са употребили наркотици или са в нетрезво състояние. По линия на КАТ мога да кажа, че още от утре всички екипи на отдел „Пътна полиция“ ще бъдат ангажирани за наблюдение на изходите и входовете на София“, обясни той.\r\nЦветилена СИМЕОНОВА", "date": "2018.04.04", "title": "Комисар Борислав Муеров,„Охранителна полиция“: 118 храма в София ще бъдат охранявани от целия ресурс на „Охранителна полиция“ по време на мероприятията на Великден"}
{"url": "http://www.focus-news.net/news/2018/04/04/2507791/sport-monako-shte-prevzema-roazhon-park-v-ren.html", "text": "Рен приема Монако днес във френската Лига 1, а и двата тима има все още за какво да играят до края на сезона. Домакините са в отлична форма и се намират на 6-о място с равен брой точки с Монпелие, който е пред тях, и Ница, който следва в подреждането. Монако пък е втори, но няма право на отпускане, защото Марсилия и Лион чакат за евентуални грешки на князете.\r\nВъзпитаниците на Леонардо Жардим са изключително слаби в защита през кампанията, но компенсират с изключителни атакуващи показатели. Тимът няма загуба в първенството от ноември 2017-а, а след това записа 11 победи и 4 равенства. Монако е солиден и при гостуванията си, като преди година спечели на \"Роажон Парк\" с 3:2. Рен е силен на своя земя, но записа едва един успех от най-скорошните си домакинства. Тимът завърши наравно със Сент Етиен 1:1, но бе победен от Гинган за първенство и от ПСЖ в Купата на лигата. \r\nВенцислав ДРАГОМАНОВ", "date": "2018.04.04", "title": "Спорт: Монако ще превзема „Роажон Парк\" в Рен"}
{"url": "http://www.focus-news.net/news/2018/04/04/2507792/afp-frantsiya-udalzhava-proverkite-po-granitsite-za-srok-ot-oshte-shest-mesetsa.html", "text": "Франция ще удължи проверите по границите за срок от още шест месеца заради продължаващата заплаха от тероризъм, предава AFP, като се позовава на съобщение от Европейската комисия. \r\n„Получихме уведомление от Франция тази седмица\", заяви говорител на ЕК пред агенцията в отговор на въпрос дали Франция възнамерява да удължи контрола по националните граници, който трябваше да бъде отменен след 30 април тази година. Тереза Герова", "date": "2018.04.04", "title": "AFP: Франция удължава проверките по границите за срок от още шест месеца"}
{"url": "http://www.focus-news.net/news/2018/04/04/2507790/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин отново ще се спрем на няколко интересни теми, свързани с жителите на общината. В края на тази седмица, православният свят ще посрещне празника на празниците – Великден. На този ден християнската църква отбелязва Възкресението на Исус Христос, а християните се поздравят с думите „Христос Воскресе – Воистина Воскресе“. В момента се намираме и в средата на така наречената „Страстна седмица“, която е била последната от земния живот на Господ Иисус Христос. Във всеки ден от тази седмица се извършват различни обреди, продължава и спазването на строгия великденски пост. Именно за предстоящи празник Великден предстои да говорим днес. От отец Спас Веселински, свещеник в храм „Рождество Богородично“ – Симитли ще научим повече за строгостите на великденската обредност и пост. Ще говорим и с фолклористът проф. Костадин Динчев за ритуалите и практиките, свързани с Великден.\r\nОчакваме и Вас, нашите слушатели и читатели, на телефоните в студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в общината, за да може да получите най-точният и адекватен отговор.\r\nБъдете с нас във времето от 15.00 до 16.00 часа ако искате да бъдете на „Фокус“ за всичко актуално, което се случва в Симитли и малките населени места от общината.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.04.04", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/04/04/2507793/kmetat-na-sofiya-yordanka-fandakova-skoro-v-stolichniya-obshtinski-savet-shte-bade-vnesena-programata-za-ednosmenen-rezhim-na-uchilishtata.html", "text": "Подготвяме Програмата за развитие на училищната мрежа, която скоро ще бъде внесена в СОС, с цел осигуряване на едносменен режим на работа за всички училища в града. Това каза пред журналисти кметът на София Йорданка Фандъкова при проверка на строителството на разширението на 149 СУ „Иван Хаджийски“ в район „Овча Купел“ 2, предаде репортер на Агенция „Фокус“. „149-то училище е едно от тези, които и в момента се обучават на едносменен режим. Целта е не толкова привличането на нови ученици, а осигуряване на добри условия за учениците“, посочи тя. „Към момента повече от половината общински училища в София са на едносменен режим. Има райони, в които училищата са много натоварени. Част от стратегията е строителството на нови училища и разширение на училищни сгради“, обясни Йорданка Фандъкова. „По-добре е децата да започват училище от нормално време- 8.30 часа или 9.00 часа, но не по-рано, както е сега, когато са на 2 смени“, коментира тя. „Това е много важна наша задача и сме почти готови да внесем Програмата в СОС“, изтъкна кметът. „Капацитетът, който имаме в момента дава възможност за преминаване на едносменен режим“, каза още тя.", "date": "2018.04.04", "title": "Кметът на София Йорданка Фандъкова: Скоро в Столичния общински съвет ще бъде внесена Програмата за едносменен режим на училищата"}
{"url": "http://www.focus-news.net/news/2018/04/04/2507796/merilend-vklyuchva-balgarskiya-kato-chuzhd-ezik-v-diplomite-za-sredno-obrazovanie.html", "text": "Департаментът по образование на американския щат Мериленд информира посолството на България във Вашингтон за решението си да включи българския език в програмата „Сертификат за двуезичност“ (Seal of Biliteracy). Решението е резултат от предприетите действия от страна на посолството за признаване и включване на българския език в програмата на Федералния окръг Колумбия и щатите Мериленд и Вирджиния. Това съобщиха от пресцентъра на Министерството на външните работи.\r\nИзпитът за придобиване на сертификат ще следва езиковия тест по български език на Департамента за езиково обучение (ДЕО-ИЧС) при Софийския университет „Свети Климент Охридски“. Подготовката и полагането на Стандартизиран тест по български език като чужд могат да се извършат дистанционно. Информацията за него може да бъде намерена на сайта на ДЕО-ИЧС.   \r\nСлед успешно полагане на изпит по български в дипломите на зрелостниците ще пише, че освен английски владеят и български на най-високо ниво. Това ще помогне за бъдещия им професионален път. Полученият сертификат ще дава и допълнително предимство при кандидатстване в университет. Много от висшите учебни заведения в САЩ признават доказаното с документа двуезичие на кандидата.  \r\nОще тази година завършващите гимназия български ученици в Мериленд могат да положат дистанционно изпит в България и да получат Сертификат за двуезичност.  \r\nПрез 2011 г. Калифорния стана първият американски щат, въвел сертификата. Днес той се раздава от 31 щата и Федералния окръг Колумбия.", "date": "2018.04.04", "title": "Мериленд включва българския като чужд език в дипломите за средно образование"}
{"url": "http://www.focus-news.net/news/2018/04/04/2507798/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще отделим минути за подготовката за великденските празници в Белово и различните интересни прояви, организирани по този повод. В Ритуалната зала на читалище „Св. св. Кирил и Методий“ откриха Великденско ателие за боядисване на яйца с велинградска восъчна техника. В предаването ще чуете откога датира традицията да се провежда това ателие от Севдалина Попова, старши експерт „Музейно дело“ в Община Белово. Ще разговаряме и с майсторката на писани яйца Магдалена Гушкова, която показа на желаещите жители на Белово как да изпишат красиви яйца. Ще чуете повече и за други интересни инициативи по повод предстоящите празници. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.04.04", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/04/04/2507799/vidin-s-nad-50-poskapnaha-krastavitsite-v-grada-dni-predi-velikden.html", "text": "С над 50% поскъпнаха краставиците във Видин дни преди Великден, предаде репортер на Радио „Фокус“ – Видин. В повечето магазини и по пазарите цената на краставиците е от 4,20 лв. до 4,60 лв. за килограм. През вчерашния ден килограм краставици можеше да се закупи на цена от 2,95 лв. за килограм. Повишила се е и цената на зелените марули – от 0,80 лв. за брой сега вече се продават за 1,20 лв. за брой. Най-висока е цената на лютите чушлета – 10 лв. за килограм, връзка чесън е 0,80 лв., а връзка зелен лук – 0,60 лв. Цената на оранжерийните домати засега е 2,95 лв. за килограм, но от утре се очаква и тя се повиши с 50 ст. Оранжерийните червени чушки също запазват цената си – 3,60 лв. за килограм.\r\nАнна ЛОЗАНОВА", "date": "2018.04.04", "title": "Видин: С над 50% поскъпнаха краставиците в града дни преди Великден"}
{"url": "http://www.focus-news.net/news/2018/04/04/2507794/ministar-predsedatelyat-boyko-borisov-se-sreshtna-s-prezidenta-na-harvatiya-kolinda-grabar-kitarovich.html", "text": "Министър-председателят Бойко Борисов се срещна с президента на Хърватия Колинда Грабар-Китарович, която е на официално посещение в България. Двамата обсъдиха възможностите за задълбочаване на сътрудничеството между двете страни, като акцентът бе поставен върху приоритета на Българското председателство на Съвета на ЕС - перспективата пред страните от Западните Балкани. Това съобщиха от правителствената информационна служба.\r\nПрезидентът Колинда Грабар-Китарович поздрави премиера Борисов за успешното водене на Българското председателство на Съвета на ЕС, а той подчерта важността на проектите за инфраструктурна и дигитална свързаност в региона. „България отдава изключително важно значение на задълбочаването на регионалното сътрудничество за укрепването на стабилността на страните от Западните Балкани“, каза премиерът Борисов и допълни, че от особена важност е фокусът върху региона да остане на дневен ред в Европейския съюз и след края на Българското председателство.", "date": "2018.04.04", "title": "Министър-председателят Бойко Борисов се срещна с президента на Хърватия Колинда Грабар-Китарович"}
{"url": "http://www.focus-news.net/news/2018/04/04/2507800/obshtina-pernik-na-5-april-shte-se-provede-preskonferentsiya-vav-vrazka-s-golyamata-nagrada-poluchena-ot-ilyuzionno-izkustvo-ikar.html", "text": "На 5 април, от 13.00 часа, в залата на Общински младежки дом - Перник, ще се проведе пресконференция във връзка с голямата награда, получена от илюзионно изкуство „Икар“. Това съобщиха от пресцентъра на Община Перник.", "date": "2018.04.04", "title": "Община Перник: На 5 април ще се проведе пресконференция във връзка с голямата награда, получена от илюзионно изкуство „Икар“"}
{"url": "http://www.focus-news.net/news/2018/04/04/2507785/komisar-vladimir-demirev-dvayset-hrama-na-teritoriyata-na-oblast-sliven-sa-bili-provereni-ot-protivopozharnata-sluzhba-predi-velikden.html", "text": "Двайсет храма на територията на област Сливен са били проверени от противопожарната служба преди Великден. Това съобщи пред Радио „Фокус“ – Сливен комисар Владимир Демирев, директор на РД „ПБЗН“ – Сливен. В осем от църквите са били установени несъответствия с правилата за противопожарна безопасност. Там не е била актуализирана документацията, имало е незаредени в срок пожарогасители, или те са били недостатъчни на брой, или са били поставени на неподходящи за целта места. Издадени са предписания за всички открити нарушения, проведени са и инструктажи с църковните служители, поясни Демирев. Изрично е посочено, че по време на богослуженията, вратите на храмовете трябва да бъдат застопорени в отворено положение.\r\nПо време на Великденските празници, и в нощта на събота срещу неделя, около двата храма в Сливен, където ще има всенощни служби: катедрален храм „Свети Димитър“ и „Света София“, ще има дежурни екипи. Такива ще има и в останалите общински центрове – Твърдица, Нова Загора и Котел. Ще има и мобилни екипи, които ще следят за противопожарната безопасност по селата.\r\nЛюдмила ЙОРГОВА", "date": "2018.04.04", "title": "Комисар Владимир Демирев: Двайсет храма на територията на област Сливен са били проверени от противопожарната служба преди Великден"}
{"url": "http://www.focus-news.net/news/2018/04/04/2507795/dimitris-tsanakopulus-promyanata-na-konstitutsionnoto-ime-e-edno-ot-pravnite-zadalzheniya-za-razreshavane-na-spora-za-imeto.html", "text": "Говорителят на гръцкото правителство и министър без портфейл Димитрис Цанакопулос заяви, че промяната на конституционното име на Македония е една от законните задължения на страната му да постигне споразумение със северния си съсед, предава Радио „Свободна Европа“в македонската си редакция. \r\nКоментирайки възможния план \"Б\" за подписване на споразумение с международни организации, без то да минава за одобрени в парламентите на двете страни, Цанакопулос припомни, че „няма международен проблем, който да може да бъде решен без международно споразумение\" и за двете страни. Тереза Герова", "date": "2018.04.04", "title": "Димитрис Цанакопулус: Промяната на конституционното име е едно от правните задължения за разрешаване на спора за името"}
{"url": "http://www.focus-news.net/news/2018/04/04/2507803/dobrich-prevantivno-informatsionniyat-tsentar-po-narkotichni-veshtestva-organizira-sreshta-razgovor-s-zhurnalista-i-avtor-na-knigata-padenie-i-spasenie-vesela-toteva-na-12-april.html", "text": "Превантивно-информационният център по наркотични вещества организира среща – разговор с журналиста и автор на книгата „Падение и спасение“ Весела Тотева, съобщиха от пресцентъра на Община град Добрич. Събитието ще се проведе на 12 април от 13.30 часа в концертна зала „Добрич“ и е част от общинската кампания „Бъди здрав“. Книгата „Падение и спасение” на Весела Тотева е една изповед, за живот преминал през деветте кръга на ада, стигнала дъното и въпреки всичко успяла да се оттласне от него и излязла. В книгата авторката признава: ,  … никога не съм се влюбвала и никога не съм  обичала много, страстно, лудо, до смърт….. никога не съм обичала никой друг, освен хероина…любовта на живота ми”.  В анотацията към книгата д-р Митко Новаков пише: „Книга за страданията, които доброволно си причиняваш, ако се отдадеш на пагубната страст на наркотиците, но и книга на упованието, защото въпреки всичко, въпреки сякаш отчаянието - измъкваш се, спасяваш се, въздигаш се. В това е големият смисъл на изповедта на Весела Тотева - да узнаем и разберем, че винаги има надежда, винаги има изход, стига да вярваш в надеждата, в изхода, в любовта... Прочетете я непременно - книги като \"Падение и спасение\" наистина спасяват, спасяват безотказно.\"", "date": "2018.04.04", "title": "Добрич: Превантивно-информационният център по наркотични вещества организира среща – разговор с журналиста и автор на книгата „Падение и спасение“ Весела Тотева на 12 април"}
{"url": "http://www.focus-news.net/news/2018/04/04/2507805/mvr-stolichnoto-4-to-ru-tarsi-sadeystvieto-na-grazhdanite-za-ustanovyavane-na-mazh-otkradnal-znachitelna-parichna-suma.html", "text": "Столичното Четвърто РУ търси съдействие за установяване на самоличността на мъжа от снимките, свалени от камера, във връзка с извършено около 16.20 часа на 19 ноември 2017 г. на ул.”Бузлуджа” 50 тежко криминално престъпление. Това съобщиха от пресцентъра на МВР. Тогава след употреба на сила била отнета значителна парична сума. \r\nУмоляват се гражданите, които разполагат с информация за самоличността и местонахождението на мъжа, да сигнализират на тел. 112, 02 / 982 41 60, 02 /866 22 27. Анонимността им е гарантирана.", "date": "2018.04.04", "title": "МВР: Столичното 4-то РУ търси съдействието на гражданите за установяване на мъж, откраднал значителна парична сума"}
{"url": "http://www.focus-news.net/news/2018/04/04/2507806/chrez-zhrebiy-byaha-prekrateni-mandatite-na-aleksandar-yordanov-georgi-zlatev-valentin-petkov-i-remzi-osman-kato-chlenove-na-kevr.html", "text": "В рамките на заседанието на парламентарната Комисия по енергетика се проведе жребий за обновяване на състава на Комисията по енергийно и водно регулиране (КЕВР), предаде репортер на Агенция „Фокус”. Тегленето на имената определи да бъдат прекратени мандатите на четирима членове – Александър Йорданов, Георги Златев, Валентин Петков и Ремзи Осман. Членове на КЕВР остават Владко Владимиров, Димитър Кочков, Евгения Харитонова и Светла Тодорова, както и председателят Иван Иванов, чието име не участваше в жребия поради по-дългия му мандат по закон.\r\nТегленето на имената се проведе по процедурни правила, приети предварително от Народното събрание. Така съставът на КЕВР ще се обнови с двама членове със стаж в областта на енергетиката, един в областта на водоснабдяването и канализацията и един член измежду членовете с юридически стаж и стаж в областта на икономиката.\r\nБяха проведени три отделни тегления, като всяко теглене се проведе с по две кутии - в едната са имената на членовете на КЕВР, които участват в тегленето, а във втората - листчета с текст \"мандатът се прекратява\" и \"мандатът не се прекратява\". Гости на заседанието и журналисти теглиха листче от едната и от другата кутия и така определиха имената на членовете, чийто мандат се прекратява. \r\nСпоред приетите правила предложения за нови членове на КЕВР могат да се правят от народни представители или от парламентарни групи до 17-и април 2018 г. След това ще бъде извършена предварителна проверка от комисията по досиетата и изслушване на кандидатите в парламентарната комисия по енергетика.\r\nГласуването за членове на КЕВР ще се извърши явно, като за избран ще се смята кандидатът, получил повече от половината от гласовете на присъстващите народни представители в пленарна зала. \r\nИван ЛАЗАРОВ", "date": "2018.04.04", "title": "Чрез жребий бяха прекратени мандатите на Александър Йорданов, Георги Златев, Валентин Петков и Ремзи Осман като членове на КЕВР"}
{"url": "http://www.focus-news.net/news/2018/04/04/2507797/zam-ministar-velik-zanchev-tehnicheski-izpravni-sa-bili-pri-tragvaneto-si-ot-stolitsata-vagonite-na-vlaka-sofiya-burgas-koyto-se-zapali-pri-konyovo.html", "text": "При тръгването си  вагоните на влака София – Бургас при Коньово, който се запали при Коньово са били технически изправни. Това каза Велик Занчев, заместник-министър на транспорта, информационните технологии и съобщенията по време на изслушването си на Комисията по транспорт, предаде репортер на Агенция „Фокус“. „Имаме запалване на два вагона в състава на влака София – Бургас. Композицията се състои от четири вагона“, обясни Занчев. \"Що се отнася за тези вагони в какво техническо състояние са били, взех информация от \"БДЖ - Пътнически превози\", единият е минал среден ремонт, другият капитален ремонт“, каза заместник-министърът. По думите му през 6 месеца се правят регулярни основни прегледи на вагоните. \"Преди тръгване на всеки влак тези вагони са минали през депо „Надежда“. Там им е направен основен преглед“, допълни заместник-министърът. По думите му вагоните са били технически изправни при тръгването им от София. По отношение на звеното, което прави разследване, той уточни, че то тече в момента и преди заключенията му не може да се каже как е станал инцидентът. Велик Зачев обясни, че служителите във влака са реагирали адекватно и заяви, че те ще бъдат наградени.\r\nДеница КИТАНОВА", "date": "2018.04.04", "title": "Зам.-министър Велик Занчев: Технически изправни са били при тръгването си от столицата вагоните на влака София – Бургас, който се запали при Коньово"}
{"url": "http://www.focus-news.net/news/2018/04/04/2507809/stara-zagora-zapochna-sedmitsata-na-gorata-v-grada.html", "text": "С организирано от Регионалната дирекция по горите и Държавното горско стопанство в Стара Загора залесяване бе даден старт на традиционната Седмица на гората. Това съобщиха от пресцентъра на Община Стара Загора. В проявата, посветена на професионалния празник на работещите в системата, участваха представители на Областната и общинската администрация, на Общинския съвет, на регионални структури и др. В засаждането на 500 фиданки с атласки кедър на площ от 200 дка в парк Борова гора се включиха председателят на Общинския съвет Таньо Брайков, зам.-кметът Йордан Николов, областният управител Гергана Микова, нейните заместници Петя Чакърова и Димитър Драчев и др. Директорът на РДГ инж. Петър Заяков проведе инструктаж за начина на засаждане на младите фиданки. „Гора се създава трудно, затова сега отново залесяваме терена , на който преди две години бяха засадени 1 200 фиданки. От тях 15 % са оцелели, а по-голямата част са извадени. Продължаваме да работим в посока парк „Аязмото“, поясни той. Инж. Заяков съобщи още, че в района са залесени 2 200 дка след пожарите преди 11 години. Регионалната дирекция на горите в Стара Загора и горските стопанства възстановяват унищожените площи, но се работи и по новите 600 дка обезлесени от пожари през последните години в района западно от парк „М. М. Кусев“. Тазгодишната Седмица на гората е под мотото „Децата и гората на България-за бъдещето на зелена Европа“. Сред проявите в Стара Загора е предвидено на 14 март т.г., от 10.00 ч. на „Гора 21-ви век“, която се намира до тенискортовете над Митрополията да бъде проведено залесително мероприятие за деца.", "date": "2018.04.04", "title": "Стара Загора: Започна Седмицата на гората в града"}
{"url": "http://www.focus-news.net/news/2018/04/04/2507807/haskovo-apelativna-prokuratura-plovdiv-otmeni-otkaza-na-okrazhna-prokuratura-haskovo-da-obzhalva-naredbata-za-detskite-gradini-na-teritoriyata-na-obshtinata.html", "text": "Апелативна прокуратура - Пловдив отмени отказа на Окръжна прокуратура - Хасково да обжалва изменението на Наредбата за определяне и администриране на местните такси и цени на услуги на територията на община Хасково. Според апелативните прокурори, колегите им от окръжна прокуратура не са обсъдили всички факти и обстоятелства относно изменението на Наредбата. Така на практика техният отказ се явява необоснован, което води до неговата незаконосъобразност. Това съобщиха от пресцентъра на Община Хасково.\r\nСъгласно Резолюция от 29.03.2018г. на апелативен прокурор са дадени указания на Окръжна прокуратура - Хасково какви обстоятелства следва да бъдат изследвани и тогава може да се даде заключение дали промяната на Наредбата е законосъобразна или не.", "date": "2018.04.04", "title": "Хасково: Апелативна прокуратура - Пловдив отмени отказа на Окръжна прокуратура - Хасково да обжалва наредбата за детските градини на територията на общината"}
{"url": "http://www.focus-news.net/news/2018/04/04/2507801/georgi-svilenski-bsp-zadalzheniyata-na-bdzh-namalyavat-no-aktivite-na-druzhestvoto-namalyavat-s-40.html", "text": "Задълженията на БДЖ намаляват, но активите на дружеството намаляват с 40 %. Това каза заместник-председателят на ПГ На „БСП за България“ Георги Свиленски по време на изслушването на ръководството на БДЖ на заседанието на Комисията по транспорт, предаде репортер на Агенция „Фокус“. По думите му това е все едно някой да има два апартамента и задължения, но след 10 години да няма задължения, но и апартаменти. Свиленски заяви, че в последните месеци БДЖ и БСП си говорят през медиите и добави, че от БДЖ разнасят из медиите таблицата със задълженията на дружеството, в която се вижда, е че те са намалели, но от нея става ясно, че активите на дружеството намаляват от 1 млрд.лв. на 600 млн. лв., т.е. с 40%, а собственият капитал намалява над три пъти. „Приходите на дружеството намаляват от 550 млн.лв. на 350 млн.лв. - с 36%. Пътниците, това за което ние говорим, че трябва да се увеличават – вашите клиенти,  намаляват с 36%“, каза още Свиленски. Той отчете, че и локомотивният парк също намалява. „Колкото и да обикаляте и да казвате, че нещата са добре през 2009 дружеството е имало задължения 849 млн. лв., но е имало активи за над 1,1 млрд. лв. В момента дружеството има активи за над 600 млн.лв.  През 2014 г. ние имаме декапитализирано дружество. Какво е състоянието с вагоните – 2006 г. 1337 пътнически вагона, а в момента - 360. Локомотиви – през 2007 г. – 612, а в момента 342“, заяви Свиленски.\r\nДеница КИТАНОВА", "date": "2018.04.04", "title": "Георги Свиленски, БСП: Задълженията на БДЖ намаляват, но активите на дружеството намаляват с 40%"}
{"url": "http://www.focus-news.net/news/2018/04/04/2507808/zamestnik-ministar-velik-zanchev-bdzh-ima-mnogo-neoperativni-aktivi-ot-koito-tryabva-da-se-osvobodi.html", "text": "БДЖ има много неоперативни активи, от които трябва да се освободи - примерът на БСП за апартаментите не е удачен, тъй като те могат да се ползват, а вагони на 45 години не. Това каза Велик Занчев, заместник-министър на транспорта, информационните технологии и съобщенията по време на изслушването си на Комисията по транспорт във връзка с казаното от заместник-председателят на ПГ на \"БСП за България\" Георги Свиленски,а предаде репортер на Агенция „Фокус“.\r\n\"Никой не атакува тройната коалиция от нас, но 2009 г. ние като ръководство на БДЖ заварихме едно дружество в технически фалит. И сега ако не бяхме положили усилия през първото, второто и третото правителство на г-н Борисов, това дружество нямаше да съществува“, коментира Занчев. По думите му 2009 г. е заварен финансов колапс, неплащани заплати, синдикати по гарата, депа и паланки. „2010 г. какво се случва? Правим финансов анализ и започваме да правим реформи. Кой понесе политическата отговорност при това оптимизиране на персонала 2011 г.?“, попита Занчев и подчерта, че това е министър Ивайло Московски. „Стискаше му и пое тази политическа отговорност да реформира дружеството. Това с двата апартамента е некоректен пример, това не са апартаменти. Апартаментите може да ги ползваме, само че тези активи, които са над 45 години продължават да бъдат ограбвани, неслучайно казах, че имаме много неоперативни активи, от които дружеството трябва да се освободи\", заяви заместник-министърът. Той поясни, че се планира да стартира обществена поръчка, с която подвижният състав да бъде обновен. „Не казвам, че сме светци, но полагаме усилия и се справяме със задачите, които са поставени пред железниците“, заяви министър Занчев.\r\nДеница КИТАНОВА", "date": "2018.04.04", "title": "Заместник-министър Велик Занчев: БДЖ има много неоперативни активи, от които трябва да се освободи"}
{"url": "http://www.focus-news.net/news/2018/04/04/2507811/petar-velkov-otgovornik-na-priyuta-za-zhivotni-v-kyustendil-golyama-chast-ot-sluchaite-na-zhestokost-kam-zhivotnite-sa-provokirani-ot-lichnostni-konflikti-sred-horata.html", "text": "Голяма част от случаите на жестокост към животните са провокирани от личностни конфликти сред хората. Това каза пред Радио „Фокус” – Кюстендил, представител на природозащитна организация и отговорник за приюта за животни в Кюстендил. „Срещат се отравяния на кучета и котки, но тук вече се говори за престъпление съгласно Наказателния кодекс. Винаги в дъното на всичко стоят хората. Според мен при конфликти между хората, между съседи се стига дадени животни да бъдат потърпевши. Тук не става въпрос за хора, които изпитват удоволствие, когато извършват жестокости над животните. По-скоро става въпрос за междуличностни конфликти, след което страдат животните”, каза Петър Велков. По думите му в Кюстендил работи добре структурираната зоополиция. Според Петър Велков случаите на жестокост спрямо животните в страната не са толкова много, но се дава широка гласност в медиите и сред обществото.\r\nВенцеслав ИЛЧЕВ", "date": "2018.04.04", "title": "Петър Велков, отговорник на приюта за животни в Кюстендил: Голяма част от случаите на жестокост към животните са провокирани от личностни конфликти сред хората"}
{"url": "http://www.focus-news.net/news/2018/04/04/2507812/ria-novosti-es-ne-podkrepi-proektozayavlenieto-na-ozho-za-sluchaya-skripal.html", "text": "Европейският съюз отказа да подкрепи проектозаявлението на Организацията за забрана на химическите оръжия (ОЗХО), която заседава извънредно в сряда по случая „Скрипал“, предава РИА Новости, като се позовава на документ от Брюксел. \r\nОт разпространения текст става ясно, че решението на ЕС е взето заради липсата на отговори от страна на Русия. „За съжаление, Русия не показа позитивна реакция на първоначалното предложение на Великобритания да представи релевантна информация“, се казва в изявлението на Брюксел. \r\nСъщевременно в текста се подчертава, че ЕС има пълно доверие на разследването на случая, което води Великобритания в сътрудничество с ОЗХО. „Много е важно Русия да отговори на законните въпроси на британското правителство, да започне да сътрудничи с ОЗХО да представи на организацията пълна информация по повод всяка програма, имаща отношение към случая“, се подчертава още в документа.  Тереза Герова", "date": "2018.04.04", "title": "РИА Новости: ЕС не подкрепи проектозаявлението на ОЗХО за случая „Скрипал“"}
{"url": "http://www.focus-news.net/news/2018/04/04/2507802/ramush-haradinay-kam-opozitsiyata-ako-iskate-izbori-imate-podkrepata-ni.html", "text": "Министър-председателят на Косово Рамуш Харадинай подкрепи искането на най-голямата опозиционна партия в страната – Демократическия съюз – за провеждане на предсрочни парламентарни избори, предава македонската информационна агенция „Макфакс“.\r\nНа пресконференция след заседание на кабинета, Харадинай увери, че партията му „Алианс за бъдещето на Косово“ ще гласува за нови избори, ако останалите партии от управляващата коалиция и от опозицията са съгласни с предложението.\r\nПризивът към политическите партии да определят дата за провеждане на нови извънредни избори бе отправен от Демократическия съюз с обяснението, че Косово е влязло в дълбока политическа криза, възникнала след последните събития в Косовска Митровица и Прищина – арестуването на ръководителя на сръбската Канцлелария за Косово и Метохия Марко Джурич и депортирането на шестимата турски граждани, заподозрени в членство в мрежата на гюленистите. Тереза Герова", "date": "2018.04.04", "title": "Рамуш Харадинай към опозицията: Ако искате избори, имате подкрепата ни"}
{"url": "http://www.focus-news.net/news/2018/04/04/2507817/pazardzhik-golyamo-e-raznoobrazieto-ot-kozunatsi-dni-predi-velikden-v-targovskata-mrezha-v-grada.html", "text": "Голямо е разнообразието от козунаци дни преди Великден в търговската мрежа в Пазарджик, предаде репортер на Радио „Фокус“ – Пазарджик. Цените са между 2,00 и 4,50 лева. Много от фурните и цехове за производство на закуски приемат поръчки за самия празничен ден, за да са сигурни клиентите, че козунакът ще е пресен. Поръчки се приемат и за пити, изпечени на място. Най-търсени са обикновените козунаци, които струват 2,00 лева. Тези със стафиди, орехи или шоколадови парченца достигат цени 4,50 – 5,00 лева. Големите хранителни вериги в Пазарджик по традиция предлагат вносни сладкиши, характерни за Великден, които са на цени от 5,00 до 12,00 лева. През тази година се предлагат и по-малки козунаци, които са на цена между 1 и 2 лева за брой.\r\nВаня НИКОЛОВА", "date": "2018.04.04", "title": "Пазарджик: Голямо е разнообразието от козунаци дни преди Великден в търговската мрежа в града"}
{"url": "http://www.focus-news.net/news/2018/04/04/2507813/veliko-tarnovo-nyama-tezhki-sluchai-na-agresiya-spryamo-zhivotni-v-oblastta.html", "text": "Няма тежки случаи на агресия спрямо животни във Велико Търново и региона. Това каза за Радио „Фокус“ – Велико Търново Радостина Герганова, председател на фондацията „Приятели на животните”-ВТ. Тя посочи, че повечето от кучетата и котките, на които помагат, са блъснати от автомобили или по тях е стреляно с ловни пушки със съчми. „Най-често простреляните животни са с увреда на гръбнака, т.е. по тях е стреляно умишлено. За да се уцели по този начин животното, не е случайно. В последствие има такива животни, които остават парализирани със задните си крака“, допълни Радостина Герганова. Тя посочи, че в повечето случаи сигнали за пострадали животни се подават от хора, които в последствие не се интересуват от тях. Доброволците водят кучетата и котките на ветеринар, а ако те са в по-тежко състояние се изпращат във ветеринарна клиника в Стара Загора или в София. След възстановяването им, се търси постоянен дом на животното. Радостина Герганова посочи, че в повечето случи простреляните остават парализирани. Това прави трудно и намирането на осиновители. „Трудно е, защото грижата за такива животни си е ангажимент. Понякога те изискват малко по-специални грижи. Някои имат проблем с отделителните функции и трябва да им се почиства по-често. За съжаление, хората намират това за трудност и не се ангажират с подобен тип животно. В повечето случаи се търси възможност за осиновяване в чужбина, защото там хората са малко по-склонни да поемат грижите за такива животни“, допълни Герганова. Съвсем скоро е имало случай на осиновено куче, възстановило се след стрелба по него. Въпреки че останало парализирано след инцидента, то било осиновено от семейство в Габрово. Осигурена му е инвалидна количка и в момента животното води сравнително нормален живот.\r\nНадежда КРЪСТЕВА", "date": "2018.04.04", "title": "Велико Търново: Няма тежки случаи на агресия спрямо животни в областта"}
{"url": "http://www.focus-news.net/news/2018/04/04/2507804/plamen-pesharov-bdzh-patnicheski-prevozi-shtetata-ot-intsidenta-kray-konyovo-e-za-okolo-280-hil-lv.html", "text": "Щетата от инцидента край Коньово е за около 280 хил. лв.  Това каза Пламен Пешаров, управителят на „БДЖ – Пътнически превози“ по време на изслушването си на Комисията по транспорт, предаде репортер на Агенция „Фокус“. „Вагоните са застраховани. Има наша група, която прави оглед на щетите“, обясни той и уточни, че застрахователите са уведомени навреме. По думите му тези вагони са минали през поне пет проверки. Той подчерта, че не се прави компромис по отношение на безопасността.  \r\nДеница КИТАНОВА", "date": "2018.04.04", "title": "Пламен Пешаров, „БДЖ – Пътнически превози“: Щетата от инцидента край Коньово е за около 280 хил. лв"}
{"url": "http://www.focus-news.net/news/2018/04/04/2507818/aleksandar-vulin-ministar-na-otbranata-na-sarbiya-do-kraya-na-godinata-shte-badat-zavarsheni-izpitaniyata-na-poveche-ot-40-orazheyni-sistemi.html", "text": "Министърът на отбраната на Сърбия Александър Вулин заяви, че до края на годината ще бъдат завършени изпитанията на повече от 40 нови оръжейни системи, които – ако отговарят на критериите за качество, ще постъпят на въоръжение в армията, съобщава белградското електронно издание Kurir, като се позовава на съобщение от военното ведомство на западната ни съседка. \r\nСъответното изявление Вулин направи в Центъра за технически изпитания в Никинци, като  подчерта, че инвестирането в подобни институции е от „от първостепенно значение за Сърбия\".\r\n„Без успешен, добре оборудван център не не можем да имаме успешна отбранителна индустрия и сигурна армия на Сърбия. Няма компромис по отношение на качеството на въоръженията, които са част от армията, и няма компромис относно сигурността на нейните членове“, отбеляза Вулин.. Тереза Герова", "date": "2018.04.04", "title": "Александър Вулин, министър на отбраната на Сърбия: До края на годината ще бъдат завършени изпитанията на повече от 40 оръжейни системи"}
{"url": "http://www.focus-news.net/news/2018/04/04/2507816/delyan-dobrev-gerb-mnogo-darzha-da-zapazim-printsipa-nito-edna-partiya-ili-koalitsiya-da-nyama-mnozinstvo-v-kevr.html", "text": "Много държа да запазим принципа нито една партия или коалиция да няма мнозинство в регулатора. Това каза пред журналисти председателят на Комисията по енергетика Делян Добрев след проведения жребий за предсрочно прекратяване на мандата на четирима членове на Комисията по енергийно и водно регулиране (КЕВР), предаде репортер на Агенция „Фокус”. „Народното събрание прие текстове а жребий в средата на мандата, за да има приемственост. За да не сменим всички членове на КЕВР, а сменим половината от тях, решихме това да стане със жребий. Тези, които останаха, ще бъдат комисари още три години и ще имат пълен мандат. Тези, които ще изберем, също ще имат пълен мандат от 6 години. Оттук нататък жребий повече няма да има, а на всеки 3 годни ще се обновява половината от състава, без председателя, който има 7-годишен мандат”, обясни процедурата Делян Добрев.\r\nНа въпрос дали ГЕРБ предстои да предложи свои кандидатури за овакантените постове, Делян Добрев отговори: „Не сме говорили още по тази тема. По стечение на обстоятелствата на двама от комисарите, които ние номинирахме, мандатът не се прекратява – Евгения Харитонова и Светла Тодорова. Дали ще предложим, не мога да отговоря на този етап”. \r\nДелян Добрев даде положителна оценка за работата на регулатора и подчерта: „Ние видяхме в тези три години независим регулатор, който вземаше решения без да се влияе от конюнктурата, политиците и т.н. Минахме през тежки реформи. Преди 3 години системата бе с дефицит от 800 млн. лева на година. В момента имаме излишък. Малък, но излишък. С независимият регулатор и реформата с енергетиката потигнахме добри резултати”, коментира още Делян Добрев. \r\nИван ЛАЗАРОВ", "date": "2018.04.04", "title": "Делян Добрев, ГЕРБ: Много държа да запазим принципа нито една партия или коалиция да няма мнозинство в КЕВР"}
{"url": "http://www.focus-news.net/news/2018/04/04/2507810/bdzh-shte-nagradi-sluzhitelite-ot-prevozniya-i-lokomotivniya-personal-na-vlaka-koyto-se-zapali-v-rayona-na-gara-konyovo.html", "text": "Утре, 5 април, ръководният екип на БДЖ ще награди служителите от превозния и локомотивния персонал, които обслужваха бързия влак № 8613 от София за Бургас на 30 март 2018 г., за проявения висок професионализъм и своевременно евакуиране на пътниците от влака. Това съобщиха от пресцентъра на „Холдинг Български държавни железници“ ЕАД.\r\nСъбитието ще се състои от 11:00 часа в приемната зала на втория етаж в сградата на Централно управление на „Холдинг БДЖ” ЕАД на ул. „Иван Вазов” № 3.", "date": "2018.04.04", "title": "БДЖ ще награди служителите от превозния и локомотивния персонал на влака, който се запали в района на гара Коньово"}
{"url": "http://www.focus-news.net/news/2018/04/04/2507819/plovdiv-vazstanoveno-e-dvizhenieto-po-pat-i-8-plovdiv-popovitsa-v-rayona-na-gr-sadovo.html", "text": "Възстановено е движението по път I-8 Пловдив - Поповица в района на гр. Садово. Това съобщиха от пресцентъра на Агенция \"Пътна инфраструктура\".", "date": "2018.04.04", "title": "Пловдив: Възстановено е движението по път I-8 Пловдив - Поповица в района на гр. Садово"}
{"url": "http://www.focus-news.net/news/2018/04/04/2507815/vladimir-vladimirov-holding-bdzh-ochakvame-oshte-40-mln-lv-da-badat-plateni-v-ramkite-na-sledvashtiya-mesets-i-dokraya-na-godinata-shte-bade-priklyuchen-vaprosat-s-dalgovete-na-druzhestvoto.html", "text": "Очакваме още 40 млн. лв. да бъдат платени в рамките на следващия месец и докрая на годината ще бъде приключен въпросът с тези 100 млн. по облигационния заем. Това каза Владимир Владимиров, изпълнителен директор на „Холдинг - БДЖ“ по време на изслушването си на Комисията по транспорт, предаде репортер на Агенция „Фокус“. Владимиров допълни, че това е станало ясно от разговорите му с министър Ивайло Московски. „Защо не ни подкрепите за това, че искаме да купим нови мотрисни влакове“, попита БСП  Владимиров. По отношение на обществените поръчки, той заяви: „Нека да влязат компетентните органи. Компетентните органи са в БДЖ от десетилетия“, допълни Владимиров.\r\nДеница КИТАНОВА", "date": "2018.04.04", "title": "Владимир Владимиров, „Холдинг – БДЖ“: Очакваме още 40 млн. лв.  да бъдат платени в рамките на следващия месец и докрая на годината ще бъде приключен въпросът с дълговете на дружеството"}
{"url": "http://www.focus-news.net/news/2018/04/04/2507823/d-r-stanislav-polomski-tssmp-vidin-nyama-da-se-uvelichavat-speshnite-ekipi-v-oblastta-za-velikdenskite-praznitsi.html", "text": "Eкипите на Центъра за спешна медицинска помощ във Видинска област в почивните дни за Великденските празници няма да се увеличават, каза за Радио „Фокус“ д-р Станислав Поломски, директор на центъра. Той посочи, че спешните екипи за денонощно дежурство на територията на областта са 8. „Три са във Видин, два – в Белоградчик и по един екип има във филиалите ни в Кула, Брегово и Димово. Няма необходимост от увеличаване на екипите, това не се прави в цялата страна“, допълни д-р Поломски. Той уточни, че един екип на Центъра за спешна медицинска помощ във Видинска  област  обслужва 10 000 жители от населението в областта. Според директора на центъра д-р Станислав Поломски това е напълно достатъчно и посочи за пример големите градове в страната, където един спешен екип обслужва около 100 000 души. „По време на празници при събиране на повече почивни дни в Центъра за спешна медицинска помощ се отчита по голямо натоварване, но тогава не работят семейните лекари и повечето случаи са напълно обясними“,  каза д-р Поломски. В празнични дни се увеличават и случаите на пациенти, прекалили с алкохол или храна, както и на такива, злоупотребили с наркотици.\r\nАнна ЛОЗАНОВА", "date": "2018.04.04", "title": "Д-р Станислав Поломски, ЦСМП-Видин: Няма да се увеличават спешните екипи в областта за великденските празници"}
{"url": "http://www.focus-news.net/news/2018/04/04/2507822/zam-direktorat-na-sdvr-anton-zlatanov-nachalniyat-chas-na-chast-ot-machovete-mezhdu-levski-i-tsska-se-promenya-zashtoto-te-tryabva-da-svarshat-v-svetlata-chast-na-denonoshtieto.html", "text": "Началният час на част от мачовете между Левски и ЦСКА се променя, защото те трябва да свършат в светлата част на денонощието. Това каза заместник-директорът на Столична дирекция на вътрешните работи Антон Златанов на брифинг по повод предстоящите мачове между Левски и ЦСКА, предаде репортер на Агенция „Фокус“.\r\n„Водени сме от една единствена цел – да осигурим обществения ред както на хората, които искат да посетят срещата, така и на останалите граждани. България е Председател на Съвета на ЕС и във връзка с това ще се провеждат много различни мероприятия през април и май, когато ще се играят и пет дербита между Левски и ЦСКА. Заради това движението в центъра на столицата ще бъде изключително затруднено, но все пак на пръсти се броят дербитата в световен мащаб, които са като дербито на Левски и ЦСКА от наша гледна точка – от тази на полицията. Хвърляме огромен ресурс, за да осигурим спокойствието на всички граждани и се надявам всичко да бъде наред“, каза още Златанов.\r\nЗаместник-изпълнителният директор на Българския футболен съюз Антон Попов уточни, че се налага да се проведат пет дербита в рамките на два месеца, за да се изпълни условието на ФИФА и УЕФА краят на първенството да е на 20 май. „Срещата на 11 април между Левски и ЦСКА остава в 18.00 часа и ще се излъчва по „Диема спорт“. Срещата от плейофите на 18 април, която беше планирана за 20.00 часа, ще се премести от 18.00 часа и ще се предава на живо по същата телевизия. А началният час на срещата реванш на 25 април си остава 18.30 часа и също ще е по \"Диема спорт“, обясни той. „Искам да се извиня на хората, за които времето около тези мачове ще бъда малко напрегнато, но такива мачове не се играят всеки ден“, каза още Попов.\r\nЦветилена СИМЕОНОВА", "date": "2018.04.04", "title": "Зам.-директорът на СДВР Антон Златанов: Началният час на част от мачовете между Левски и ЦСКА се променя, защото те трябва да свършат в светлата част на денонощието"}
{"url": "http://www.focus-news.net/news/2018/04/04/2507826/agentsiya-mitnitsi-vinetkite-patnite-taksi-i-razreshitelnite-rezhimi-shte-se-obrabotvat-rachno-v-posledniya-ot-poreditsata-pochivni-dni-za-velikden.html", "text": "Винетките, пътните такси и разрешителните режими ще се обработват ръчно в последния от поредицата почивни дни за Великден, съобщиха от пресцентъра на Агенция „Митници“. От 20:00 ч. на 8 април до 08:00 ч. на 10 април модул „Пътни такси и разрешителен режим\" (ПТРР) няма да работи в автоматичен режим поради извършване на технически процедури. За посочения период, до приключване на техническите процедури, обработката на пътни превозни средства ще продължи, като ще се извършва по аварийна процедура (ръчна обработка). На всички пунктове за горепосочения период пътните и винетни такси ще бъдат заплащани в брой. За периода Агенция „Митници“ ще подсигури допълнително служители на всички трасета за ръчна обработка на товарните автомобили при контрол на пътните такси и разрешителния режим. \r\nНе се очаква техническите процедури да се отразят на обработката на леки автомобили и автобуси, тъй като при тях се контролира само наличието на валиден винетен стикер. Т.е. ръчната обработка няма да усложни допълнително интензивния лек трафик по граничните пунктове, който се очаква в края на празниците. Периодът на аварийна процедура е съобразен и с товарните превозни средства. \r\nТехническите процедури са свързани с миграция на база данни към нов сървър с по-добри параметри и са част от изпълнение на дейности по Проект 8.2.1 „Предоставяне на експертиза за намаляване на натовареността на базата данни на модул ПТРР\". Цялостното изпълнение на проекта, включващо и други оптимизационни дейности, ще доведе до ускоряване на обработката на превозни средства при контрол на пътните такси и разрешителния режим.", "date": "2018.04.04", "title": "Агенция „Митници“: Винетките, пътните такси и разрешителните режими ще се обработват ръчно в последния от поредицата почивни дни за Великден"}
{"url": "http://www.focus-news.net/news/2018/04/04/2507821/radostina-gerganova-priyateli-na-zhivotnite-vt-ryadko-se-tarsi-nakazatelna-otgovornost-za-proyava-na-zhestokost-spryamo-zhivotno.html", "text": "Рядко се търси наказателна отговорност за проява на жестокост спрямо животно. Това каза за Радио „Фокус“ – Велико Търново Радостина Герганова, председател на фондацията „Приятели на животните”-ВТ. Тя посочи, че в повечето случаи не се намира лице, което да свидетелства за случай на проява на агресия. „Всички казват: „Да. Ние знаем кой е. Той редовно стреля по животни“, но никой не иска да каже имената на човека. Или ги е страх, или не искат да поемат отговорност и да се ангажират с даване на показания и ходене в полицията. За съжаление, без някакво име или доказателство, няма как ние като организация да подадем сигнал“, посочи Герганова. Тя допълни, че обикновено се стреля по животни с ловна пушка със съчми и поради тази причина няма как да се установи причинителя на деянието. По думите й в повечето случаи хората остават безучастни към такива престъпления поради страх да не им се случи нещо. „Обикновено лицата, които стрелят по животни, са агресивни и към хората“, подчерта Радостина Герганова.\r\nНадежда КРЪСТЕВА", "date": "2018.04.04", "title": "Радостина Герганова, „Приятели на животните“ ВТ: Рядко се търси наказателна отговорност за проява на жестокост спрямо животно"}
{"url": "http://www.focus-news.net/news/2018/04/04/2507827/mvr-dvama-uchastnitsi-v-telefonni-izmami-sa-zadarzhani-pri-operatsiya-na-tutrakanski-kriminalisti.html", "text": "Двама мъже – на 27 г. и на 33 г., участници в извършване на телефонни измами, са задържани при операция на служители на РУ-Тутракан. Това съобщиха от пресцентъра на МВР.\r\nПолицейските действия са стартирали непосредствено след като на 2 и на 3 април в селата Поляна и Попина две възрастни жени били въвлечени в заблуждение, че техни близки се нуждаят от скъпо лечение, в резултат на което те дали суми от 1000 лв. и от 4000 лв. на непознат, посетил ги в домовете им. \r\nПредприетите незабавни оперативно-издирвателни действия насочили криминалистите към 27-годишен жител на село Коларово. Снощи на път към Русе той бил задържан на границата на Тутраканската община от полицейски служители с част от отнетите суми. В процес на проверка е съпричастността му към друга телефонна измама на територията на област Силистра. Към момента мъжът е с повдигнато обвинение за същото престъпление, извършено в Добричка област. \r\nДруг 33-годишен жител на Главиница е задържан от криминалистите тази сутрин на територията на село Ситово. Той влязъл в полезрението на разследващите в рамките на досъдебно производство за телефонна измама, извършена на 15 март тази година в село Шуменци за сумата от 4450 лв. Има данни, че той е съпричастен към телефонна измама в края на месец ноември 2017 г. в Старо село, както и на друга измама на територията на област Разград. \r\nДвамата мъже са задържани за срок до 24 часа. Продължава работата по изясняване на случаите и по установяване и на други лица, свързани с престъпната дейност.", "date": "2018.04.04", "title": "МВР: Двама участници в телефонни измами са задържани при операция на тутракански криминалисти"}
{"url": "http://www.focus-news.net/news/2018/04/04/2507825/ministar-krasen-kralev-poluchih-zadacha-ot-premiera-borisov-barzo-da-reshim-problema-s-nachalniya-chas-na-machovete-na-levski-i-tsska-i-mislya-che-vzehme-adekvatni-resheniya.html", "text": "Получих задача от премиера Борисов бързо да решим проблема с началния час на мачовете на Левски и ЦСКА и мисля, че взехме адекватни решения. Това каза министърът на младежта и спорта Красен Кралев на брифинг по повод предстоящите мачове между Левски и ЦСКА, предаде репортер на Агенция „Фокус“.\r\n„Във връзка с появилото се противоречие между СДВР и ръководствата на Левски и ЦСКА за началния час на мачовете между двата отбора днес в Министерски съвет получих задача от премиера Бойко Борисов за бързо решаване на този проблем. Искам да благодаря за светкавичната реакция на президента на БФС Борислав Михайлов и на телевизиите, които излъчват мачовете, за това, че се намери решение на проблема. Мнението на клубовете и на феновете също е важно, но най-важно е спазването на обществения ред и сигурността на гражданите, които ще присъстват на мачовете, както и на тези, които живеят в районите около Националния стадион“, каза още министър Кралев и изрази уверението си, че взетото решение е добро.\r\n„Радвам се, че много бързо реагираха всички институции и това се случи. 40 хил. души се очаква да бъдат на стадиона на тези мачове, така че считам, че реакцията ни в момента е напълно адекватна“, коментира спортния министър.\r\nМачовете между отборите на Левски и ЦСКА този месец ще се проведат на 11 април от 18.00 часа, на 18 април от 18.00 часа и на 25 април от 18.30 часа на Националния стадион \"Васил Левски\".\r\nЦветилена СИМЕОНОВА", "date": "2018.04.04", "title": "Министър Красен Кралев: Получих задача от премиера Борисов бързо да решим проблема с началния час на мачовете на Левски и ЦСКА и мисля, че взехме адекватни решения"}
{"url": "http://www.focus-news.net/news/2018/04/04/2507820/vladimir-vladimirov-holding-bdzh-ot-2009-g-sa-se-sluchili-mnogo-amortizatsii-na-aktivite-na-druzhestvoto.html", "text": "От 2009 г. са се случили много амортизации на активите на дружеството. Това каза Владимир Владимиров, изпълнителен директор на „Холдинг  - БДЖ“ по време на изслушването си на Комисията по транспорт във връзка с казаното от заместник-председателя на ПГ на БСП Георги Свиленски за намаляването на активите на дружеството, предаде репортер на Агенция „Фокус“. Владимиров поясни, че тези активи изискват охрана и са ненужни. „Какво искате да ги правим?“, попита Владимиров и обясни, че от 2009 г. са се случили много амортизации в БДЖ. Във връзка с твърдението на Свиленски, че приходите на дружеството са намалели, Владимиров поясни, че е несериозно да се говори за увеличаване на приходите, когато дружеството е било пред фалит. \r\nДеница КИТАНОВА", "date": "2018.04.04", "title": "Владимир Владимиров, „Холдинг – БДЖ“: От 2009 г. са се случили много амортизации на активите на дружеството"}
{"url": "http://www.focus-news.net/news/2018/04/04/2507829/silistra-detsa-nameriha-portfeyl-i-go-predadoha-v-politsiyata.html", "text": "Двама четвъртокласника от Силистра намериха портфейл и го предадоха в полицията. Това съобщиха от пресцентъра на МВР. Вчера 11-годишните Преслав Христов и Йордан Константинов се разхождали в Дунавския парк, когато се натъкнали на мъжко портмоне. Без да се колебаят, двамата посетили полицията и предали намереното. Полицейски служители се свързали със собственика на портфейла, в който имало лична карта, свидетелство за управление на МПС, други документи и малка сума пари. \r\nДиректорът на ОДМВР-Силистра старши комисар Кристиян Петров възложи за достойната постъпка на момчетата благодарствени адреси да бъдат изпратени до училищата на Преслав Христов – ОУ „Иван Вазов”, и на Йордан Константинов – ОУ „Отец Паисий”.", "date": "2018.04.04", "title": "Силистра: Деца намериха портфейл и го предадоха в полицията"}
{"url": "http://www.focus-news.net/news/2018/04/04/2507830/tass-edin-chovek-e-zaginal-pri-pozhar-v-targovski-tsentar-v-moskva.html", "text": "Един човек е загинал при пожар, избухнал в търговски център в Москва, съобщава TACC.\r\n„Пострадалият, евакуиран от горящата сграда, почина в линейката, не са успели да го спасят“, разкри източник от „Бърза помощ“, като същевременно допълни, че при потушаването на огъня е пострадал и един пожарникар.\r\nПо-късно от Главното управление на Министерството на извънредните ситуации съобщиха, че броят на ранените пожарникари се е увеличил до шест. \r\n„Пострадали са шестима пожарникари, те са хоспитализирани. Състоянието на единия от тях е тежко“, поясниха от ведомството. \r\nСред посетителите на търговския център няма пострадали или загинали, увериха властите. \r\nМиналата седмица при пожар в търговски център в руския град Кемерово загинаха 64 души, 41 от които - деца. Тереза Герова", "date": "2018.04.04", "title": "ТАСС: Един човек е загинал при пожар в търговски център в Москва"}
{"url": "http://www.focus-news.net/news/2018/04/04/2507832/sport-livarpul-sreshtu-siti-barselona-sreshtu-roma-tazi-vecher-v-shampionska-liga.html", "text": "Много голям интерес предизвиква английският двубой на Ливърпул и Манчестър Сити в програмата на Шампионска лига тази вечер. Сити са абсолютен фаворит във Висшата лига, но единствената им загуба в първенството е именно от Ливърпул – 3:4 на „Анфилд“ на 14 януари. В новия епизод на съперничество между двамата треньори, Юрген Клоп има една победа повече в директните срещи с Хосеп Гуардиола, а освен това записа и два успеха над испанеца на стадиона в Ливърпул.\r\nВ другата среща между Барселона и Рома, каталунците са безспорният фаворит. Мачът има и допълнителен заряд за домакините, които ще опитат да продължат успешната си серия на „Камп Ноу“ в Шампионска лига, където нямат загуба вече 25 поредни двубоя.\r\nВенцислав ДРАГОМАНОВ", "date": "2018.04.04", "title": "Спорт: Ливърпул срещу Сити, Барселона срещу Рома тази вечер в Шампионска лига"}
{"url": "http://www.focus-news.net/news/2018/04/04/2507833/plovdiv-rayonnata-prokuratura-razsledva-35-godishen-mazh-za-prisvoyavane-na-skapostruvashti-mobilni-telefoni-na-obshta-stoynost-115-000-leva.html", "text": "Районна прокуратура-Пловдив привлече като обвиняем Владимир Т., на 35 г., за длъжностно присвояване в големи размери, улеснено чрез извършени документни престъпления в условията на продължавано престъпление - престъпление по чл. 202 ал.2 т.1 във връзка ал. 1 т.1 във връзка чл.201 във връзка с чл.310 ал.1 във връзка с чл. 309 ал.1 във връзка с чл.26 ал.1 от Наказателния кодекс.  Това съобщиха от пресцентъра на Апелативна прокуратура-Пловдив.\r\nРазследването е започнало след получени множество сигнали от граждани на гр. Пловдив, гр. Смолян и др., за това, че са търсени от мобилен оператор за неизплатени задължения. Под ръководството на Районна прокуратура-Пловдив незабавно е било образувано, в условията на неотложност, досъдебно производство, като разследването е проведено от група служители на сектор „Икономическа полиция“ при ОД на МВР-Пловдив. Вследствие на своевременните професионални действия на полицейските служители е бил установен и задържан Владимир Т., на 35 г., управител на клон на мобилния оператор в гр. Пловдив, който възползвайки се от служебното си положение, за периода от началото на 2017 г. до януари 2018 г., е съставил общо 166 броя неистински договори за лизинг на 166 скъпоструващи мобилни телефони, вследствие на които са били ощетени над 70 граждани, като общата стойност на щетата възлиза на 115 000 лева.  До момента е установено, че обвиняемият Владимир Т. е подписвал договори от името на абонати на мобилния оператор за получени мобилни телефони на лизинг, за което те не били дали съгласие и научили, след като били потърсени за дължими суми по неистински договори.  Обвиняемият Владимир Т. присвоявал телефоните за себе си, след което ги препродавал на различни лица на по-ниска цена. \r\nПо разследването са извършени множество действия, назначени са експертизи, разпитани са свидетели, извършено е претърсване и изземване в дома на Владимир Т., като продължава установяването и на други пострадали. Владимир Т. не е осъждан до момента.  \r\nНа 3 април 2018 г. по искане на Районна прокуратура-Пловдив съдът е  взел мярка за неотклонение „задържане под стража“ спрямо обвиняемия Владимир Т. Определението на Районен съд-Пловдив може да се обжалва и протестира пред Окръжен съд-Пловдив. \r\nПредвиденото от закона наказание, за престъплението, в което е обвинен, е от 3 до 15 години „лишаване от свобода“.", "date": "2018.04.04", "title": "Пловдив: Районната прокуратура разследва 35-годишен мъж за присвояване на скъпоструващи мобилни телефони на обща стойност 115 000 лева"}
{"url": "http://www.focus-news.net/news/2018/04/04/2507834/kyustendil-kmetat-na-obshtina-dupnitsa-inzh-metodi-chimev-sklyuchi-dogovor-za-izpalnenie-na-proekti-za-izgrazhdane-na-detska-gradina-i-fizkulturen-salon.html", "text": "Кметът на община Дупница инж. Методи Чимев сключи договор за изпълнение на проекти за изграждане на детска градина и физкултурен салон. Това каза пред Радио „Фокус” – Кюстендил зам.-кметът на Община Кюстендил Красимир Георгиев. По думите му договорът е сключен с Министерство на регионалното развитие и благоустройството. Той касае два успешно защитени проекта. 72 хиляди лева са парите, които ще получи Община Дупница за ремонт и газификация на Центъра за социална рехабилитация и интеграция в града. „Другата добра новина по същия договор е свързана с осигуреното финансиране по изграждането на преходно жилище за деца от 15 до 18 години. Той е на стойност 390 000 лева и ще бъде за 8 юноши в тази възраст, които ще бъдат настанени в жилището”, каза Красимир Георгиев. Кметът на Дупница е сключил и договора за новата детска градина в жилищен комплекс „Бистрица”, както и за физкултурния салон в района на Основно училище „Неофит Рилски“. Двата обекти са на обща стойност 1,3 млн. които Община Дупница ще получи също безвъзмездно.\r\nВенцеслав ИЛЧЕВ", "date": "2018.04.04", "title": "Кюстендил: Кметът на община Дупница инж. Методи Чимев сключи договор за изпълнение на проекти за изграждане на детска градина и физкултурен салон"}
{"url": "http://www.focus-news.net/news/2018/04/04/2507814/kyustendil-oshte-kone-ot-stadoto-na-zhivotnovada-petar-pishtalov-sa-otkriti-v-osogovska-planina.html", "text": "Нови коне от стадото на животновъда Петър Пищалов са открити в Осоговска планина. Това съобщи пред журналисти собственикът на конете, предаде репортер на Радио „Фокус” – Кюстендил. По думите му животните се намират в района на резервата „Църна река”. Те са открити с помощта на дрон. От направените клипове и снимки са преброени около 38, без наличие на мъртви животни. На място се извършва проверка от отговорните институции. Продължава издирването и на други животни от цялото стадо.\r\n„Фокус” припомня, че на Благовещение – 25 март, стана ясно, че стадо коне е оставено няколко месеца в Осоговска планина, без храна, при наличие на дебела снежна покривка и ниски температури. Част от конете са открити мъртви. По случая е образувано досъдебно производство, разследването продължава. В ход са проверки на компетентните органи, сред които Българска агенция по безопасност на храните, Районна прокуратура и зоополиция.\r\nВенцеслав ИЛЧЕВ", "date": "2018.04.04", "title": "Кюстендил: Още коне от стадото на животновъда Петър Пищалов са открити в Осоговска планина"}
{"url": "http://www.focus-news.net/news/2018/04/04/2507835/ombudsmanat-maya-manolova-i-dechitsa-shte-boyadisat-500-yaytsa-na-veliki-chetvartak-v-stolitsata.html", "text": "На 5 април 2018 г, от 11.30 часа омбудсманът Мая Манолова и 50 малчугани от неделното училище към столичния храм „Рождество Христово“ /кв. „Младост III“, бул. „Филип Аврамов“ – срещу бившето „Патиланци“/ ще боядисват традиционните великденски яйца на Велики четвъртък. Това съобщиха от пресцентъра на омбудсмана на Р България.\r\nНад 500 писани яйца ще бъдат раздадени от малчуганите на миряните в квартала. Така децата се включват в Националната кампания на омбудсмана Мая Манолова „Великден за всеки“, дарявайки празник и усмивки на баба и дядо. \r\nБоите, с които ще се шарят яйцата, са закупени специално в подкрепа на каузата „Спаси икона“, чрез която децата от неделното училище събират пари за свои онкоболни връсници.\r\nОмбудсманът Мая Манолова ще отчете резултатите от Националната кампания „Великден за всеки – дари празник на баба и дядо“, която се организира за трета поредна година под нейния патронаж. Инициативата традиционно набира парични средства и трайни храни за българските пенсионери, които няма да получат великденска надбавка от 40 лв. Тази година определеният от правителството минимален праг е до линията на бедност - 321 лв.\r\nБанковата сметка, разкрита конкретно и единствено за целите на кампанията, е в УниКредит Булбанк, с титуляр Български Червен кръст:\r\nIBAN: BG53UNCR70001522802795\r\nБанков код: UNCRBGSF \r\nИли със SMS 1255 -  на стойност 1 лев, освободен от ДДС\r\nЧрез on-line дарения от България и чужбина на сайта на БЧК – www.redcross.bg\r\nНабраните средства ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна. / Кои са те тук: https://goo.gl/L7QZRg /\r\nВъзрастните хора вече могат да получават своите ваучери с месечната си пенсия в централните пощенски клонове по места. От тази седмица, със съдействието на социалния патронаж по общини, започна и раздаването на събраните хранителни продукти на социално слаби и бедни хора.\r\nСписъците на пенсионерите, които ще получат ваучери ще бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден.", "date": "2018.04.04", "title": "Омбудсманът Мая Манолова и дечица ще боядисат 500 яйца на Велики четвъртък в столицата"}
{"url": "http://www.focus-news.net/news/2018/04/04/2507828/prezidentat-rumen-radev-balgariya-i-harvatiya-sa-primer-za-partnyorstvo-v-imeto-na-stabilnostta-prosperiteta-i-evropeyskoto-badeshte-na-nashiya-region.html", "text": "България и Хърватия споделят много общи приоритети в дневния ред на Европейския съюз и ще продължат активното си сътрудничество по отношение на важни теми като социалното и икономическо сближаване между „старите“ и „нови“ държави-членки, бъдещето на Европа, процеса на разширяване. Това беше общата позиция на президента  Румен Радев и президента на Република Хърватия Колинда Грабар-Китарович, които проведоха днес среща на „Дондуков“ 2, съобщиха от прессекретариата на държавния глава. Президентът на Хърватия е на официално посещение у нас по покана на Румен Радев.   \r\nБългария и Хърватия са пример за партньорство в името на стабилността, просперитета и европейското бъдеще на нашия регион, подчерта на срещата президентът Радев и открои отговорността, която двете държави носят за утвърждаването на сигурността и стабилността в Югоизточна Европа. „Общата ни позиция върна във фокуса на вниманието на Европа нашите съседи, които се стремят към европейско членство. Амбицирани сме и работим заедно за интеграцията на Западните Балкани и свързаността между хората“, каза Румен Радев. Приемствеността и последователността при утвърждаването на европейската перспектива на държавите от Западните Балкани ще бъде следвана и в рамките на хърватското председателство през 2020 г., подчерта президентът  Колинда Грабар-Китарович.  \r\nДвамата президенти бяха единодушни, че единственият начин за преодоляване на отворените въпроси между държавите от Западните Балкани е продължаване на диалога и призоваха за неотклонен ангажимент от страна на Европейския съюз към бъдещето на региона.   \r\nИ Румен Радев, и Колинда Грабар-Китарович подчертаха приятелските отношения и дълбоките исторически и културни връзки между България и Хърватия, за развитието на които днес своя принос има и ефективното двустранно партньорство в рамките на Европейския съюз и НАТО.    \r\nОтличният политически диалог е основа за много по-интензивно и по-прагматично сътрудничество на двустранния обмен в областите на енергетиката, транспортната и дигиталната свързаност, образованието, науката и културата. Двамата президенти изразиха подкрепата си за откриването на директна авиолиния между София и Загреб, която ще насърчи туризма, контактите между бизнеса и гражданите на двете страни. По време на срещата беше откроен и потенциалът за увеличаване на взаимните инвестиции и търговията в секторите на електротехниката, химическото и фармацевтичното производство, производството на храни и беше изразена обща позиция за провеждането на Българо-хърватски бизнес форум, на който да бъдат обсъдени проекти от взаимен интерес.  \r\nДвамата президенти коментираха и предприетите стъпки от двете държави за модернизация на въоръжените си сили, както и перспективите за задълбочаване на партньорството на България и Хърватия в сферата на отбраната в рамките на НАТО.  \r\nВ отговор на журналистически въпрос за бъдещето на отношенията между Европейския съюз и Русия в рамките на съвместната пресконференция на двамата президенти, българският държавен глава заяви, че не трябва да се забравя, че България е действащият председател на Съвета на ЕС. „България трябва да провежда политика на диалог и на баланс. България е лоялен член на съюзите, в които членува. Това са съюзи, които се основават на много ясни ценности. Една от тях е прозрачността и за да предприемем следващи стъпки, трябва да получим ясни и безспорни доказателства“, заяви президентът Радев.   \r\nПо-рано днес на площад „Св. Александър Невски“ се състоя церемонията по официалното посрещане на президента Колинда Грабар-Китарович в България.", "date": "2018.04.04", "title": "Президентът Румен Радев: България и Хърватия са пример за партньорство в името на стабилността, просперитета и европейското бъдеще на нашия регион"}
{"url": "http://www.focus-news.net/news/2018/04/04/2507836/sliven-dve-momicheta-ot-nay-bedniya-kvartal-v-grada-nadezhda-nameriha-i-predadoha-v-politsiyata-skapa-tehnika.html", "text": "Две момичета от най-бедния квартал в Сливен – „Надежда“, населен с роми, намериха и предадоха но полицията скъпа техника. Това съобщи пред Радио „Фокус“ – Сливен главен инспектор Димитър Кикьов. За тази постъпка девойките са наградени от директора на ОДМВР-Сливен старши комисар Димитър Величков. 20-годишната Зорка Йорданова и 17-годишната Христина Йорданова намерили в квартал „Даме Груев” кутия с фотоапарат и таблет на обща стойност 1300 лв. Момичетата предали вещите на полицейските служители в Участък „Надежда”. Собственикът е издирен и вещите са върнати.\r\nХристина и Зорка получиха от директора на ОДМВР-Сливен ваучер за пазаруване и благодарствена грамота.", "date": "2018.04.04", "title": "Сливен: Две момичета от най-бедния квартал в града – „Надежда“, намериха и предадоха в полицията скъпа техника"}
{"url": "http://www.focus-news.net/news/2018/04/04/2507824/vladimir-vladimirov-holding-bdzh-ne-priemam-kritikata-na-bsp-georgi-svilenski-pritesnyava-li-se-che-dalgovete-na-bdzh-sa-namaleli.html", "text": "Не приемам критиката на БСП - Георги Свиленски притеснява ли се, че дълговете на БДЖ са намалели. Това попита Владимир Владимиров, изпълнителен директор на „Холдинг  - БДЖ“ по време на изслушването си на Комисията по транспорт, предаде репортер на Агенция „Фокус“. Владимиров подчерта, че никога не е влизал в противоречие с нито една парламентарна група, включително и с ПГ на БСП. \"Никога  от нас не е тръгвало нито заяждане, нито обвинение\", допълни Владимиров и поясни, че БДЖ винаги са били отворени да се водят сериозни разговори за дружесвото, а не те да се случват пред медиите.  \"Ако искате заповядайте в БДЖ. Можем дълго да говорим за реформата и за всички трудности, с които сме се сблъскали\", каза Владимиров и уточни, че за да се стигне дотук са изпълнени 500 мерки. \r\n\"БДЖ оцеля. Да, има много проблеми, но няма как да се каже, че е във фалит\", каза Владимиров. Той попита защо са взети заеми в предходните периоди, а не са закупени тези мотрисни влакове директно с капиталов трансфер от държавата. Владимиров подчерта, че е заварил едно рухнало предприятие, а сега то е стъпило на краката си и има перспектива. По думите му паралелно с това е изградена и инфраструктурата. \"Можем ли да сравним ситуацията през 2009 г. със сега - спасено БДЖ с готовност да бъдат купени нови мотрисни влакове, които да компенсират всичките недъзи на днешните по 40-годишни локомотиви и вагони. Как да не се палят? Ще се палят. Колко автомобила  \"Жигула\" се движат в момента по територията на страната. Няма ги отдавна, защото са остарели отдавна. Същото е и със железниците\", коментира Владимиров. \r\nДеница КИТАНОВА", "date": "2018.04.04", "title": "Владимир Владимиров, „Холдинг – БДЖ“:  Не приемам критиката на БСП - Георги Свиленски притеснява ли се, че дълговете на БДЖ са намалели"}
{"url": "http://www.focus-news.net/news/2018/04/04/2507839/anadolu-agency-delegatsiya-na-es-shte-poseti-turtsiya-za-obsazhdane-na-vizovata-liberalizatsiya.html", "text": "Делегация на Европейския съюз ще посети Анкара през месец април, за да обсъди либерализацията на визовия режим на гражданите на Турция, предава Anadolu Agency, като се позовава на Йомер Челик, министър по европейските въпроси.\r\nВ изказване пред депутатите от парламентарната комисията по външни работи Челик заяви, че вече е обсъдил предложението за безвизово пътуване с първия заместник-председател на Европейската комисия Франс Тимерманс. „Те (ЕС) ще изпратят тази седмица в Турция техническа делегация [относно либерализирането на визовия режим]\", заяви Челик.\r\nПо отношение на безвизовото пътуване на турски граждани в страните от Шенгенското пространство Анкара представи необходимите документи на Европейската комисия в началото на февруари. \r\nЛиберализацията на визовия режим за Турция бе едно от условията, които ЕС се съгласи да изпълни с подписването на споразумението за бежанците от март 2016 г.  Тереза Герова", "date": "2018.04.04", "title": "Anadolu Agency: Делегация на ЕС ще посети Турция за обсъждане на визовата либерализация"}
{"url": "http://www.focus-news.net/news/2018/04/04/2507840/st-insp-danail-stoitsov-kat-blagoevgrad-samo-prez-mesets-mart-sa-registrirani-deset-proizshestviya-s-edin-zaginal-po-patishtata-v-oblastta.html", "text": "Само през месец март са регистрирани десет произшествия с един загинал по пътищата в област Благоевград. Това съобщи по време на пресконференция началникът на КАТ „Пътна полиция“ – Благоевград ст.инсп. Данаил Стоицов, предаде репортер на Радио „Фокус“ – Пирин. Той отбеляза, че ранените при тези произшествия са десет човека. „От началото на годината до настоящия момент имаме 56 пътнотранспортни произшествия, което е с четири повече в сравнение с аналогичния период през 2017 година. Загиналите в тях са 7, като 3 са пешеходци, починали в Градешница, Сандански и Петрич. 67 души пък са били ранени. Обстановката тази година се очертава малко по-усложнена, с повече ПТП, но ще направим всички възможно и ще предприемем действия за засилването на контрола на местата, където има концентрация на инциденти“, каза още ст. инсп. Стоицов. Той добави, че където е нужно ще бъдат позиционирани допълнително патрули на „Пътна полиция“ и на „Охранителна полиция“, за да може проблемът да бъде овладян. Ст.инсп. Стоицов посочи, че активно се работи и по проблема с пешеходния травматизъм, като от началото на 2018 до сега има наказани 156 пешеходеца. „Продължаваме да работим в тази посока, защото пешеходния травматизъм в водещ проблем в цялата страна. Ние трябва да направим така, че да намалим жертвите по пътя и да могат гражданите да се чувстват сигурни, пресичайки пътните платна“, коментира ст.инсп. Стоицов. Той отбеляза, че е важно пешеходците да знаят, че освен права, имат и задължения. Началникът на КАТ – Благоевград добави, че невинаги водачите на моторни превозни средства са виновни за инцидентите с пешеходци. Той каза, че се работи много активно и по проблема с неправилното паркиране в Благоевград и областта, като непрестанно се санкционират водачи. Ст.инсп. Стоицов коментира, че нарушенията по пътищата си остават много сериозен проблем за страната и областта, като от началото на годината в Благоевград и региона са били санкционирани 16 950 души.\r\nЛивия НИНОВА", "date": "2018.04.04", "title": "Ст. инсп. Данаил Стоицов, КАТ – Благоевград: Само през месец март са регистрирани десет произшествия с един загинал по пътищата в областта"}
{"url": "http://www.focus-news.net/news/2018/04/04/2507843/veliko-tarnovo-verizhna-katastrofa-zatrudnyava-dvizhenieto-na-krastovishteto-pred-sadebnata-palata.html", "text": "Верижна катастрофа е станала на кръстовището пред Съдебната палата във Велико Търново, предаде репортер на Радио „Фокус“ – Велико Търново", "date": "2018.04.04", "title": "Велико Търново: Верижна катастрофа затруднява движението на кръстовището пред Съдебната палата"}
{"url": "http://www.focus-news.net/news/2018/04/04/2507842/bsp-sofiya-organizira-tematichna-yuridicheska-priemna-za-grazhdani.html", "text": "На 5 април (четвъртък) БСП - София организира тематична юридическа приемна, съобщиха от пресцентъра на ГС на БСП София. На разположение на гражданите, от 15,00 до 18,00 часа, ще бъдат общинският съветник от групата на БСП \"Лява България\" в СОС Владимир Данев и адвокатите Дарина Николаева и Румен Мирчев.\r\nЖелаещите столичани да получат юридическа консултация в постоянната приемна на БСП - София (ул. \"Леге\" № 10, ет. 1) може предварително да се запишат на телефон 02/987 20 86.", "date": "2018.04.04", "title": "БСП - София организира тематична юридическа приемна за граждани"}
{"url": "http://www.focus-news.net/news/2018/04/04/2507841/blagoevgrad-politsiyata-v-grada-razsledva-grabezh-na-vazrastna-zhena.html", "text": "Окръжна прокуратура – Благоевград води досъдебно производство във връзка с получен сигнал за извършен грабеж в града с пострадала шестдесет и девет годишна жена. Това съобщиха от пресцентъра на Апелативна прокуратура-София.\r\nОколо 21 ч. на 03.04.2018г., в района на ул. „Г.С.Раковски“ в гр. Благоевград, две непознати лица нападнали жената и издърпали дамска чанта от ръцете й. В нея имало сумата от около четиридесет хиляди лева, мобилен телефон и лични документи. \r\nРазследването по случая продължава.", "date": "2018.04.04", "title": "Благоевград: Полицията в града разследва грабеж на възрастна жена"}
{"url": "http://www.focus-news.net/news/2018/04/04/2507837/kyustendil-ekipite-na-tsentara-za-speshna-pomosht-sa-v-gotovnost-za-predstoyashtite-praznitsi.html", "text": "Екипите на Центъра за спешна помощ в Кюстендил са в готовност за предстоящите празници. Това каза пред Радио „Фокус” – Кюстендил д-р Анелия Георгиева, директор на „Спешен център” – Кюстендил. „Както в делнични дни, така и в празнични дни, ние поддържаме един и същ брой екипи, защото практиката показва, че дори и в празничните – натоварени дни, се справяме със ситуацията. Разликата е в това, че преди празниците проверяваме внимателно цялата апаратура, лекарственото зареждане, всички комуникации. Имаме група, която е на разположение в техническата част”, каза д-р Анелия Георгиева. По думите й се поддържат и на разположение медицински екипи, които може да се включат в работата на центъра, ако се налага това. „Доста години сме покривали всички празници, техните последствия и събития”, каза д-р Анелия Георгиева. По думите й на празниците се случват неща, свързани с прекомерна употреба на алкохол, прекаляване на храна. „В краен случай може да очакваме панкреатитити, жлъчни и сърдечни кризи. Не ми се иска да си припомням и катастрофите, но всъщност това е процес, който се случва заради по-интензивното придвижване на хората. Имаме алкохолни опиянения, сбивания, неща от този характер”, каза д-р Анелия Георгиева.\r\nВенцеслав ИЛЧЕВ", "date": "2018.04.04", "title": "Кюстендил: Екипите на Центъра за спешна помощ са в готовност за предстоящите празници"}
{"url": "http://www.focus-news.net/news/2018/04/04/2507831/stanislav-ivanov-gerb-kakvo-tolkova-se-e-podobrilo-v-rabotata-na-bdzh-predi-2009-g-che-zadalzheniyata-se-zavishavat-s-400-mln-lv.html", "text": "Какво толкова се е подобрило в работата на БДЖ преди 2009 г. че задълженията се завишават с 400 млн. лв. Това каза народният представител от ПГ На ГЕРБ Станислав Иванов по време на изслушването на ръководството на БДЖ на Комисията по транспорт, предаде репортер на Агенция „Фокус“. Иванов приветства заместник-министър Велик Занчев, че е отговорил на таблицата, която е показал Георги Свиленски за намаляването на активите и задълженията на дружеството. „Имам един въпрос, който е конкретен. Какво е наложило между 2005 и 2008 г. да се завишат с над 400 млн. лв. задълженията? Какво толкова се е подобрило в работата, какво толкова се е случило, което е довело до това, може би са купени по-хубави вагони?“, коментира Иванов. \r\nЗаместник-министър Велик Занчев отговори, че тези пари са използвани за ремонт на товарни вагони, за плащане към НКЖИ инфраструктурни такси, натрупани в този период и плащане на дизолови мотриси. \r\nДепутатът от БСП Георги Свиленски предложи, ако се говори за периода 2005-2009 г. да се направи отделна комисия с министрите и ръководствата на БДЖ, които са били тогава. \r\nДеница КИТАНОВА", "date": "2018.04.04", "title": "Станислав Иванов, ГЕРБ: Какво толкова се е подобрило в работата на БДЖ преди 2009 г. че задълженията се завишават с 400 млн. лв."}
{"url": "http://www.focus-news.net/news/2018/04/04/2507844/dobrich-prodalzhavat-deynostite-po-proekta-na-obshtinata-za-podobryavane-na-vodniya-sektor-na-grada.html", "text": "Продължават дейностите по проекта на Общината за подобряване на водния сектор на града, предаде кореспондентът на Радио „Фокус” – Варна. По ЛОТ3 се работи по улиците „Калина“ - от „Агликина поляна“ до „Детелина“, по улица „Калина“ от „Детелина“ до „Цар Освободител“,по улиците „Девня“, „Теменуга“,„Иван Георгиев“,„Никола Петков“,„Бойчо Огнянов“, „Димитър Ковачев“,„Спартак“ и „Кокиче“. По ЛОТ 2 се работи по направленията улица „Разлог“ и улица „крайовски договор“.  В Добрич времето е слънчево и ясно, духа съвсем слаб вятър, температурата на въздуха е около 22 градуса.\r\nЖулиета НИКОЛОВА", "date": "2018.04.04", "title": "Добрич: Продължават дейностите по проекта на Общината за подобряване на водния сектор на града"}
{"url": "http://www.focus-news.net/news/2018/04/04/2507848/kyustendil-povishena-e-opasnostta-ot-padashti-kamani-vav-visokoplaninskite-rayoni-na-oblastta.html", "text": "Повишена е опасността от падащи камъни във високопланинските райони. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са предимно сухи. Нормален е трафикът по автомагистрала „Струма” и път Е-79. Слабо натоварено е движението в посока ГКПП „Гюешево”. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 30 юни.\r\nВенцеслав ИЛЧЕВ", "date": "2018.04.04", "title": "Кюстендил: Повишена е опасността от падащи камъни във високопланинските райони на областта"}
{"url": "http://www.focus-news.net/news/2018/04/04/2507846/shumen-17-grupi-shte-se-kachat-na-stsenata-na-shumen-rok.html", "text": "17 групи ще се качат на сцената на „Шумен рок“. Подготовката за фестивала беше представена на пресконференция с участието на Димитър Димитров, председател на сдружение „Рок общество“, Александър Бакалов и Рени Хараланова, предаде репортер на Радио \"Фокус\"-Шумен. 13 от групите са български, 4 от тях са от Шумен. „Фестивалът вероятно е най-  голямото рок събитие у нас за българска продукция. Няма друг фестивал, в който да участват толкова много български рок групи, които свирят само авторска музика“, каза Александър Бакалов. Хедлайнер ще са изпълнителите от Bonfire, които ще свирят на 16 април. Международното участие се допълва от Bukovina и M.A.C.K.S. Румъния и „BandX”, Сърбия, най- добрите трибютъри на AC/DC. В „Шумен рок“ ще свирят още  Forgot The Ten, Ignore the hate, The lefties и Спри Ма- всички от Шумен, както и Епизод, Claymore, Odd Crew, Арсеник, Boomerang, Ер Голям, Sevi, I.R.B. 69, Blues Traffik. Организаторите си поставят за цел да превърнат събитието в общоградски празник, като предвиждат забавления за рок- феновете от всички възрасти. „Фестивалът няма да е само музика. Това ще е двудневно преживяване на Шуменското плато. Освен значими имена, с актуална авторска музика, ще бъде осигурен и  отличен звук и светлини“, заяви  Димитър Димитров.  „Шумен рок“ ще се проведе на 15 и 16 юни на паркинга до Информационния център на паметник „Създатели на българската държава“. Първият ден на сцената  ще излязат 9 от бандите, а на следващия ден- 8. Концертите започват от 18,00 часа. От днес започва продажба на билети за рок феста, които ще бъдат само двудневни. Първо ще бъдат  пуснати 500 промоционални билети на цена от 25 лв., а след изчерпването им,  ще струват по 30 лв. Могат да бъдат закупени он-лайн или на място на каса, която ще бъде разкрита в дните на фестивала.\r\nИвелина ИВАНОВА", "date": "2018.04.04", "title": "Шумен: 17 групи ще се качат на сцената на „Шумен рок“"}
{"url": "http://www.focus-news.net/news/2018/04/04/2507847/blagoevgrad-sazdadena-e-neobhodimata-organizatsiya-za-obezpechavane-na-obshtestveniya-red-i-sigurnostta-po-vreme-na-velikdenskite-praznitsi.html", "text": "Областна дирекция на МВР – Благоевград, КАТ „Пътна полиция“ – Благоевград и „Охранителна полиция“ са създали необходимата организация за обезпечаване на обществения ред  и сигурността по време на великденските празници. Това каза на пресконференция началникът на КАТ „Пътна полиция“ – Благоевград ст.инсп. Данаил Стоицов, предаде репортер на Радио „Фокус“ – Пирин. Той обясни, че има специално изработен подробен план за действие. „По главен път Е-79 в отсечката Благоевград – Кулата и по второкласен път – 19 Симитли – Гоце Делчев ще бъдат разположени повече наряди на „Пътна и „Охранителна полиция“, като основната им задача ще бъде да подпомагат и регулират движението. Освен това ще бъдат засилени проверките към агресивните водачи на пътя, които не спазват правилата за движение“, каза още ст. инсп. Стоицов. Той уточни, че рисковите изпреварвания и навлизането в насрещното платно са най-честите нарушения, които водят и до тежки ПТП в Област Благоевград. „На 5 април ще има засилени наряди по това направление, както и на 6 април от 10.00 до 18.00 часа. В последните почивен ден също ще имаме допълнителни полицейски патрули по тези направления“, посочи ст. инсп. Стоицов. Той подчерта, че в региона се очаква много интензивен трафик през почивните дни, като на 9 април на пътен възел „Симитли“ ще има патрул, който ще регулира трафика, за да може да се гарантира спокойното движение както на пътуващите от Гърция, така и на тези, които идват от Банско.  Началникът на КАТ – Благоевград допълни, че органите на реда ще използват и всички налични технически средства, като при проверките много внимателно ще се проверяват документите на автомобилите, а също и водачите за употреба на алкохол, наркотици или други опиати. Тежкотоварните автомобили над 12 тона също ще бъдат спирани в областта на 5 април от 16.00 до 20.00 часа, както и в последния почивен ден след празниците.\r\nЛивия НИНОВА", "date": "2018.04.04", "title": "Благоевград: Създадена е необходимата организация за обезпечаване на обществения ред и сигурността по време на великденските празници"}
{"url": "http://www.focus-news.net/news/2018/04/04/2507845/chetirima-dushi-sa-hospitalizirani-v-universitetskata-bolnitsa-sv-georgi-v-plovdiv-sled-tezhkata-katastrofa-na-patya-plovdiv-haskovo.html", "text": "Четирима души са хоспитализирани в Университетската болница „Св. Георги“ в Пловдив след тежката катастрофа на пътя Пловдив-Хасково. Това съобщиха за Радио „Фокус“ – Пловдив от пресцентъра на лечебното заведение. В най-тежко състояние е 40-годишният мъж от Ягодово, предизвикал катастрофата. Той е с двустранен пневмоторакс и е хоспитализиран в Клиника по анестезиология и интензивно лечение на УМБАЛ „Св. Георги“ в Пловдив. 45-годишна жена е с фрактура на колянна капачка и съмнение за разкъсване на далака, а 66-годишна жена е с фрактура на едната ръка, като двете пострадали са хоспитализирани в Първа клиника по хирургия на лечебното заведение. В Клиниката по неврохирургия е настанен 68-годишен мъж, който е със счупване на прешлен в областта на кръста.\r\n„Фокус“ припомня, че 46-годишна жена загина при тежка катастрофа между три автомобила на пътя Пловдив-Хасково, на около два километра преди Садово. Сигналът за инцидента е подаден към 11.00 часа днес. Незабавно към мястото са насочени екипи на полицията, пожарната и Спешна помощ.\r\nТони МИХАЙЛОВ", "date": "2018.04.04", "title": "Четирима души са хоспитализирани в Университетската болница „Св. Георги“ в Пловдив след тежката катастрофа на пътя Пловдив-Хасково"}
{"url": "http://www.focus-news.net/news/2018/04/04/2507838/the-washington-post-mark-zukarbarg-shte-dade-pokazaniya-za-cambridge-anatlyrica-pred-amerikanskiya-kongres-sledvashtata-sedmitsa.html", "text": "Основателят на „Фейсбук“ Марк Зукърбърг ще свидетелства пред Комисия на американския Конгрес следващата седмица, като това ще е първият от потенциалните три негови разпита, в рамките на които ще отговаря на въпроси за достъпността на личните данни в социалната мрежа, пише американското издание The Washington Post.\r\nОчаква се по време нас разпитът от Комисията по енергетика и търговия към американския Конгрес ще се проведе на 11 април, сряда, Зукърбърг да бъде подложен на сериозен натиск и от Републиканците, и от Демократите, които са склонни да винят интернет гиганта за всичко, от фалшивите новини, които се публикуват, до интернет екстремизма, пише американското издание.\r\nГоворителят на „Фейсбук“ все още не е отговорил на изпратения имейл от редакцията на вестника.\r\nПричина за разпита е това, че данните на много потребители са били използвани от британската компания Cambridge Analytica в хода на предизборната кампания на американския президент Доналд Тръмп.Според свидетелствата на бившия служител на фирмата Кристофър Уайли, тя е употребявала неправилно имената, „лайковете“ и друга лична информация на повече от 30 милиона потребители на „Фейсбук“.\r\nПревод и редакция:", "date": "2018.04.04", "title": "The Washington Post: Марк Зукърбърг ще даде показания за Cambridge Anatlyrica пред американския Конгрес следващата седмица"}
{"url": "http://www.focus-news.net/news/2018/04/04/2507851/balgariya-poe-rotatsionnoto-predsedatelstvo-na-saveta-na-ministrite-na-kulturata-na-stranite-ot-yugoiztochna-evropa.html", "text": "България пое ротационното председателство на Съвета на министрите на културата на страните от Югоизточна Европа за следващата една година. Това стана на заседание на Съвета, което се проведе в Сараево, съобщават от пресцентъра на Министерство на културата. По време на форума министърът на културата Боил Банов съобщи, че България ще поднови проучването на възможностите за създаване и приемане на Стратегия за развитие на региона на Югоизточна Европа чрез използване ресурса на културата, културното и природно наследство и свързаните с тях индустрии. „Успоредно с това ще търсим възможности за други конкретни инициативи за сътрудничество в рамките на Европейската година на културното наследство 2018, включително и в изпълнение на предложения от Европейската служба за външни дейности проект „Балкански маршрути на наследството“, каза той. \r\nВ рамките на българското председателство ще се обсъждат въпроси като разширяване на сътрудничеството за опазване и популяризиране на културното наследство, възможностите за създаване на постоянен секретариат и на финансов механизъм, подкрепящ изпълнението на общи проекти, дигитализацията, разширяване на сътрудничеството с ЮНЕСКО и др. \r\nМинистър Банов декларира и подкрепа за страните от Западните Балкани в техния път към присъединяване към ЕС, по-специално в областите на компетентност на министрите на културата. „Западните Балкани не са само инфраструктура, а много, много култури. Ще обърнем внимание на европейските ни партньори, че е много важно да има нови инструменти за финансиране“, заяви още министър Банов по време на пресконференцията след заседанието.", "date": "2018.04.04", "title": "България пое ротационното председателство на Съвета на министрите на културата на страните от Югоизточна Европа"}
{"url": "http://www.focus-news.net/news/2018/04/04/2507850/parlamentarnoto-satrudnichestvo-i-balgarskoto-predsedatelstvo-na-saveta-na-es-obsadiha-predsedatelyat-na-parlamenta-tsveta-karayancheva-i-prezidentat-na-harvatiya-kolinda-grabar-kitarovich.html", "text": "Парламентарното сътрудничество и Българското председателство на Съвета на Европейския съюз обсъдиха на среща председателят на Народното събрание Цвета Караянчева и президентът на Хърватия Колинда Грабар-Китарович. Това съобщиха от пресцентъра на Народното събрание. Сътрудничеството между нашите два парламента е много интензивно, особено между групите за приятелство, посочи на срещата Цвета Караянчева. България и Хърватия винаги са работили активно и се надявам да продължим тази възходящата линия, подчерта тя. Колинда Грабар-Китарович също отбеляза важната роля на парламентарните контакти между двете страни и страните от ЕС, които могат да допринесат за повишаване на доверието на европейските граждани. \r\nЦвета Караянчева запозна хърватския президент със събитията от Парламентарното измерение на Българското председателство. Тя добави, че Българското председателство протича много успешно и изрази готовност страната ни да сподели своя опит с Хърватия, на която й предстои да поеме Председателството на Съвета на ЕС през 2020 г.  \r\nПредседателят на Народното събрание подчерта, че основният приоритет за нас са страните от Западните Балкани. Ние заедно трябва да им помагаме с нашия опит по пътя им към европейска интеграция и се надяваме тази тема да остане в дневния ред и на следващите председателства, заяви още Цвета Караянчева.\r\nПодготвяме се за нашето председателство, като желанието ни е да осигурим приемственост, информира Колинда Грабар-Китарович. Тя допълни, че заедно със страните от тройката – Финландия и Румъния, работят по общите си приоритети. В момента за нас важни са Брекзит, новата финансова перспектива и като цяло – сигурността и стабилността в Европа, заяви още президентът на Хърватия. Колинда Грабар-Китарович допълни, че за разширяването на ЕС в посока на съседните за Хърватия държави също е изключително важно. Тя изрази надежда, че предстоящата Среща на върха за Западните Балкани през май в София ще постигне успехи. \r\nНашите общи интереси са свързани и с Шенгенското пространство, подчерта хърватският президент и изрази надежда България в най-скоро време да бъде интегрирана. Надяваме се тази година да изпълним техническите условия, отбеляза Колинда Грабар-Китарович и допълни, че присъединяването към Шенген  е много важно, защото така ще се гарантира сигурността на нашите граници. \r\nНа срещата бе дадена висока оценка на сътрудничеството в сферите на културата, икономиката, образованието и туризма. Подчертано беше, че има възможности за активизиране на търговско-икономическите контакти между двете страни.", "date": "2018.04.04", "title": "Парламентарното сътрудничество и Българското председателство на Съвета на ЕС обсъдиха председателят на парламента Цвета Караянчева и президентът на Хърватия Колинда Грабар-Китарович"}
{"url": "http://www.focus-news.net/news/2018/04/04/2507849/varna-22-dosadebni-proizvodstva-vav-vrazka-s-uprazhneno-nasilie-nad-zhivotni-sa-obrazuvani-v-grada-prez-poslednata-godina.html", "text": "22 досъдебни производства във връзка с упражнено насилие над гръбначни животни са образувани във Варна през последната година. Това съобщиха за Радио „Фокус“ – Варна от пресцентъра на ОДМВР – Варна. За първото тримесечие на настоящата година има образувани 7 досъдебни производства за упражнено насилие над животни, допълниха от полицията. В тези случаи са установени данни за извършено престъпление и при доклад на прокуратурата е образувано досъдебно производство. През годината е работено и по други сигнали, при които не са установени престъпления. От полицията припомниха, че сигнали до зоополицията могат да се подават на телефон 112 и на директните телефони на районните управления на МВР. Във всяко Районно полицейско управление има създаден екип, който разследва постъпилите сигнали за престъпления срещу животни. Жалби могат да бъдат изпращани и на електронната поща на дирекцията.\r\nМарияна ВАЛЕНТИНОВА", "date": "2018.04.04", "title": "Варна: 22 досъдебни производства във връзка с упражнено насилие над животни са образувани в града през последната година"}
{"url": "http://www.focus-news.net/news/2018/04/04/2507855/prezidentat-rumen-radev-se-sreshtna-s-poslanika-na-sasht-erik-rubin.html", "text": "Президентът Румен Радев проведе днес среща на „Дондуков“ 2 с посланика на САЩ в България Ерик Рубин, съобщиха от прессекретариата на държавния глава. По време на разговора бяха обсъдени актуални теми от дневния ред на двустранните отношения и стратегическото партньорство на България и САЩ, както и сигурността в региона. Разменени бяха и мнения за предприетите от България реформи в сферата на правосъдието и борбата с корупцията.", "date": "2018.04.04", "title": "Президентът Румен Радев се срещна с посланика на САЩ Ерик Рубин"}
{"url": "http://www.focus-news.net/news/2018/04/04/2507858/stara-zagora-prez-mesets-april-na-yazovir-koprinka-shte-zapochne-sglobyavaneto-na-trakiyskiya-ptitseglav-boen-korab-koyto-obshtina-kazanlak-shte-predlaga-kato-atraktsiya.html", "text": "През месец април на язовир „Копринка“ ще започне сглобяването на изработените вече части на тракийския птицеглав боен кораб, който Община Казанлък ще предлага като атракция на казанлъчани и туристите, каза за Радио „Фокус“ Атанас Димитров, ръководител на екипа по проекта „Археосвят – по пътя на великите“. Той поясни че още тази година трябва корабът трябва да бъде пуснат във водите на язовира. Чрез него туристите ще могат по-осезаемо да се \"потопят\" в древната атмосфера на Долината. Предвижда се корабът по вода да стига и до мястото, където в древността се е намирал тракийският град Севтополис.\r\nАтанас Димитров поясни, че са направени всички елементи на кораба и екипът има готовност за неговото сглобяване, което ще стане на брега на язовир „Копринка”. Изработена е киловата греда, която е с дължина от 19.5 метра и тежи 4 тона. Направена е от цели парчета дърво, което е постигнато изключително трудно, защото всичко е изработвано на ръка, без използването на машини. Така, както са го правили древните тракийски майстори. 300 елемента на ребрата на кораба са готови – изработени са от естествено криви дървета, в момента се правят диблите – дървени пирони, които са между 700 и 800 на брой. След Великден елементите ще бъдат натоварени и ще бъдат транспортирани до язовир „Копринка”, където ще започне сглобяването. Този процес ще може да бъде наблюдаван на живо от казанлъчани и гостите на града. „Всичко ще се прави на ръка с бронзови инструменти, за да бъде наистина автентично“, каза Димитров.\r\nВодната птица от шлема на тракийския цар Севт III ще украсява бойния тракийски кораб. Птицата ще бъде разположена на носа и на кърмата, тъй като особеността на кораба, пригоден едновременно за морско и речно плаване, е симетрията на двете му страни. На мачтата ще бъде конструирано „гнездото“ – плетен кош за наблюдателница. Идеята е и платното да бъде изтъкано на ръка от естествените и отглеждани от живелите по тези земи одриси - лен или памук.\r\nДървеният материал, от който е направен птицеглавият боен кораб по подобие на плавателните съдове на траките, е осигурен от законна общинска сеч. Подкрепа за реализация на идеята в проекта е оказал известният мореплавател, писател и документалист с казанлъшки корен Дончо Папазов. \r\n„Новият птицеглав кораб в язовир „Копринка” е безценен, защото е единственият в света и е реплика на бойните кораби отпреди 3500 години“, каза още Атанас Димитров.\r\nСлавяна ГАЙДАРОВА", "date": "2018.04.04", "title": "Стара Загора: През месец април на язовир „Копринка“ ще започне сглобяването на тракийския птицеглав боен кораб, който Община Казанлък ще предлага като атракция"}
{"url": "http://www.focus-news.net/news/2018/04/04/2507852/svishtov-stopanska-akademiya-razkriva-savmestna-bakalavarska-spetsialnost-ikonomika-i-upravlenie-na-turizma-s-visshe-uchilishte-v-latviya.html", "text": "Стопанска академия „Димитър А. Ценов” и Висшето училище по мениджмънт на информационните системи (ISMA) в гр. Рига, Латвия разкриват съвместна бакалавърска специалност „Икономика и управление на туризма”, съобщиха от пресцентъра на Стопанската академия в Свищов. Това стана след подписването на анекс към договор за сътрудничество. Договорът между двете висши училища беше сключен през м. октомври 2017 г., когато в свищовската академия гостува делегация от латвийския град, водена от президента на висшето училище – проф. Роман Дякон. \r\nВ края на м. март 2018 г. ректорът на Стопанска академия – доц. д-р Иван Марчевски и зам.-ректорът по учебна дейност – проф. д-р Марияна Божинова, осъществиха работна визита в партньорското висше училище в Рига. Доц. Марчевски и проф. Дякон подписаха анекс към договора за сътрудничество, с който набелязаха конкретни съвместни дейности. Сред тях е разкриването на съвместната бакалавърска специалност „Икономика и управление на туризма”, приемът за която ще се осъществява още от новата учебна 2018/2019 година. Обучението ще бъде в редовна форма, на руски език, като през първите две години студентите ще се обучават в ISMA, а през следващите две – в Стопанска академия. Завършилите съвместната специалност студенти ще получават две дипломи – по една от двете висши училища. \r\nСлед подписване на анекса, Висшето училище по мениджмънт на информационните системи (ISMA) стана представител на свищовската академия за набиране на чуждестранни студенти за бакалавърски и магистърски програми. Предвижда се и развиване на съвместна докторска програма. В сферата на научноизследователската дейност, в анекса е договорено разработване на съвместни научноизследователски проекти и съвместни публикации.\r\nПо време на визитата си в латвийската столица, делегацията от Свищов осъществи работна среща и в Държавния колеж по култура. Ректорът на Стопанска академия и директорът на Колежа – Сандра Плота, подписаха договор за сътрудничество между двете учебни заведения.", "date": "2018.04.04", "title": "Свищов: Стопанска академия разкрива съвместна бакалавърска специалност „Икономика и управление на туризма” с висше училище в Латвия"}
{"url": "http://www.focus-news.net/news/2018/04/04/2507859/dobrich-starshi-komisar-nikola-panchev-e-noviyat-direktor-na-oblastnata-direktsiya-na-mvr.html", "text": "Със заповед на министъра на вътрешните работи Валентин Радев старши комисар Никола Панчев е назначен на длъжността директор на ОД МВР - Добрич, съобщиха от пресцентъра на Областната дирекция на МВР. Днес той бе представен пред ръководния състав на Добричката дирекция от главния секретар на МВР гл. комисар Младен Маринов. През последните три години старши комисар Никола Панчев заемаше длъжността началник на отдел „Охранителна полиция” при ОД МВР Варна. Досегашния директор на ОД МВР Добрич старши комисар Николай Спасов е преназначен в ГДНП-МВР.", "date": "2018.04.04", "title": "Добрич: Старши комисар Никола Панчев е новият директор на Областната дирекция на МВР"}
{"url": "http://www.focus-news.net/news/2018/04/04/2507856/blagoevgrad-normalno-se-izvarshva-preminavaneto-prez-granichnite-punktove-kulata-i-ilinden.html", "text": "Нормално се извършва преминаването през граничните пунктове „Кулата“ и „Илинден“. Това съобщиха за Радио „Фокус“ – Пирин от \"Гранична полиция\". Без проблеми се осъществява и движението по останалите пунктове на българо-гръцката граница.\r\nЛивия НИНОВА", "date": "2018.04.04", "title": "Благоевград: Нормално се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/04/04/2507860/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.04.04", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/04/04/2507861/sliven-edinayset-kraygradski-cheshmi-sa-s-voda-negodna-za-piene.html", "text": "Единайсет крайградски чешми са с вода, негодна за пиене. Това показват резултатите от зимното обследване на крайградските и горски чешми в околностите на Сливен, съобщиха от ВиК – Сливен. Периодичен анализ на чистотата на водата им започна миналото лято по инициатива на „ВиК“ – Сливен и фондация „Старият бряст“.\r\nПрез зимния сезон в лабораторията на водното дружество е извършен анализ на физикохимията и микробиологията на 32 проби от известни извори и чешми. От 19 проби в допустимите физикохимични и микробиологични норми, 11 повтарят добрия резултат от лятото. Това са чешмите при моста в местността Селището и над крепостта „Туида“, извора на Тодоровото аязмо, „Козето стадо“ в местността Кироолу, Турската чешма по пътя Сливен-Ичера, чешмите срещу Информационния център, в началото на Хайдушката пътека и Долната лифтена станция, в местността Харамията, при фурната на Карандила и Драгиева чешма.\r\nСедем крайградски и горски чешми се оказали „изчистени“ през зимата, за разлика от лошите летни микробиологични резултати. Вече няма колиформи във водата на Двата чучура, Трите чучура и чешмата „Осман чауш“ по пътя Сливен-Бяла, Кендаловата чешма в местността Айвалъ дере, Тръбата над Техникума по текстил, Сивилова чешма на Меча поляна и в с. Глушник. Малкото посетители и ниските температури са вероятна причина за добрата новина през зимата.\r\nС повторени лоши резултати е водата от 11 чешми: Твоята чешма и Разсадника в местността Абланово, Жейнина и Думанова чешма по пътя Сливен-Ичера, изворът Кушбунар, Бялата чешма по пътя за Бургас, чешмата Златко чорбаджи на Равна река и Кръстова чешма. Тези много посещавани чешми, с установени колиформи във водата и през зимата, са практически ничии. Пътят за отстраняване на проблемите им е доброволен труд и частна инициатива на гражданите.\r\nЗа втори път се регистрира проблем и с чистотата на водата от чешмите в светите места –„манастирчето“ „Св. Георги“ над Сливен, манастира „Св. Илия“ в с. Чинтулово и Тодоровото аязмо. Смяна на тръбата, отвеждаща водата от иначе чистия извор на Тодоровото аязмо към чешмата му, ще бъде извършена в скоро време от дарител на новопостроената църква „Св. Тиодор Тирон“, каза отец Янко. Ще бъде подновена и самата чешма. Чистотата на водата от манастира „Св. Илия“, за която е загрижен отец Мариян, може да се подобри с хлориране и ремонт замазка на кладенеца, в който, освен изворни, се просмукват и повърхностни води.\r\nСпоред специалистите от „ВиК“, пробите от крайградските чешми показват моментно състояние, което, в зависимост от валежи, човешка дейност и присъствие на животни, може да се подобри или влоши.", "date": "2018.04.04", "title": "Сливен: Единайсет крайградски чешми са с вода, негодна за пиене"}
{"url": "http://www.focus-news.net/news/2018/04/04/2507854/blagoevgrad-izvarsheni-sa-209-proverki-na-hramove-i-obekti-svarzani-s-otbelyazvaneto-na-velikden.html", "text": "209 проверки на храмове и обекти, свързани с отбелязването на Великден са извършени от Регионална дирекция „Пожарна безопасност и защита на населението“ – Благоевград, издадени са 26 противопожарни разпореждания. Това съобщи на пресконференция гл.инсп. Юлиян Петров, началник сектор „Пожарогасене и спасителна дейност“ при регионалната дирекция, предаде репортер на Радио „Фокус“ – Пирин. По думите му има изготвени планове от страна на дирекцията за реакция по време на празниците. „Обектите основно са православни храмове и сгради, в които се събират много хора. Освен това по време на празниците ще осигурим изнесено дежурство на полигона край Благоевград, с цел по-бърза реакция от наша страна при възникването на инцидент“, добави гл. инсп. Петров. Той апелира към гражданите да бъдат много внимателни при паленето на свещи около храмовете във великденската нощ, а също да внимават при пренасянето на огъня. „Също така молим хората, които ще използват тези дни за почистването на лозя и дворове чрез паленето на огън да бъдат много внимателни“, каза гл. инсп. Попов. Той отбеляза, че от началото на годината най-често пожари са били регистрирани в жилищни сгради и автомобили.\r\nЛивия НИНОВА", "date": "2018.04.04", "title": "Благоевград: Извършени са 209 проверки на храмове и обекти, свързани с отбелязването на Великден"}
{"url": "http://www.focus-news.net/news/2018/04/04/2507863/ruse-svlachishteto-na-teritoriyata-na-selo-pirgovo-predstavlyava-realna-opasnost.html", "text": "Свлачището на територията на село Пиргово представлява реална опасност за хората и техните имоти, съобщиха от пресцентъра на Областна администрация - Русе. Областният управител Галин Григоров и ресорният заместник областен Валентин Колев, заедно с началника на отдел „Държавна собственост“ инж. Огнян Атанасов посетиха на място и се запознаха със създалата се рискова обстановка, предизвикана от силно активизирано свлачище на територията на село Пиргово. То е регистрирано още през 70-те години на 20-ти век, но от миналата година се наблюдава засилена активност. За минимизиране на опасността от причиняване на щети са предприемани различни мерки, сред които свикване на комисии от специалисти, а също и подаване на сигнали до компетентни институции. Моментната обстановка е породена както от обилните валежи, паднали през изминалата седмица, така и от повишеното ниво на подпочвените води.\r\nЗасегнатите жители споделиха своите притеснения за имуществото и живота си.\r\nНанесените щети се изразяват предимно в пропадане на части и свличане на земни маси, представляващи части от дворовете на живущите. Тези процеси са предизвикали срутване на стопански постройки и образуване на пукнатини по къщите на хората на ул. „Пиргос“.\r\nСвлачищните процеси продължават да бъдат активни и представляват реална опасност за имотите и техните обитатели.\r\nВ тази връзка областният управител предприема необходимите мерки. Сред тях са спешното сигнализиране на Междуведомствената комисия за възстановяване и подпомагане към Министерски съвет с цел осигуряване на средства за необходимите геолого-проучвателни дейности за изясняване на причините и други дейности за овладяване на процеса. Григоров е и в постоянен контакт с всички страни, имащи отношение по проблема.", "date": "2018.04.04", "title": "Русе: Свлачището на територията на село Пиргово представлява реална опасност"}
{"url": "http://www.focus-news.net/news/2018/04/04/2507867/silistra-oblastnata-direktsiya-na-mvr-startira-aktivna-razyasnitelna-kampaniya-za-preventsiya-na-telefonnite-izmami.html", "text": "На територията на Силистренска област започва активна разяснителна кампания за превенция на телефонните измами. Подробности съобщиха днес на брифинг директорът на ОДМВР-Силистра старши комисар Кристиян Петров и началникът на Районното управление в областния град главен инспектор Траян Петров, съобщават от пресцентъра на МВР. \r\nРазработени са нови флаери, съдържащи информация за най-актуалната престъпна схема, свързана с участие в полицейска операция, които са отпечатани със съдействието на Община Силистра. Те ще бъдат раздавани на най-уязвимата част от населението – хората от третата възраст. В малките и отдалечените населени места полицейските служители ще посещават в домовете им самотноживеещите и възрастните хора, за да им предоставят информационните материали и да беседват с тях. \r\nДоговорили сме в кампанията да се включат служителите на социалния патронаж и социалните служби,  съобщи старши комисар Петров. Целта е да се постигне личен контакт с възрастните хора и отново да им се припомни за съществуващата опасност. Планирано да бъдат проведени срещи в пенсионерските клубове, където потърпевши от телефонни измами да разкажат в първо лице за начина, по който са били въвлечени в заблуждение, и как може да се избегне това. Съдействие ще се търси и от служителите в банковите офиси и пощенските служби. \r\nПрез предходната 2017 г. в ОДМВР-Силистра са регистрирани 48 телефонни измами, а от началото на 2018 г. - 6, 3 от които са разкрити. \r\nСтарши комисар Петров заяви, че сигурността на хората от малките населени места е сред основните задачи на областната дирекция. По думите му още през месец ноември м.г. в дирекцията са сформирани мобилни групи от служители на охранителна и криминална полиция, които по график посещават селата в региона. \r\nИдеята е след срещи с кметовете и жителите по места да се идентифицират евентуални проблеми и да се търсят начини за тяхното решаване, посочи още областният директор. Така се постига и обратна връзка за работата на полицейските служители, обслужващи отдалечените райони, и се подобрява административното обслужване, допълни още той. \r\nДо момента проведените срещи от мобилните групи са 55, като работата им продължава.", "date": "2018.04.04", "title": "Силистра: Областната дирекция на МВР стартира активна разяснителна кампания за превенция на телефонните измами"}
{"url": "http://www.focus-news.net/news/2018/04/04/2507865/smolyan-prokuraturata-razsledva-vzlomna-krazhba-ot-poshtenskata-stantsiya-v-selo-barutin.html", "text": "Под ръководството на Районна прокуратура-Девин се извършва разследване по досъдебно производство за взломна кражба на каса с пари от Пощенската станция в с. Барутин, общ. Доспат. Това съобщиха от пресцентъра на Апелативна прокуратура-Пловдив. Досъдебното производство е образуване днес, 4 април 2018 година. До момента е установено, че през нощта на 3 срещу 4 април 2018 г. неизвестни лица са проникнали с взлом в Пощенската станция. Сградата е на два етажа и се намира в центъра на селото. Разбита е била външната врата и вратата на помещението, където се извършват пощенските услуги. От там е била открадната малка метална каса със съдържащите се в нея монети,  4 броя ваучери за храна от БЧК, по 20 лева всеки, и 6 броя печати на Пощенската станция, както и празни формуляри/бланки. В други помещения не е влизано.  \r\nСъобщението е подадено от началника на Пощенската станция до тел. 112, сутринта, при отиване на работа. \r\nИзвършени са първоначални  и неотложни следствени действия – оглед на местопроизшествието и са иззети следи за изследване. Предстои извършването на разпити на свидетели и назначаване на експертизи. Провеждат се оперативни мероприятия за разкриване на извършителите на кражбата. \r\nОт събраните до момента доказателства може да се потвърди, че сумата, която е била налична в касата, е незначителна.", "date": "2018.04.04", "title": "Смолян: Прокуратурата разследва взломна кражба от Пощенската станция в село Барутин"}
{"url": "http://www.focus-news.net/news/2018/04/04/2507866/startirat-protsedurite-za-realizatsiya-na-modernizatsionnite-proekti-za-suhopatnite-voyski-i-vvs.html", "text": "Проектите за инвестиционен разход за „Придобиване и поддръжка на основна бойна техника за изграждане на батальонни бойни групи от състава на механизирана бригада“ и за „Придобиване на нов тип боен самолет“  бяха разгледани на заседание на Съвета по отбрана. След обсъждането министърът на отбраната Красимир Каракачанов взе решение да стартира процедурата за представянето на проектите за разглеждане в Министерския съвет и за приемането им от Народното събрание. Това съобщиха от пресцентъра на Министерството на отбраната.\r\nС това се изпълни намерението на ръководния състав на Министерството на отбраната да се даде ход на модернизационните проекти за Сухопътните войски и Военновъздушните сили в началото на април 2018 г.\r\nГлавната цел на проекта за „Придобиване и поддръжка на основна бойна техника за изграждане на батальонни бойни групи от състава на механизирана бригада“ е да се изградят съвременни, съвместими със съюзниците от НАТО и ЕС, способности на Сухопътните ни войски за провеждане на операции по гарантиране на националния суверенитет и независимост. Втората не по-малка по значимост цел е да се изгради национален индустриален капацитет за поддръжка на жизнения цикъл на придобитите  техника и въоръжение. \r\nПроектът за придобиване на основна бойна техника за Сухопътните войски включва придобиването на бойна и специална техника, допълнително оборудване и обучение на персонала, който ще експлоатира техниката. С неговата реализация се предвижда придобиване на 150 броя бойна и специална техника за три батальонни бойни групи, на системи и допълнително оборудване. \r\nВремевият интервал за реализацията на проекта за придобиване и поддръжка на основната бойна техника обхваща 12 години. Прогнозната стойност е в размер на 1 милиард и 220 милиона лева (без ДДС, мита, данъци и други държавни вземания и финансови тежести, налагани от Република България). От тези средства за придобиването на 150 единици бойна и специална техника са определени 1 милиард и 20 милиона лева, а за придобиване на системи и допълнително оборудване – 200 милиона лв. \r\nЕдна от основните цели на проекта за инвестиционен разход за „Придобиване на нов тип боен самолет“ е постигане на способности за осигуряване на въздушния суверенитет на Република България в Интегрираната система за противовъздушна и противоракетна отбрана на НАТО. Проектът предвижда придобиването на 16 броя самолети на два етапа по осем самолета. Първите самолети следва да бъдат доставени до две години от сключване на договора.\r\nПрез първия етап, който е финансово осигурен с 1 милиард и 500 милиона лв. (без ДДС, мита, данъци и други държавни вземания и финансови тежести, налагани от Република България) е предвидено да се придобият не по-малко от 8 броя бойни самолети. С тези средства се предвижда придобиването на летателните апарати, средствата за наземно обслужване, средствата за обучение, обучението на състава, първоначалната интегрирана логистична поддръжка (за период от 3 години) и въоръжението. Реалните параметри на придобиваните отбранителни продукти по този проект ще станат известни след изпращане на запитванията за предоставяне на предложения до определените държави и получаване на техните отговори. \r\nНа основата на коопериране в този проект за инвестиционен разход също се предвижда изграждане на способности от българската индустрия и ВВС за логистично осигуряване на бойните самолети и оборудване.", "date": "2018.04.04", "title": "Стартират процедурите за реализация на модернизационните проекти за Сухопътните войски и ВВС"}
{"url": "http://www.focus-news.net/news/2018/04/04/2507853/tass-sasht-vzeha-reshenie-da-zapazyat-voennoto-si-prisastvie-v-siriya.html", "text": "Американската администрация  е взела решение да запази военното присъствие на САЩ в Сирия. Това съобщи в сряда в хода на интервю пред група журналисти, включително кореспондент на ТАСС, директорът на Националната разузнавателна служба на САЩ Даниел Коутс.\r\nТой уточни, че това решение е взето на проведено във вторник заседание на Съвета за национална сигурност на Белия Дом, под председателството на американския президент Доналд Тръмп.\r\nКоутс не е пояснил в какво точно се състои взетото решение. „Относително скоро ще бъде обнародвано заявление за приетото решение“, заяви той. Според неговите думи, съобщението ще бъде разпространено от Белия Дом.Агенция „Фокус“ припомня: \r\nПревод и редакция:", "date": "2018.04.04", "title": "ТАСС: САЩ взеха решение да запазят военното си присъствие в Сирия"}
{"url": "http://www.focus-news.net/news/2018/04/04/2507869/po-oprr-shte-se-rehabilitirat-95-km-ot-pat-i-306-cherven-bryag-chomakovtsi.html", "text": "Започна рехабилитацията на близо 9,5 км от път ІІI-306 Червен бряг - Чомаковци, съобщиха от пресцентъра на Агенция \"Пътна инфраструктура\".. Третокласният път е основна комуникационна връзка между областите Плевен и Ловеч и осигурява бърз достъп до автомагистрала „Хемус“ и фериботния комплекс Оряхово - Бекет. Участъкът, който основно ще се ремонтира е включен в лот 17 на Оперативна програма „Региони в растеж“ 2014-2020 г., която се съфинансира чрез Европейския фонд за регионално развитие и националния бюджет.\r\nНа символичната първа копка присъстваха кметът на Червен бряг инж. Даниел Вълов, директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, директорът на Областно пътно управление - Плевен инж. Ивайло Денчев, представители на строителя, надзора и др.\r\nОтсечката преминава през град Червен бряг и село Чомаковци. Предвиждаме подмяна на пътната настилка на целия участък, подобряване на отводняването, нова хоризонтална маркировка, пътни знаци и ограничителни системи, каза Николина Чапанова. Ще бъде подменена и 700 метра от паважната настилка на ул. „14-ти септември“ в Червен бряг, която съвпада с пътната отсечка, която ще рехабилитираме, добави г-жа Чапанова. Основно ще бъдат ремонтирани мостовите съоръжения над р. Златна Панега в Червен бряг и над р. Бриша в с. Чомаковци. На входа на Чомаковци при 17-ти км на третокласния път на мястото на съществуващото съоръжение ще бъде изграден нов мост над река Искър. \r\nПрез 2013 г. по ОП „Регионално развитие“ 2007-2013 г. Агенция „Пътна инфраструктура“ основно ремонтира 26 км от третокласния път. С рехабилитацията на 9,5-километровия участък, който започват днес, основно ще бъдат обновени общо 36 км от третокласния път III-306 Луковит - Червен бряг - Чомаковци – Кнежа, подчерта Чапанова. \r\nИзпълнител на строително-монтажните работи на лот 17 е „ВИАГРУП” ЕООД. Стойността на договора им е 7 492 978,45 лв. с ДДС. Строителният надзор ще бъде осъществен от „ПЪТИНВЕСТ-ИНЖЕНЕРИНГ“ АД. Техният договор е за 142 636,80 лв. с ДДС. Авторският надзор е възложен на “ВИА ПЛАН” ЕООД. Договорът им е за 1 598,40 лв. с ДДС. Срокът за изпълнение на обекта е 15 месеца.\r\nОбщата стойност на проекта BG16RFOP001-7.001-0017 Лот 17 „Път ІІI-306 Червен бряг - Чомаковци от км 9+715 до км 19+207, с обща дължина 9.492 км, област Плевен” е 7 781 254,75 лв. с ДДС. Финансирането от Европейския съюз е 6 614 066,53 лв. с ДДС. Националното съфинансиране е 1 167 188,21 лв. с ДДС.", "date": "2018.04.04", "title": "По ОПРР ще се рехабилитират 9,5 км от път ІІI-306 Червен бряг - Чомаковци"}
{"url": "http://www.focus-news.net/news/2018/04/04/2507870/reuters-teroristite-ot-islyamska-darzhava-podnoviha-kletvata-si-za-vyarnost-kam-halifa-al-bagdadi.html", "text": "Терористите от групировката „Ислямска държава“ подновиха клетвата си за вярност към лидер на групата Абу Бакър ал Багдади в първата подобна демонстрация след разпадането на „халифата“ в Сирия и Ирак миналата година, предава Reuters.\r\nДжихадистите продължават да устройват взривове, засади и убийства и в двете страни, както и в Либия, пише американската агенция. Но местонахождението на Багдади е неизвестно, след като трансграничния „халифат“, обявен през 2014 година, се разпадна след падането на Мосул и Ракка, столиците му, съответно в Ирак и Сирия.\r\n„За да ядосаме и тероризираме неверниците, ние подновяваме клетвата си за вярност към командира на правоверните и халиф на мюсюлманите муджахидът шейх Абу Бакър ал Багдади ал Хюсеин ал Курейш, нека Аллах да го пази“, заявиха терористите чрез съобщение, публикувано на профилите им в социалните мрежи.\r\nПревод и редакция:", "date": "2018.04.04", "title": "Reuters: Терористите от „Ислямска държава“ подновиха клетвата си за вярност към „халифа“ ал Багдади"}
{"url": "http://www.focus-news.net/news/2018/04/04/2507868/narodniyat-predstavitel-ot-gerb-pavel-hristov-uchastva-v-konferentsiya-na-organizatsiyata-za-ikonomichesko-satrudnichestvo-i-razvitie.html", "text": "Народният представител от ГЕРБ Павел Христов представя България на конференция на Организацията за икономическо сътрудничество и развитие (ОИСР). Форумът, който се провежда в Лондон, е посветен на механизмите за преодоляване на бедността чрез икономически растеж. Това съобщиха от пресцентъра на ПП ГЕРБ – Варна. Във фокуса на срещата са мерките за стопяване на обществените неравенства между най-богатите и най-бедните и политическите решения за ускоряване на икономическото развитие.\r\nБългария участва в работните органи на ОИСР, въпреки че заедно с още 5 държави в ЕС не е сред членовете й. Установеното взаимодействие дава възможност за обмен на добри практики в различни социално-икономически области и приемане на стандартите на организацията във връзка с подготовката ни за членство в нея.\r\nПарламентаристите, сред които е и варненският депутат Павел Христов, дискутират възможностите за преодоляване на социалните неравенства и за развитие на бизнес моделите за финансови услуги в условията на цифрови и транснационални икономики. Акцент в двудневната конференция е и водещата роля на градовете за постигане на икономически ръст и увеличаване на инвестициите в хора, места и индустрии.", "date": "2018.04.04", "title": "Народният представител от ГЕРБ Павел Христов участва в конференция на Организацията за икономическо сътрудничество и развитие"}
{"url": "http://www.focus-news.net/news/2018/04/04/2507873/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път – 19 Симитли – Гоце Делчев. Това съобщиха за Радио „Фокус“ – Пирин от Областно пътно направление – Благоевград. Пътните настилки в областта са сухи, времето е слънчево. Трафикът по автомагистрала „Струма“ се извършва без проблеми. Нормално натоварено е движението и по главен път Е-79 и второкласен път – 19 Симитли – Гоце Делчев. През деня няма регистрирани тежки пътни инциденти. В област Благоевград никъде няма въведени ограничения за движението на леки и товарни автомобили.\r\nЛивия НИНОВА", "date": "2018.04.04", "title": "Благоевград: Повишена е опасността от падащи камъни в Кресненското дефиле и по второкласен път Симитли – Гоце Делчев"}
{"url": "http://www.focus-news.net/news/2018/04/04/2507871/ivan-tsarkov-rim-veliko-tarnovo-s-raznoobrazni-kulturni-sabitiya-halmat-trapezitsa-posreshta-posetiteli.html", "text": "С разнообразни културни събития хълмът Трапезица посреща посетители. Това каза в предаването „Царевград Търнов-славата и величието на България“ на Радио „Фокус“ директорът на РИМ-Велико Търново Иван Църво. По думите му вторият средновековен хълм от 1-ви април е отворен за туристи, но само за пешеходни разходки. „Фуникулярът все още не е пуснат в движение, тъй като е необходимо хубаво време без дъждове и ветрове. Ако метеорологичните условия го позволяват, планираме да го пуснем от 1 май, като така хълмът ще стане достъпен за всички посетители“, обясни той. Църов коментира, че се обсъжда провеждането на различни културни събития на Трапезица. Едното от тях е представяне на класическата постановка по Шекспир „12-та нощ“. Обсъжда се и организирането на рок-концерт, но всичко е на етап идея към момента, каза още той. „Освен това посетителите ще могат да видят един от кварталите на столичен Търновград, не е Царевец, но Трапезица също представя урбанизиран квартал, със жилищни постройки, улици и църкви. Миналата година беше открита още една църква, 21-ва подред. Ще могат да се видят действащите разкопки, да се посети експозицията в центъра за представяне на културното наследство. Там са показани и различни артефакти. Макет пък представя хронологично как е изглеждал хълмът през вековете“, каза още Иван Църов.", "date": "2018.04.04", "title": "Иван Църков, РИМ-Велико Търново: С разнообразни културни събития хълмът Трапезица посреща посетители"}
{"url": "http://www.focus-news.net/news/2018/04/04/2507872/kardzhali-vazstanoveno-e-dvizhenieto-po-pat-haskovo-kardzhali-v-rayona-na-selo-cherna-skala.html", "text": "Възстановено е движението по път I-5 Хасково-Кърджали в района на село Черна скала при км 334. Това съобщиха от пресцентъра на Агенция \"Пътна инфраструктура\".\r\nТрафикът временно се осъществяваше в една лента поради аварирал ТИР и скъсан далекопровод.", "date": "2018.04.04", "title": "Кърджали: Възстановено е движението по път Хасково-Кърджали в района на село Черна скала"}
{"url": "http://www.focus-news.net/news/2018/04/04/2507875/smolyan-povishena-e-opasnostta-ot-padashti-kamani-po-vsichki-napravleniya-v-oblastta.html", "text": "Предимно сухи са пътищата в област Смолян, мокри участъци има само по високите и усойни части в планината, съобщи за Радио „Фокус“ – Смолян дежурният в Областно пътно управление – Смолян. Времето е слънчево, с отлична видимост, а температурите са положителни. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост, апелират от Пътната служба. \r\nПрез деня не са получавани сигнали за инциденти.\r\nЗаради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем.\r\nПо направлението Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nАвтомобилният трафик в Смолян е по-интензивен по централния бул. „България“, прилежащите към него улици и кръстовища  и входно-изходните артерии на града. Пътните настилки са сухи.\r\nНели ГЕРГЬОВСКА", "date": "2018.04.04", "title": "Смолян: Повишена е опасността от падащи камъни по всички направления в областта"}
{"url": "http://www.focus-news.net/news/2018/04/04/2507877/gancho-karabadzhakov-zam-kmet-na-veliko-tarnovo-nad-1-mln-leva-shte-sa-neobhodimi-za-izografisvaneto-na-tsarkvata-vazkresenie-hristovo.html", "text": "Над 1 милион лева ще са необходими за изографисването на църквата „Възкресение Христово“. Това каза в предаването „Царевград Търнов-славата и величието на България“ на Радио „Фокус“ зам.-кметът на община Велико Търново Ганчо Карабаджаков. По думите му изграждането на църквата е започнало още при управлението на предишния кмет преди 12 години, като сегашният градоначалник Даниел Панов е продължи идеята. Към момента е осигурен иконостасът за храма, като в него вече могат да бъдат отслужвани литургии. Остава обаче обрисуването му със стенописи. „Църквата е известна и като руска, тъй като в двора й има няколко гроба на руски военни от Освободителните войни. Руската патриаршия дари камбани за църквата, които предстои да бъдат поставени. Ще се търсят варианти и за изографисването на църквата, тъй като тя е изключително голяма на две нива. Идеята е долното ниво да бъде мястото, където да се положат останките на тези руски военни“, обясни той. Зам.-кметът добави, че се търсят варианти и дворът към храма да бъде отдаден за ползване от него, тъй като към момента има някои административни пречки. „Действа се бавно с тази църква, но и не е необходимо да се бърза. Все още не сме започнали да събираме необходимите над 1 милион средства. Имахме предложение от побратимения на Велико Търново град Твер да бъдат изпратени руски иконописци, които да обрисуват храма, но смятаме, че това трябва да се случи от наши сънародници“, коментира още Ганчо Карабаджаков. По традиция в църквата „Възкресение Христово“ ще бъде отслужена литургия на Второ Възкресение в неделя.", "date": "2018.04.04", "title": "Ганчо Карабаджаков, зам.-кмет на Велико Търново: Над 1 млн. лева ще са необходими за изографисването на църквата „Възкресение Христово“"}
{"url": "http://www.focus-news.net/news/2018/04/04/2507857/ria-novosti-rusiya-obvini-velikobritaniya-che-izbyagva-kontakti-po-sluchaya-skripal-v-ozho.html", "text": "Русия обвини Великобритания, че избягва взаимодействие под всякаква форма с Москва по делото за отравянето на бившия полковник от Главното разузнавателно управление (военното разузнаване – ГРУ) на Русия Сергей Скрипал и неговата дъщеря Юлия, се казва в заявление на руската делегация на заседанието на изпълнителния съвет на Организацията за забрана на химическото оръжие (ОЗХО), предава РИА Новости.\r\n„Британската страна продължава да избягва взаимодействие под всякаква форма с нас. И при това с пропагандна цел постоянно искат нещо от нас в публичното пространство“, заявиха от руската делегация.\r\nПревод и редакция:", "date": "2018.04.04", "title": "РИА Новости: Русия обвини Великобритания, че избягва контакти по случая „Скрипал“ в ОЗХО"}
{"url": "http://www.focus-news.net/news/2018/04/04/2507881/varna-za-poredna-godina-blagodatniyat-ogan-shte-pristigne-v-grada-ot-rumaniya.html", "text": "За поредна година Благодатният огън ще пристигне във Варна от Румъния. Това съобщи пред журналисти Негово Високопреосвещенство Варненския и Великопреславски митрополит Йоан, предаде репортер на Радио „Фокус“ – Варна. Очаква се Благодатният огън да бъде пред Катедралата около 21.30 часа на Велика събота. През последните години огънят пристига в епархията във Варна от Гюргево чрез Румънската православна църква, за да може богослужението да започне навреме.\r\n„Светият синод определя свои представители, които да сформират делегация до Светия град Йерусалим. Тази година това като организация се пада на Негово Високопреосвещенство Западно- и Средноевропейски митрополит Антоний, който с определени хора от различни епархии ще има възможността на Велика събота да се намери в Светия град, където в храма при Гроба Господен да съучаства в общата молитва и литийното шествие около самия Гроб Господен заедно с Негово блаженство Теофил III, Патриарх Йерусалимски. Това е едно радостно събитие, благодатно, всяка година на този ден в присъствието на много богомолен народ, представители на отделни вероизповедания“, отбеляза Негово Високопреосвещенство Варненския и Великопреславски митрополит Йоан.\r\nМарияна ВАЛЕНТИНОВА", "date": "2018.04.04", "title": "Варна: За поредна година Благодатният огън ще пристигне в града от Румъния"}
{"url": "http://www.focus-news.net/news/2018/04/04/2507880/pregled-na-mezhdunarodnite-novini-do-18-chasa-agentsiya-fokus.html", "text": "Започна срещата на върха в Анкара  с представители на Турция, Иран и Руската федерация, които ще търсят решение на седемгодишния конфликт в Сирия, предава държавната информационна агенция Anadolu Agency. \r\nФорумът в Анкара е вторият по рода си между турския президент Реджеп Тайип Ердоган и колегите му от Иран и Русия, Хасан Роухани и Владимир Путин. Първата тристранна среща за Сирия се състоя през ноември 2017 г. в руския черноморски курорт Сочи.\r\n*** Франция ще удължи проверите по границите за срок от още шест месеца заради продължаващата заплаха от тероризъм, предава AFP, като се позовава на съобщение от Европейската комисия. \r\n„Получихме уведомление от Франция тази седмица\", заяви говорител на ЕК пред агенцията в отговор на въпрос дали Франция възнамерява да удължи контрола по националните граници, който трябваше да бъде отменен след 30 април тази година.\r\n*** Европейският съюз отказа да подкрепи проектозаявлението на Организацията за забрана на химическите оръжия (ОЗХО), която заседава извънредно в сряда по случая „Скрипал“, предава РИА Новости, като се позовава на документ от Брюксел. \r\nОт разпространения текст става ясно, че решението на ЕС е взето заради липсата на отговори от страна на Русия. „За съжаление, Русия не показа позитивна реакция на първоначалното предложение на Великобритания да представи релевантна информация“, се казва в изявлението на Брюксел. \r\nСъщевременно в текста се подчертава, че ЕС има пълно доверие на разследването на случая, което води Великобритания в сътрудничество с ОЗХО. „Много е важно Русия да отговори на законните въпроси на британското правителство, да започне да сътрудничи с ОЗХО да представи на организацията пълна информация по повод всяка програма, имаща отношение към случая“, се подчертава още в документа.\r\n*** Един човек е загинал при пожар, избухнал в търговски център в Москва, съобщава TACC.\r\n„Пострадалият, евакуиран от горящата сграда, почина в линейката, не са успели да го спасят“, разкри източник от „Бърза помощ“, като същевременно допълни, че при потушаването на огъня е пострадал и един пожарникар.\r\nПо-късно от Главното управление на Министерството на извънредните ситуации съобщиха, че броят на ранените пожарникари се е увеличил до шест. \r\n„Пострадали са шестима пожарникари, те са хоспитализирани. Състоянието на единия от тях е тежко“, поясниха от ведомството. \r\nСред посетителите на търговския център няма пострадали или загинали, увериха властите. \r\nМиналата седмица при пожар в търговски център в руския град Кемерово загинаха 64 души, 41 от които - деца.\r\n*** Основателят на „Фейсбук“ Марк Зукърбърг ще свидетелства пред Комисия на американския Конгрес следващата седмица, като това ще е първият от потенциалните три негови разпита, в рамките на които ще отговаря на въпроси за достъпността на личните данни в социалната мрежа, пише американското издание The Washington Post.\r\nОчаква се по време нас разпитът от Комисията по енергетика и търговия към американския Конгрес ще се проведе на 11 април, сряда, Зукърбърг да бъде подложен на сериозен натиск и от Републиканците, и от Демократите, които са склонни да винят интернет гиганта за всичко, от фалшивите новини, които се публикуват, до интернет екстремизма, пише американското издание.\r\nГоворителят на „Фейсбук“ все още не е отговорил на изпратения имейл от редакцията на вестника.\r\nПричина за разпита е това, че данните на много потребители са били използвани от британската компания Cambridge Analytica в хода на предизборната кампания на американския президент Доналд Тръмп.Според свидетелствата на бившия служител на фирмата Кристофър Уайли, тя е употребявала неправилно имената, „лайковете“ и друга лична информация на повече от 30 милиона потребители на „Фейсбук“.\r\n*** Американската администрация  е взела решение да запази военното присъствие на САЩ в Сирия. Това съобщи в сряда в хода на интервю пред група журналисти, включително кореспондент на ТАСС, директорът на Националната разузнавателна служба на САЩ Даниел Коутс.\r\nТой уточни, че това решение е взето на проведено във вторник заседание на Съвета за национална сигурност на Белия Дом, под председателството на американския президент Доналд Тръмп.\r\nКоутс не е пояснил в какво точно се състои взетото решение. „Относително скоро ще бъде обнародвано заявление за приетото решение“, заяви той. Според неговите думи, съобщението ще бъде разпространено от Белия Дом.Агенция „Фокус“ припомня: \r\n*** Русия обвини Великобритания, че избягва взаимодействие под всякаква форма с Москва по делото за отравянето на бившия полковник от Главното разузнавателно управление (военното разузнаване – ГРУ) на Русия Сергей Скрипал и неговата дъщеря Юлия, се казва в заявление на руската делегация на заседанието на изпълнителния съвет на Организацията за забрана на химическото оръжие (ОЗХО), предава РИА Новости.\r\n„Британската страна продължава да избягва взаимодействие под всякаква форма с нас. И при това с пропагандна цел постоянно искат нещо от нас в публичното пространство“, заявиха от руската делегация.\r\n*** Русия обвини Великобритания, че избягва взаимодействие под всякаква форма с Москва по делото за отравянето на бившия полковник от Главното разузнавателно управление (военното разузнаване – ГРУ) на Русия Сергей Скрипал и неговата дъщеря Юлия, се казва в заявление на руската делегация на заседанието на изпълнителния съвет на Организацията за забрана на химическото оръжие (ОЗХО), предава РИА Новости.\r\n„Британската страна продължава да избягва взаимодействие под всякаква форма с нас. И при това с пропагандна цел постоянно искат нещо от нас в публичното пространство“, заявиха от руската делегация.\r\n*** Президентът на Турция Реджеп Таийп Ердоган заяви в сряда, че териториалният интегритет на Сирия зависи от това, дали ще бъдат разгромени всички терористични групи, предава Anadolu Agency.\r\nВ турската столица Анкара се провежда тристранната среща за Сирия с участието на турския, руския и иранския президенти – Ердоган, Владимир Путин и Хасан Роухани.\r\nВ хода на взаимната пресконференция след разговорите между лидерите, Ердоган заяви, че Турция изпълнява ангажиментите си за зоните на деескалация с необходимата сериозност. Той разкри, че тримата са се разбрали за стъпки, които ще бъдат предприети в близките дни, за да се разреши сирийската криза.\r\n„Основната цел на тристранната среща е да възстанови една Сирия, в която ще възтържествува мира“, добави турският президент.\r\nЕрдоган бе категоричен, че: „Турция няма да спре, докато всички региони под контрола на ПКК (Работническата партия на Кюрдистан)/ ОНС (сирийските кюрдски „Отряди за народна самоотбрана“), включително Манбидж, не бъдат освободени... Ние никога няма да позволим нито Сирия, нито някой от нашите региони да бъде атакуван от терористически групи“.\r\nОсвен това той изрази готовност да предприеме общи действия с Русия и Иран за освобождението и изграждането на мирна обстановка за гражданите на сирийския град Тал Рифаат, като добави, че очаква от международната общност да подкрепи политическото решение за сирийската криза.Агенция „Фокус“ припомня:\r\n***Иран, Русия и Турция са настроени да продължат сътрудничеството си в усилията за тотална ликвидация на терористичната групировка „Ислямска държава“ и другите терористи в Сирия, се казва в съвместното заявление на иранския, турския и руския президенти Хасан Роухани, Реджеп Таийп Ердоган и Владимир Путин, предава РИА Новости.\r\n„Президентите потвърдиха своята решимост да продължат сътрудничеството за окончателната ликвидация на „Ислямска държава“, „Джебхат ан Нусра\r\n и другите индивиди и групировки, свързани с „Ал Кайда“ или „Ислямска държава““, се казва в заявлението, публикувано на сайта на иранския президент.\r\n***Терористите от групировката „Ислямска държава“ подновиха клетвата си за вярност към лидер на групата Абу Бакър ал Багдади в първата подобна демонстрация след разпадането на „халифата“ в Сирия и Ирак миналата година, предава Reuters.\r\nДжихадистите продължават да устройват взривове, засади и убийства и в двете страни, както и в Либия, пише американската агенция. Но местонахождението на Багдади е неизвестно, след като трансграничния „халифат“, обявен през 2014 година, се разпадна след падането на Мосул и Ракка, столиците му, съответно в Ирак и Сирия.\r\n„За да ядосаме и тероризираме неверниците, ние подновяваме клетвата си за вярност към командира на правоверните и халиф на мюсюлманите муджахидът шейх Абу Бакър ал Багдади ал Хюсеин ал Курейш, нека Аллах да го пази“, заявиха терористите чрез съобщение, публикувано на профилите им в социалните мрежи.", "date": "2018.04.04", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/04/04/2507864/ria-novosti-prezidentite-na-rusiya-turtsiya-i-iran-podpisaha-zayavlenie-za-siriya.html", "text": "Иран, Русия и Турция са настроени да продължат сътрудничеството си в усилията за тотална ликвидация на терористичната групировка „Ислямска държава“ и другите терористи в Сирия, се казва в съвместното заявление на иранския, турския и руския президенти Хасан Роухани, Реджеп Таийп Ердоган и Владимир Путин, предава РИА Новости.\r\n„Президентите потвърдиха своята решимост да продължат сътрудничеството за окончателната ликвидация на „Ислямска държава“, „Джебхат ан Нусра\r\n и другите индивиди и групировки, свързани с „Ал Кайда“ или „Ислямска държава““, се казва в заявлението, публикувано на сайта на иранския президент.\r\nПревод и редакция:", "date": "2018.04.04", "title": "РИА Новости: Президентите на Русия, Турция и Иран подписаха заявление за Сирия"}
{"url": "http://www.focus-news.net/news/2018/04/04/2507879/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от 6° до 25°. Времето над страната е предимно ясно и слънчево. Пътните настилки са предимно сухи, на места мокри.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; Област Пазарджик: от км 105+600 до км 106+000 посока София, движение в една лента поради аварийно запълване на появили се деформации на пътната настилка с топла асфалтова смес. Срок до 05.04.2018 г. \r\nОбласт Бургас: от км 308+100 до км 359+000 в участъка граница ОПУ Ямбол – Ветрен – частични ремонтни дейности на асфалтовата настилка.Организацията на движение е сигнализирана с пътни знаци.Срок до 05.04 2018 г.; от км 325+000 до км 359+000 в участъка на пътен възел Бургас-Запад се извършват ремонтни дейности по възстановяване на мантинели. Движение с повишено внимание. Срок до 05.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: Път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок до 05.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nДвижение в едната лента по път  І-1/Е-79/ Белотинци -  Монтана от км 73+542 до км 102+060 поради аварийно запълване на появили се деформации на пътната настилка със гореща смес. Движението се регулира от сигналисти. Срок до 05.04.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 05.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: с. Писанец – гр. Разград от км 37+300 до км 69+599 – частични ремонтни дейности на асфалтовата настилка. Движението се осъществява с повишено внимание. Срок до 07.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево в участъка от с. Сопот до граница с Област Габрово от км 25+000 до км 69+832 - движение с повишено внимание поради частични ремонтни дейности на асфалтовата настилка. В работните участъци движението ще се осъществява реверсивно в свободната лента. Срок до 05.04.2018 г.; област Търговище: Движение с повишено внимание в участъка Омуртаг – Търговище от км 205+000 до км 215+000 поради частичен ремонт на асфалтовата  настилка. Срок от 8.00 до 17.00 на 07.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: движение с повишено внимание в участъка ГКПП „Гюешево“ – Жиленци от км 0+375 до км 17+000 поради профилиране на банкети и почистване на окопи. Срок до 05.04.2018 г.; движение с повишено внимание в участъка Коняво - Цървеняно от км 33+000 до км  41+000 поради почистване на срутища, окопи и други. Сигнализирано с пътни знаци. Срок до 05.04.2018 г.\r\nобласт Бургас: от км 431+500 до км 447+200 в участъка граница Венец - Карнобат – частични ремонтни дейности на асфалтовата настилка. Движение в една лента двупосочно. Срок до 05.04 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково:от км 277+100 до 295+170 в участъка между Върбица и пътен възел Хасково се извършват  частични ремонтни дейности на асфалтовата настилка Срок до 05.04.2018 г.\r\nгр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево; в гр.Харманли от км 323+700 до 332+170 – частични ремонтни дейности на асфалтовата настилка. Срок до 05.04.2018 г.\r\nОбласт Пазарджик: Пазарджик – Звъничево от км 186+000 до км 187+000 затворена за движение лява лента поради аварийно запълване на появили се деформации на пътната настилка с топла асфалтова смес. Срок до 05.04.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; Варна – Бургас от км 122+000 до км 124+000 – ремонтни дейности на асфалтовата настилка. Движение в свободната лента, съобразно създадената организация за движение. Срок до 05.04.2018 г.\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 05.04.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 05.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-99: Движението по път II-99 Бургас – Созопол от км 0+000 до км 20+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г.\r\nПът III-208: Движението по път III-208 Трънак – Айтос от км 60+000 до км 92+000 се осъществява с повишено внимание поради частичен ремонт на асфалтовата настилка.Срок до 05.04.2018 г.\r\nПът III-992: Движението по път път III-992 от км 0+000 до км 20+000 в участъка Росен –  Ясна поляна се извършва частичен ремонт на пътната настилка със студена асфалтова смес. Срок до 05.04 2018 г.\r\nПът III-6009: Движението по път III-6009 Каблешково – Ахелой от км 20+000 до км 28+800 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04.2018 г.\r\nПът III-7908: Движението по път III-7908 от км 12+000 до км 23+200 в участъка Присад-Маринкa се извършва частичен ремонт на пътната настилка със студена асфалтова смес. Срок до 05.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Козлодуй – Хърлец от км 78+820до км 89+000 се осъществява с повишено внимание поради частични ремонти дейности на асфалтовата настилка. Движението се регулира с пътни знаци и сигналисти. Срок 05.04.2018 г.\r\nПът ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\n\tПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: \r\nПът III-2904: Временно е ограничено движението за МПС над 3,5 т. по път III-2904 в участъка между с. Спасово и с. Захари Стояново, поради ремонт на мостово съоръжение при с. Бежаново. Срок до 05.04.2018 г.\r\nРемонтни дейности: \r\nПът II-27: Движението по път II-27 с. Владимирово – с. Орлова могила от км 48+200 до км 55+000 се осъществява в една лента поради частични ремонтни дейности на асфалтовата настилка. Срок до 05.04.2017 г. \r\nПът II-27: Движението по път II-27 Добрич – Балчик от км 87+200 до км 107+600 се осъществява в една лента поради частични ремонтни дейности на асфалтовата настилка на. Срок до 05.04.2017 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път ІІІ-107 Пастра – Рилски манастир от км 15+000 до км 31+000 се осъществява с повишено внимание поради почистване на регули, срутища и окопи. Сигнализирано с пътни знаци. Срок до 05.04.2018 г.\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nПът III-2302 Сеново – Просторно – II-49 от км 39+760 до км 41+600 между с. Просторно и път II-49 Разград – Кубрат се ограничава поради ремонт на ЖП прелез при км 41+359. Срок до 05.04.2018 г.\r\nОбходен маршрут: през с. Просторно по път RAZ 2112 към кръстовище с път III-2302.\r\nРемонтни дейности: \r\nПът II-23: Движението по път II-23 кариера Тетово – гр. Кубрат от км 31+761 до км 43+813 се осъществява с повишено внимание поради частични ремонти дейности на асфалтовата настилка. Движение с повишено внимание. Срок до 07.04.2018 г.\r\nПът III-2303: Движението по път ІІІ-2302 Сеново - Просторно - път ІІ-49 при км 41+359 е ограничено за всички МПС поради ремонт на ж.п. прелез. Обходен маршрут: Сеново - гара Просторно - път ІІ-49 и обратно. Срок до 05.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности:\r\nПът ІІ-16: Движението по път Своге - София при Нови Искър от км 75+000 до км 76+000 посока София се осъществява с повишено внимание поради паднала скала в обхвата на дясната лента на пътя. Срок до 10.04.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-55: Движението по път II-55 Велико Търново – Гурково от км 34+000 до 50+000 се осъществява в една лента поради частични ремонтни дейности на асфалтова настилка. Движението се регулира от органите на пътна полиция и сигналисти. Срок до 05.04.2018 г.\r\nПът II-55: проход Република от км 33+420 до км 44+172 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 05.04.2018 г.\r\nПът III-609: с. Дъбово –  с. Яворовец от км 1+800 до км 7+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 05.04.2018 г.\r\nПът III-5504: Движението по път III-5504 Обручище – Медникарово в района на с. Обручище от км 12+000 до км 15+000 се осъществява в една лента поради ремонтни дейности на асфалтова настилка. Движението се регулира от сигналисти. Срок до 05.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-623: Движението по път III-663 с. Златополе – с. Брод от км 42+000 до км 38+100 се осъществява с повишено внимание поради частични ремонтни дейности на асфалтовата настилка. Срок до 05.04.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-6601: Движението по път III-6601 Межда – Скалица от км 38+000 до км 39+000 се осъществява еднопосочно в една лента поради ремонтни дейности на асфалтовата настилка. Срок до 05.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.04", "title": "Актуална пътна обстановка към 17.30 часа"}
{"url": "http://www.focus-news.net/news/2018/04/04/2507878/radostina-gerganova-priyateli-na-zhivotnite-vt-balgarinat-e-sklonen-da-pomogne-na-postradalo-zhivotno-vse-poveche-hora-daryavat-sredstva-hrana-i-odeyala.html", "text": "Българинът в склонен да помогне на пострадало животно. Това каза за Радио „Фокус“ – Велико Търново Радостина Герганова, председател на фондацията „Приятели на животните”-ВТ. Тя посочи, че през последните години, благодарение на социалните мрежи, информацията за коте или куче в нужда се разпространява по-лесно и все повече хора даряват средства, храна или одеяла. По думите й дарителите предимно са млади хора, въпреки че и има и възрастни такива, които въпреки че нямат големи възможности, имат желание да помогнат. „Без помощта на хората няма как да се справим. Не сме само ние така. Всички организации разчитат на дарение на хората. Ние като цяло разчитаме единствено и само на българина. Някой организации имат спонсори от чужбина, но ние специално разчитаме на българина като дарител. Някой помагат с пари, а други с храна, с дрехи, одеяла и други неща, които също са ни нужни“, посочи Радостина Герганова. Тя допълни, че организацията разчита на помощта на хората не само по празници, а целогодишно. Затова и през цялата година организират различни кампании.\r\nНадежда КРЪСТЕВА", "date": "2018.04.04", "title": "Радостина Герганова, „Приятели на животните“ ВТ: Българинът е склонен да помогне на пострадало животно, все повече хора даряват средства, храна и одеяла"}
{"url": "http://www.focus-news.net/news/2018/04/04/2507874/gl-insp-plamen-genchev-rs-pbzn-gabrovo-neka-grazhdanite-da-vnimavat-sas-zapalenite-sveshti-na-velikden.html", "text": "Нека гражданите да внимават със запалените свещи на Великден. Това призова чрез Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и зашита на населението“ – Габрово. Той посъветва хората да поставят горящи свещи само на безопасни места и върху негорими подложки. Когато са обществени места, хората трябва да мислят за своята безопасност и за тази на хората около тях. „Да пазят косите и дрехите, защото много често при струпване на големи тълпи от хора запалените свещи могат да предизвикат запалване на косите на хората  или на дрехите им. И не на последно място – да не изхвърлят безразборно горещи свещи и клечки кибрит. Просто да ги загасят или да ги хвърлят на определените за това места. За да не се помрачи настроението на хората е добре, когато отиват да празнуват, да се убедят, че вкъщи всички електроуреди са изключени, няма горящи свещи, които крият опасност за възникване на пожар“, допълни гл. инсп. Пламен Генчев. Той съобщи, че през последните години на територията на област Габрово по време на великденските празници не са регистрирани сериозни инциденти с жертви и пострадали хора. Преди две години заради забравена запалена свещ е изгорял домът на едно семейство навръх Великден.\r\nНадежда КРЪСТЕВА", "date": "2018.04.04", "title": "Гл. инсп. Пламен Генчев, РС ПБЗН – Габрово: Нека гражданите да внимават със запалените свещи на Великден"}
{"url": "http://www.focus-news.net/news/2018/04/04/2507882/aktsenti-v-sutreshniya-blok-dobro-utro-balgariya-na-5-april.html", "text": "Ще засилят ли връзките помежду си Иран, Русия и Турция на фона на проблемите в отношенията на всяка от тях със Запада, въпреки сериозните различия по редица въпроси, сред които и желания изход от ситуацията в Сирия? Какво да очакваме след тристранната среща? Отговорите на тези и още въпроси ще потърсим в сутрешния блок „Добро утро, България“ на Радио „Фокус“ от арабиста проф. Владимир Чуков.\r\nБягство от най-охранявания затвор в България. Възможно ли е изкушението, наречено свобода, да има сериозни последици за обществото? Какви рискове крие проявата на двамата въоръжени рецидивисти от Централния софийски затвор, които все още не са задържани и вече са обявени за международно издирване? Темата ще коментираме с Тихомир Безлов, главен експерт в програма „Сигурност“ в Центъра за изследване на демокрацията.\r\nЗа мерките и действията, които се предприемат по осигуряването на обществения ред, пожарната безопасност и сигурността в страната по време на Великденските празници – очакваме подробности от главния инспектор Стефан Стефанов от ГД „Пожарна безопасност и защита на населението“ за предприетите. \r\nНа Велики четвъртък, един от най-важните дни от Страстната седмица се боядисват и великденските яйца. Повече ще научим от репортажа на колега Венцеслав Илчев от Радио „Фокус“ – Кюстендил.\r\nТези и още теми в „Добро утро, България“ от 6.00 до 10.00 с водещ Йоланда Пелова.", "date": "2018.04.04", "title": "Акценти в сутрешния блок „Добро утро, България“ на 5 април"}
{"url": "http://www.focus-news.net/news/2018/04/04/2507862/anadolu-agency-redzhep-taiyp-erdogan-prizova-da-se-spazva-distantsiya-ot-vsichki-teroristichni-grupi-v-siriya.html", "text": "Президентът на Турция Реджеп Таийп Ердоган заяви в сряда, че териториалният интегритет на Сирия зависи от това, дали ще бъдат разгромени всички терористични групи, предава Anadolu Agency.\r\nВ турската столица Анкара се провежда тристранната среща за Сирия с участието на турския, руския и иранския президенти – Ердоган, Владимир Путин и Хасан Роухани.\r\nВ хода на взаимната пресконференция след разговорите между лидерите, Ердоган заяви, че Турция изпълнява ангажиментите си за зоните на деескалация с необходимата сериозност. Той разкри, че тримата са се разбрали за стъпки, които ще бъдат предприети в близките дни, за да се разреши сирийската криза.\r\n„Основната цел на тристранната среща е да възстанови една Сирия, в която ще възтържествува мира“, добави турският президент.\r\nЕрдоган бе категоричен, че: „Турция няма да спре, докато всички региони под контрола на ПКК (Работническата партия на Кюрдистан)/ ОНС (сирийските кюрдски „Отряди за народна самоотбрана“), включително Манбидж, не бъдат освободени... Ние никога няма да позволим нито Сирия, нито някой от нашите региони да бъде атакуван от терористически групи“.\r\nОсвен това той изрази готовност да предприеме общи действия с Русия и Иран за освобождението и изграждането на мирна обстановка за гражданите на сирийския град Тал Рифаат, като добави, че очаква от международната общност да подкрепи политическото решение за сирийската криза.Агенция „Фокус“ припомня:\r\nПревод и редакция:", "date": "2018.04.04", "title": "Anadolu Agency: Реджеп Таийп Ердоган призова да се спазва дистанция от всички терористични групи в Сирия"}
{"url": "http://www.focus-news.net/news/2018/04/04/2507885/burgas-uchenitsi-opoznavat-rodniya-kray-chrez-poseshtenie-na-istoricheski-obekti-prez-proletnata-vakantsiya.html", "text": "Ученици от първи до четвърти клас, които посещават целодневната занималня, организирана от ЦПЛР през пролетната ваканция, опознават родния край чрез посещение на исторически обекти и забележителности на Бургас. Това съобщиха от пресцентъра на Община Бургас. Незабравими впечатления у децата ще оставят авиомузея в „Сарафово“, туристическия комплекс „Акве Калиде“ и етнографския музей. В четвъртък учениците ще участват в традиционното боядисване на яйца, организирано от РИМ – Бургас. В програмата на занималнята има включени часове по български език, забавна математика, английски език, приложни дейности, театър и изобразително изкуство. Организаторите са подготвили забавно заключително парти за децата и изненада за техните родители.", "date": "2018.04.04", "title": "Бургас: Ученици опознават родния край чрез посещение на исторически обекти през пролетната ваканция"}
{"url": "http://www.focus-news.net/news/2018/04/04/2507883/veliko-tarnovo-dvizhenieto-po-pat-lozen-polski-trambesh-e-ogranicheno-za-dvizhenieto-na-mps-s-obshta-masa-nad-12-tona.html", "text": "Сухи и нормално проходими са пътищата на територията на област Велико Търново, съобщиха за Радио „Фокус” – Велико Търново от Областно пътно управление. Времето е слънчево. Температурата на въздуха е 26°. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.04.04", "title": "Велико Търново: Движението по път Лозен – Полски Тръмбеш е ограничено за движението на МПС с обща маса над 12 тона"}
{"url": "http://www.focus-news.net/news/2018/04/04/2507887/adelina-stefanova-hram-vavedenie-bogorodichno-blagoevgrad-na-veliki-chetvartak-se-izvarshva-veliki-maslosvet.html", "text": "До срядата на Страстната седмица трябва да приключим почистването на дома си. Това каза за Радио „Фокус” – Пирин Аделина Стефанова, уредник в благоевградския храм „Въведение Богородично“. „На Велики четвъртък се извършва „Велики маслосвет”. На този ден ритуала се прави на всички семейства, които са пожелали. Великият маслосвет през останалата част от годината се прави само на крайно нуждаещи се и тежко болни хора. „Приканвам всички на Велики четвъртък да уважат този маслосвет”, добави Стефанова. Тя допълни, че на Разпети петък се изважда плащаницата, като през целия ден се извиват опашки от хора пред храмовете, за да минат под нея като се надяват, че така ще излекуват физически или душевен недъг, защото плащеницата има лечебна сила и се изкарва един-единствен път през годината. „От сутринта под монотонния звън на камбаните хората донасят цветя, минават под плащеницата, след което си взимат по едно цвете от нея”, добави Стефанова. Църковният уредник заяви, че в събота започва подготовката за Възкресение Христово, като в полунощ се извършва литийно шествие, а всички вярващи се поздравяват с думите „Христос Воскресе – Войстина воскресе”.\r\nЛивия НИНОВА", "date": "2018.04.04", "title": "Аделина Стефанова, храм „Въведение Богородично“ – Благоевград: На Велики четвъртък се извършва „Велики маслосвет”"}
{"url": "http://www.focus-news.net/news/2018/04/04/2507884/gd-granichna-politsiya-intenziven-e-trafikat-na-gkpp-dunav-most-ruse-za-tovarni-avtomobili-na-izhod.html", "text": "На българо-румънската граница, на ГКПП \"Дунав мост - Русе\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". На всички останали български гранични контролно-пропусквателни пунктове трафикът е нормален.", "date": "2018.04.04", "title": "ГД \"Гранична полиция\": Интензивен е трафикът на ГКПП \"Дунав мост - Русе\" за товарни автомобили на изход"}
{"url": "http://www.focus-news.net/news/2018/04/04/2507886/n-pr-anatoliy-makarov-sluchayat-skripal-e-geopoliticheska-provokatsiya-na-velikobritaniya-sreshtu-rusiya.html", "text": "Русия не се чувства в изолация, тя никога не се е поддавала на провокации и никой няма да ни накара да се откажем от своите принципи. Не се чувстваме в изолация, това е очевидно. Това каза в интервю за предаването \"Това е България\" на Радио \"Фокус\" Н. Пр. Анатолий Макаров – посланик на Руската Федерация в България, коментирайки вълната на изгонените 150 руски дипломати от 28 държави и от мисиите в ООН и НАТО следствие на случая „Скрипал“. „Първо, да започнем от това, че когато казахте за 150 дипломати, които ще напуснат териториите на държави, където са работили, и ще се завърнат в Русия, бих искал да напомня за такова понятие като принцип на реципрочност, който е определен от Международната конвенция за дипломатическите отношения от 1961-ва година. Според този принцип Русия ще отговори със същите действия и също ще експулсира 150 дипломати от страните, които са експулсирали наши руски дипломати. Това е първо, за да разберете, за какво става дума. При нас всичко се изгражда върху принципа на взаимност, това е нормална международна дипломатическа практика“, заяви Анатолий Макаров. „Що се отнася до самата история със случая „Скрипал“, ще ви кажа веднага, че това е наистина геополитическа провокация на Великобритания срещу Русия с цел колкото може по-силно да вбие клин между Русия и Запада“, допълни още той. Анатолий Макаров постави въпроса какъв интерес е имала Русия в навечерието на президентските избори и в навечерието на Световното първенство по футбол, което ще се проведе през лятото, да прави такова убийство на своя гражданин, бивш шпионин, по-късно станал английски разузнавач. „Нямахме никакви причини за това. Ние сами го пуснахме този човек и той е живял в Англия през последните няколко години. Така че какъв смисъл имаше да правим това в навечерието на изборите за президент, които се проведоха през март, както знаете, и пред Мондиал? Някой беше заинтересован от това. Помислете, кой? Ние не сме заинтересовани. Не ни беше необходимо да създаваме такъв фон за себе си“, аргументира се Макаров. \r\n„Никой не печели от това – нито Русия, нито Запада. Изобщо не разбирам, защо така се държи Великобритания. В цивилизованото общество съществува такова понятие, като презумпция на невинност. Сигурен съм, и вие го знаете. Ние винаги с голямо уважение се отнасяхме към дипломатическата и юридическа школа на Нейно Величество Кралицата. Сега обаче виждам, че няма такъв принцип. Изобщо неразбираема и странна за мен е такава форма на солидарност, като извиването на ръцете на своите съюзници в НАТО и Европейския съюз – т.е. това, което виждаме сега“, допълни още той.", "date": "2018.04.04", "title": "Н. Пр. Анатолий Макаров: Случаят „Скрипал“ е геополитическа провокация на Великобритания срещу Русия"}
{"url": "http://www.focus-news.net/news/2018/04/04/2507889/sliven-bez-problemi-i-zadrastvaniya-e-dvizhenieto-po-patishtata-v-oblastta.html", "text": "Без проблеми и задръствания е движението по пътищата в област Сливен, съобщиха от Областно пътно управление. Няма въведени ограничения за пътуващите. Пътните настилки са сухи и нормално проходими.\r\nПо пътя Новоселец – Раднево се извършват ремонтни дейности.\r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.\r\nОпасност от падащи камъни има по пътя Сливен – Ичера – Градец.", "date": "2018.04.04", "title": "Сливен: Без проблеми и задръствания е движението по пътищата в областта"}
{"url": "http://www.focus-news.net/news/2018/04/04/2507892/dobrich-do-13-april-prodalzhava-initsiativata-na-obshtinata-dni-na-otvorenite-vrati-v-detskite-zavedeniya.html", "text": "До 13 април продължава инициативата на Общината Дни на отворените врати в детските заведения, предаде репортер на Радио „Фокус” – Варна. „Това е второ издание на Дните на отворени врати в детските заведения. Миналата година решението за тази инициатива беше малко в последния момент, преди да бъде крайният срок за прием на документи за класиране в детските градини. Тази кампания е насочена основно към онези родители, чиито деца за първи път ще прекрачат прага на дадено детско заведение. Миналата година бе организирана за по-кратък период. Може би в последния момент поднесохме информацията, затова някои родители успяха да се възползват от Дните, други – не. Затова като поука от мината година тази кампанията е повече дни - по три във всяко детско заведение. Малко е разтеглено във времето, защото примерно в тези три дни родителите имат възможност да посетят три детски градини в различни региони на Общината. За мен е много важно и това е нашето послание към персонала. Да бъде показана не само материално-техническата база. Искам родителите, влизайки вътре в помещенията да видят, че са добре оборудвани и се поддържат добре както чрез личните грижи на персонала, а от миналата година и с дейността на служителите от ОП „Комуналстрой“. Те са цветни, вътре е топло, уютно, осигурени са учебни пособия. Занималните са чисти и просторни. Родителите имат възможност от пристъпването на прага на дадена детска градина да видят всичките й помещения. Има възможност и за разговори с персонала. Искаме да покажем делника в детското заведение, не само празника“, посочи д-р Емилия Баева. На сайта на Община град Добрич в рубриката „Новини“ от месец март е публикуван графикът на приемните дни в различните общински детски заведения в града. \r\nЖулиета НИКОЛОВА", "date": "2018.04.04", "title": "Добрич: До 13 април продължава инициативата на Общината Дни на отворените врати в детските заведения"}
{"url": "http://www.focus-news.net/news/2018/04/04/2507894/mvnr-kontsert-v-doha-v-ramkite-na-balgarskoto-predsedatelstvo-na-saveta-na-es.html", "text": "Концерт на Катарската филхармония с гост-диригент Йордан Камджалов по повод Деня на Европа се състоя на 30 март т.г. в Доха. Инициативата под надслов „Обиколка на Европа“ е организирана по идея и със съдействието на българското посолство като част от културната програма за популяризиране на Българското председателство на Съвета на ЕС зад граница. Това съобщиха от пресцентъра на Министерство на външните работи (МВнР).\r\nВ приветствието си преди началото на концерта посланик Метин Казак отбеляза, че събитието отразява разнообразната и богата европейска музикална традиция в рамките на Европейската година на културното наследство 2018. Дипломатът ни подчерта, че благодарение на инициативата катарската публика има уникалната възможност да се наслади и на български класически произведения. \r\nВ рамките на събитието 101-членният оркестър на Катарска филхармония под палката на маестро Камджалов изпълни творби на класически и съвременни европейски композитори, сред които Вагнер, Йохан Щраус, Сметана, Димитър Ненов, Ференц Лист, Мануел де Фалла, Джордже Енеско и др. Част от оркестъра са и тримата наши сънародници Димо Пищялов – тромбон, Мирослав Стоянов – фагот и Александър Каменаров – тимпани. Те се присъединяват към оркестъра още от самото зараждане на идеята за неговото сформиране през 2007 г. Тогава Катарската фондация за образование, наука и обществено развитие, към която действа Катарската филхармония, организира прослушване из редица европейски градове, на което тримата българи се явяват и биват одобрени. \r\nНа събитието присъстваха всички посланици на страните членки на ЕС в Катар, официални гости и катарски граждани.", "date": "2018.04.04", "title": "МВнР: Концерт в Доха в рамките на Българското председателство на Съвета на ЕС"}
{"url": "http://www.focus-news.net/news/2018/04/04/2507893/blagoevgrad-za-poredna-godina-v-simitli-shte-se-provede-unikalno-defile-na-petli-pernat-velikden.html", "text": "За поредна година в Симитли ще се проведе уникално дефиле на петли – „Пернат Великден“. Това съобщи за Радио „Фокус“ – Пирин Таня Тасева, експерт „Връзки с обществеността“ към общината. Събитието, в което ще вземат участие жители на цялата община ще се проведе в неделя, 8 април, от 10.30 часа на площада в град Симитли. „За най-гласовития, най-перестия, най-екзотичния и най-атлетичен петел ще има медали“, каза още Тасева. Преди дефилето на петлите деца ще се състезават с колела по трасе с препятствия. Състезанието е за майсторско каране с „опасен товар” – сурови яйца. Веднага след петлите пък ще се проведе традиционната борба с Великденски яйца, след което мъже ще мерят сили в състезание за теглене на яйце-гигант. Предизвикателства има и за дамите – надиграване с ръченица. Веднага след Великденските игри самодейните танцови състави и изпълнители от община Симитли са подготвили голям спектакъл.„Фокус“ припомня:Община Симитли организира първия по рода си парад на петлите през 2012 година. Идеята за организацията тогава бе провокирана от вечния спор – „Кое е първо – яйцето или кокошката?”, и факта, че в защита на която и да е от теориите всеки забравя колко важна роля за популацията на пернатите и появата на пиленца има петелът. Тогава над 200 мъжкари от кокошарниците се събраха за дефилето. Следващата година - 2013-а, богатообагрените мъжкари от кокошата порода затвърдиха доминантата си.\r\nЛивия НИНОВА", "date": "2018.04.04", "title": "Благоевград: За поредна година в Симитли ще се проведе уникално дефиле на петли – „Пернат Великден“"}
{"url": "http://www.focus-news.net/news/2018/04/04/2507895/georgi-cholakov-predsedatel-na-vas-shte-se-borya-da-nyama-nito-edin-sakraten-administrativen-sad-v-balgariya.html", "text": "Ще се боря да няма нито един съкратен административен съд в България, каза пред журналисти във Видин Георги Чолаков, председател на Висшия административен съд, предаде репортер на Радио \"Фокус\" - Видин. Той присъства на отчетното събрание на Административен съд – Видин. „Върви една процедура във връзка с един функционален и структурен анализ, но трябва да се каже, че все още не е решено ще има ли такава процедура или не. Моето мнение е, че Aдминистративният съд трябва да бъде близко до хората. Това е много по-специфичен съд отколкото са другите съдилища“, каза Георги Чолаков. Той допълни, че е склонен да се редуцира численост на съдиите там, където се налага, но не и съкращаване на такива органи на съдебната власт. „По брой постъпили и решени дела Административен съд – Видин, т.е. по натовареност, е под средния за страната“, каза Георги Чолаков.\r\nАнна ЛОЗАНОВА", "date": "2018.04.04", "title": "Георги Чолаков, председател на ВАС: Ще се боря да няма нито един съкратен административен съд в България"}
{"url": "http://www.focus-news.net/news/2018/04/04/2507898/predstoyashti-sabitiya-v-stranata-za-5-april-agentsiya-fokus.html", "text": "***\r\nОт 14.00 часа на „Дондуков 2“ президентът Румен Радев ще проведе среща със заместник министър-председателя по въпросите на европейската интеграция на Република Молдова Юрие Лянка.  \r\n***\r\nВ 11.00 часа в МВнР, вицепремиерът и министър на външните работи Екатерина Захариева ще се срещне със заместник министър-председателя по въпросите на европейската интеграция на Република Молдова Юрие Лянка. Около 11.45 часа ще се състои брифинг.\r\n***\r\nОт 09.00 часа ще се състои заседание на Народното събрание.\r\n***\r\nОт 10.00 часа в Столичния общински съвет кметът на София Йорданка Фандъкова, ст. комисар Ивайло Иванов – директор на СДВР и ст.  комисар Веселин Гетов – директор на СД „Пожарна безопасност и защита на населението”,  ще предоставят информация относно дейността през изминалата година за опазване на сигурността и обществения ред в столицата, както и за предприетите мерки за подобряването им през настоящата година. От 12.00 часа ще започне заседанието на Столичния общински съвет.\r\n***\r\nОт 10.00 часа 5 състав на Специализирания наказателен съд ще гледа делото срещу Хованес М., Пламен Т., Мариян В. и др. за организиране и ръководене на организирана престъпна група. \r\n***\r\nОт 10.00 часа 12 състав на Специализирания наказателен съд ще гледа делото срещу Гриша Г., Данаил Г., Емилия С., Ивайло Т. и др. за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА ще се състои пресконференция на тема „Универсален достъп до здравеопазване: за всеки навсякъде“, по повод Световния ден на здравето – 7 април. \r\n***\r\nОт 10.00 часа 7 състав на Специализирания наказателен съд ще гледа делото срещу Иван И., Христо Г., Ани С. и др. за образуване и ръководен на организирана престъпна група. \r\n***\r\nВ 10.30 часа на гише „Информация“ на Терминал 2 на летище „София“ деца и студенти от Националната художествена академия ще боядисват яйца. Инициативата е за всички пътуващи и гости на столичното летище и всеки, който пожелае може да се включи в нея.\r\n***\r\nВ 11.00 часа в приемната зала на втория етаж в сградата на Централно управление на „Холдинг БДЖ” ЕАД, служителите на „БДЖ – Пътнически превози” ЕООД от запалилия се влак София - Бургас ще бъдат наградени за проявения висок професионализъм и своевременно евакуиране на пътниците от влака.\r\n***\r\nОт 11.30 часа омбудсманът Мая Манолова и 50 малчугани от неделното училище към столичния храм „Рождество Христово“ ( кв. „Младост III“, бул. „Филип Аврамов“ – срещу бившето „Патиланци“) ще боядисват традиционните великденски яйца на Велики четвъртък.\r\n***\r\nОт 15.00 до 18.00 часа на ул. „Леге\" № 10, ет. 1, БСП-София организира тематична юридическа приемна.\r\n***\r\nОт 18.00 часа на ул. „Шипка“ 6 ще бъде открита Национална изложба на карикатурата. \r\n***\r\nОт 18.30 часа във Филмотечно кино „Одеон” ще бъде отбелязан Деня на палестинската култура.  Н. Пр. д-р Ахмед Ал Мадбух, извънреден и пълномощен посланик на Държавата Палестина, ще представи книгата на Махмуд Даруиш „Дневник на обикновената тъга“ в превод на Мая Ценова.\r\n***\r\nВ 09.30 часа в Детска градина „Мир“ ще се проведе Арт работилница „Домашен театър“ с възпитаниците на детското заведение. Инициативата е част от програмата „Дни на книгата“ в Асеновград.\r\n***\r\nВ 17.00 часа в НЧ „Св. преп. Паисий Хилендарски” ще се състои великденска работилница за яйца, наречена „Шарено яйце, писано“. Проявата е част от Великденската празнична програма на Община Асеновград. \r\n***\r\nОт 17.00 часа на площад „Македония“ ще се състои инициатива „На лов за великденски яйца“. Непосредствено преди това, от 16.30 часа, ще бъде изнесен празничен концерт, организиран от Център за личностно и творческо развитие на децата на Благоевград.\r\n***\r\nОт 16.30 до 18.00 часа в централата на ПП ГЕРБ на улица „Конт Андрованти\" 5, общинският съветник Станислав Андреев ще има приемен ден.\r\n***\r\nОт 11.00 часа на централния площад „Николай Гяуров“ в града ще се проведе „Голямото писане на великденски яйца от Чепинския край“.\r\n***\r\nОт 10.00 часа в Пункт за базиране Варна ще се проведе Благотворителен базар „Великден за всички” в подкрепа на децата на военнослужещи със затруднено положение.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Бонка Банкова ще има приемен ден. \r\n***\r\nВ 10.00 часа в парка зад паметника на Христо Ботев ще се състои „Експедиция Великден – Преоткрий Враца”. От 10.30 часа на площад „Христо Ботев“ ще отвори врати работилница за писани яйца.\r\n*** \r\nОт 10.00 часа в Катедрален храм ''Рождество на Света Богородица'' ще се отслужи литургия и освещаване на великденски яйца.\r\n*** \r\nОт 11.00 часа пред Община Велико Търново доброволци от БМЧК ще боядисат голямо великденско яйце. \r\n*** \r\nОт 12.00 часа в парк \"Марно поле\" /пред входа на Летния театър/ БМЧК ще проведе детски празник на открито. \r\n*** \r\nОт 12.00 часа на ет. 3 в Mall Велико Търново ще бъде открита изложба на папагали. \r\n*** \r\nОт 12.00 часа от Стамболовия мост от Център ,,Амалипе“ ще хвърлят цветя в река  ,,Янтра“ и  ще запалят свещи  в памет на 500 000   загинали роми в Холокоста през Втората световна война. \r\n*** \r\nОт 16.00 часа в Спортна зала  „Никола Петров“ ще се проведе „Работилница за умения и добродетели”- „Великденски писани яйца”. \r\n*** \r\nОт 10.00 часа в НЧ „Звезда – 1905“ ще се проведе детски конкурс за декорация на Великденски яйца. \r\n*** \r\nОт 11.00 часа в Клуб на пенсионера  „Асен Разцветников“ ще се проведе инициативата „Шарените яйца на баба“ – боядисване на Великденски яйца с участието на Детски танцов състав и Група за стари градски песни. \r\n***\r\nОт 16.30 часа на площад „Македония“, а при лошо време – изложбената зала в Дома на културата, ще се украсяват на яйца и ще се състои празнична великденска програма с участието на деца от всички детски градини на територията на град Гоце Делчев.\r\n***\r\nВ Художествена галерия – Добрич ще се състои презентация „Хармония на здравото тяло в гръцкото изкуство“. \r\n***\r\nОт 09.00 до 16.00 часа в Младежки център – Добрич ще се състои инсталация „Цветен Великден“. \r\n***\r\nОт 10.30 часа в Етнографска къща се проведе Великденска работилничка за оцветяване на яйца. \r\n***\r\nОт 11.00 часа до 12.00 часа в ЦПЗ „Д-р П.Станчев” ще се провеждат безплатни прегледи при специалисти психиатри. От 10.30 часа ще започнат спортни игри с участие на потребители и възпитатели на Центрове за настаняване от семеен тип за деца без увреждания и Център за обществена подкрепа в ЦНСТ 1,2,3 и ЦОП. В 13.30 часа в Бизнес залата на Община град Добрич ще се проведе обучение за медицински специалисти на тема „Превенция на агресия и рисково поведение в ранното образование”.\r\n***\r\nОт 18.00 часа в Народно читалище „Съгласие-1890” ще се състои великденски концерт. Средствата от продажбата на билетите ще бъдат насочени за лечението на малкия Теди от Каварна, който се нуждае от нуждае от спешна черепно-мозъчна операция.\r\n***\r\nОт 13.00 часа в залата на Общински младежки дом  Перник, ще се проведе пресконференция във връзка с голямата награда, получена от илюзионно изкуство  „Икар“.\r\n***\r\nОбщинските съветници от ГЕРБ организират приемни за граждани. Петър Попов и Ясен Михайлов ще приемат граждани от 17.30 до 19.00 часа в офиса на ГЕРБ в район „Западен” на ул.  „Царевец” №9; Гошо Къчков - от 17.30  до 19.00 часа в офиса на ГЕРБ в район „Северен” на бул.  „Марица” №91; Пенчо Малинов - от 17.00  до 18.30 часа в офиса на ГЕРБ в район „Източен” на ул.  „Коста Паница” №5; Веселин Маневски - от 16.00 до 18.00 часа в офиса на ГЕРБ в район „Южен” на ул.  „Академик Петър Динеков” №1А.\r\n***\r\nВ 18.00 часа в Културен център ТРАКАРТ ще бъде учредена първата безплатна Холистична академия в България. Ще се състои и първата безплатна лекция на академията, озаглавена „Истината за медицината с любов“.\r\n***\r\nВ 12.00 часа пред сградата на Комплексния онкологичен център, вариететна формация „Фламинго“ с ръководител Цветелин Ненов ще изнесе кратка програма за служителите, пациентите и посетителите на диспансера.\r\n*** \r\nОт 09.30 часа в Детска градина „Васил Левски” ще гостува Читалищната библиотека при ПБНЧ „Еленка и Кирил Д. Аврамови 1856“ с „Голямото Великденско четене”. \r\n*** \r\nОт 10.00 часа в Детска градина „Васил Левски“ще се проведе беседа  „Техники и начини за боядисване  на великденски яйца в миналото“ на Исторически музей - Свищов с IV подготвителна група, с учители В. Петкова и А. Тодорова. \r\n*** \r\nОт  11.00  часа  в учебния ресторант „Асеновец” Регионална дирекция по горите  - Сливен организира пресконференция по повод  традиционното честване на Седмица на гората. \r\n***  \r\nОт 11.00  часа п в Областния информационен център – Сливен Националният съюз на хората с увреждания организира пресконференция. Поводът е предстоящия митинг на хората с увреждания от цялата страна, който ще се проведе на 11 април. \r\n***  \r\nОт 13. 00  часа в пресклуба на БТА – Сливен ще се състои пресконференция на Живко Желязков, треньор по волейбол. Ще бъде представен филмът „Острови на нормалността“ , който представлява описание на единствения по рода си в историята на Бг спорта проект: Скаут лига.\r\n***\r\nОт 10.00 часа в Регионална здравна инспекция – Стара Загора, сдружение „Свят без граници“ ще връчи своите награди „Без граници“.\r\n***\r\nОт 19.00 часа в Оперен театър ще се състои Великденски концерт „Стабат Матер“ от Джовани Батиста Перголези.\r\n***\r\nОт 11.00 до 13.00 часа на площад „Общински“ ще се проведе Великденска работилница „Шарени яйца“. От 18.30 часа на площад „Свобода“  ще се състои великденския фолклорен концерт.\r\n***\r\nВ 10.30 часа в залата на РУ- Шумен ще се състои брифинг, на който ще се предостави информация за предприетите действия и предстоящи мероприятия през празничните и почивни дни.\r\n*** \r\nОт 10.30 часа в зала 203 ще заседава журито за  връчване на „Наградата на Шумен“  за изкуство и култура.\r\n***\r\nОт 19.05 часа в зала „Проф. Венета Вичева“ ще се състои празничен Великденски концерт.\r\n***\r\nВ 18.00 часа Арт галерия „Стойчев” открива традиционната си великденска художествена изложба, за да отпразнува деветия си рожден ден.", "date": "2018.04.04", "title": "Предстоящи събития в страната за 5 април (Агенция „Фокус“)"}
{"url": "http://www.focus-news.net/news/2018/04/04/2507899/nimh-utre-v-zapadnite-i-tsentralnite-rayoni-shte-ima-kratkotrayni-valezhi-ot-dazhd-s-gramotevitsi.html", "text": "През следващото денонощие от запад на изток облачността ще се увеличава. След обяд в западните и централни райони ще се развива купесто-дъждовна облачност и ще има краткотрайни валежи от дъжд с гръмотевици. Ще е почти тихо. Ще се задържи топло с минимални температури от 4° до 9°, максимални - между 20° и 25°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще има разкъсана облачност. Ще духа слаб до умерен югоизточен вятър, който по-късно след обяд ще се ориентира от североизток. Максималните температури ще са от 11-16°. Температурата на морската вода е 8-9°. Вълнението на морето ще е 2-3 бала.\r\nВ планините след обяд ще се развива купесто-дъждовна облачност и в масивите от западната половина от страната ще има краткотрайни валежи от дъжд с гръмотевици. Ще духа слаб до умерен вятър от юг-югозапад, като по-високите части временно ще се усили. Максималната температура на височина 1200 метра ще е около 14°, на 2000 метра – около 6°.\r\nПрез нощта срещу петък и в петък в северозападната половина от страната на много места ще превали и прегърми, ще духа слаб до умерен вятър от север-северозапад и дневните температури ще се понижат с 5-7°. Над Източна България облачността ще е разкъсана, предимно значителна, но вероятността за валежи е малка. Отначало ще е почти тихо, по-късно ще се появи слаб североизточен вятър. В събота и неделя вятърът навсякъде ще се ориентира от изток-североизток и ще се усили, особено в Източна България, където ще е и временно силен. Облачността ще е променлива, често значителна. Първия ден на места, повече в Южна България, ще превали краткотраен дъжд с гръмотевици. Втория ден вероятността за валежи е по-малка. Преобладаващите максимални температури ще бъдат между 14° и 19°, а минималните – между 4° и 9°.\r\nАтмосферното налягане ще се понижава и ще е по-ниско от средното за април.", "date": "2018.04.04", "title": "НИМХ: Утре в западните и централните райони ще има краткотрайни валежи от дъжд с гръмотевици"}
{"url": "http://www.focus-news.net/news/2018/04/04/2507891/direktorat-na-glavna-direktsiya-izpalnenie-na-nakazaniyata-i-nachalnikat-na-zatvora-v-sofiya-podadoha-ostavka-po-iskane-na-ministar-tsetska-tsacheva.html", "text": "По разпореждане на министър-председателя Бойко Борисов и след проверка на място, министърът на правосъдието Цецка Цачева поиска оставките на временно преназначения на длъжността главен директор на Главна дирекция „Изпълнение на наказанията“ Свилен Цветанов и началника на затвора в София Петър Кръстев. Това съобщиха от Министерство на правосъдието.\r\nОставките са приети от министъра, като длъжностите им ще бъдат временно заети от служители на Главна дирекция „Охрана“ към Министерство на правосъдието.\r\nРаботата на комисията по изясняване на обстоятелствата и фактите относно бягството на лишените от свобода за тежки престъпления Владимир Пелов и Радослав Колев продължава. След представяне на доклада от комисията до 12 април, ще бъдат предприети дисциплинарни мерки спрямо действията на пряко отговорните служители, в резултат на които е извършен този изключително тежък инцидент.", "date": "2018.04.04", "title": "Директорът на Главна дирекция „Изпълнение на наказанията“  и началникът на затвора в София подадоха оставка по искане на министър Цецка Цачева"}
{"url": "http://www.focus-news.net/news/2018/04/04/2507896/dimitar-ivanov-park-za-tantsuvashti-mechki-belitsa-nuzhno-e-vreme-za-da-zaraboti-efektivno-zoopolitsiyata-no-tya-e-edna-ot-nay-dobrite-ni-krachki.html", "text": "Създаването на Зоополиция бе една от най-добрите ни крачки, но това е само първата стъпка в борбата за опазването на животните. Това каза за Радио „Фокус“ – Пирин Димитър Попов, управител на „Парк за танцуващи мечки“ – Белица. По думите му е необходимо време, за да може тя да заработи ефективно. „Необходимо е също всеки един от нас всекидневно да се опитва да накара тези институции да работят. Хубаво е, че имаме Зоополиция, на която ще ѝ трябва време, за да заработи и да има отразени случаи, но съответно и обществото трябва да е активно и да сигнализира“, каза още Попов. Според него всеки един от нас трябва да има ангажимент към това да подава сигнали към Зоополицията, за да може те, от своя страна, да реагират. „Важно е да сме запознати с това как става целият процес за подаването на самите сигнали, тоест трябва да има информационни кампании, чрез които хората да бъдат запознавани с важните неща като например къде и как да сигнализират, ако станат свидетели на проблем, изискващ намесата на зоополицията“, допълни Иванов. Той отбеляза, че е необходимо да има начин за обратна връзка с този, който е подал сигнала, за да може самият той да следи какво се случва по сигнала, който е подал. Според Иванов създаването на подобен механизъм не би трябвало да е трудна задача, особено във времената на технологии, в които живеем.\r\nЛивия НИНОВА", "date": "2018.04.04", "title": "Димитър Иванов, „Парк за танцуващи мечки“ – Белица: Нужно е време, за да заработи ефективно Зоополицията, но тя е една от най-добрите ни крачки"}
{"url": "http://www.focus-news.net/news/2018/04/04/2507897/anadolu-agency-turtsiya-iran-i-rusiya-obeshtaha-da-se-boryat-sas-separatizma-v-siriya.html", "text": "В обща декларация в сряда, обнародвана след тристранната среща в турската столица Анкара между президентите на Турция, Иран и Русия Реджеп Таийп Ердоган, Хасан Роухани и Владимир Путин, бе подчертана общата решимост за противопоставяне на сепаратизма, както и използването на тероризма като извинение за промяна в Сирия, предава Anadolu Agency.\r\nВ изявлението, публикувано след близо двучасовата среща, проведена при закрити врата, се казва, че лидерите „отхвърлят опитите за създаване на нова реалност под претекста за борба с тероризма“.\r\nТе подчертават продължаващата си категорична подкрепа за сирийския суверенитет, независимост, единство, териториален интегритет и светски характер. В декларацията се изразява „решимостта за противопоставяне срещу всички сепаратистки идеи, целящи да подкопаят суверенитета и териториалния интегритет на Сирия, както и националната сигурност на съседните държави“.Подкрепа за новата конституция на Сирия\r\nПрезидентите „изразяват своето убеждение, че не може да има военно решение на сирийския конфликт и че конфликтът може да бъде завършен единствено чрез договорен (между страните) политически процес“.\r\nТе обявиха, че се задължават „да следват резултатите от Конгреса, отразяващи волята на представителите на всички сегменти от сирийското общество и конкретно споразумението за създаване на Конституционен комитет, подкрепен от генералния секретар на ООН и международната общност“.\r\nТримата настояха за „необходимостта от това да се помогне на сирийците във възстановяването на единството на тяхната страна и в постигането на политическо решение на продължаващия конфликт чрез инклузивен, свободен, честен и открит, воден и притежаван от Сирия процес, основан на свободната воля на сирийския народ и водещ до създаването на Конституция, която ще има подкрепата на сирийския народ и свободни и честни избори, с участието на всички имащи права сирийци и под наблюдението на ООН“,\r\nЛидерите подчертават, че „Астанинския формат“ „е бил единствената ефективна международна инициатива, която е спомогнала за намаляване на насилието в Сирия и е допринесла за мира и стабилността в Сирия, давайки моментум на „Женевския процес“ за намирането на дългосрочно политическо решение на сирийския конфликт“, се добавя в съобщението.\r\nПрезидентите също потвърдиха решимостта си да продължат активното сътрудничество в Сирия за постигане на дългосрочно примирие между враждуващите страни и за насърчаването на политическия процес, предвиден в резолюция 2254 на Съвета за сигурност на ООН.Борба с тероризма\r\nТрите страни ще продължат сътрудничеството, с цел да се „ликвидира окончателно“ „Ислямска държава“, „Фронта ан Нусра“ и всички други индивиди, групи, дейности и фирми, свързани с „Ал Кайда“ и „Ислямска държава“, се казва в декларацията.\r\nЛидерите подчертават, че е изключително важно, в рамките на борбата срещу тероризма, да се отделят джихадистките групировки от групите от въоръжената опозиция, които биха се присъединили към режима на примирие и това е решаващо за намаляване на жертвите сред мирното население.Обещават да защитават мирните граждани, да подпомагат хуманитарните усилия\r\nПрезидентите също посочиха, че са решени да „ускорят усилията за осигуряване на спокойствие в страната и да защитават мирните граждани в зоните за деескалация, а освен това да осигурят скоростен, безопасен и безпрепятствен хуманитарен достъп до тези зони“\r\nТе подчертават, че образуването на зони за деескалация е с временен характер, както е предвидено в меморандума от май 2017 година.\r\n„Те призовават международната общност и по-конкретно ООН и нейните хуманитарни служби, да увеличат помощта си за Сирия, като изпратят допълнителна хуманитарна помощ, засилят хуманитарните дейности, възстановят основната инфраструктура, включително социалните и икономическите съоръжения и съхранят историческото наследство“, се казва в съобщението.\r\nВ изявлението се отбелязва развитието на ситуацията в Сирия след последната тристранна среща през ноември м.г. в руския черноморски курорт Сочи, когато тримата се събраха, за да обсъдят прогреса по мирните преговори, водени в Астана и промените в договорените зони за деескалация в Сирия.\r\nСред другите решения, които бяха взети в Анкара е следващата среща да се проведе в Иран, по покана на иранския президент Хасан Роухани.\r\nПревод и редакция:", "date": "2018.04.04", "title": "Anadolu Agency: Турция, Иран и Русия обещаха да се борят със сепаратизма в Сирия"}
{"url": "http://www.focus-news.net/news/2018/04/04/2507876/yeni-safak-britanski-deputati-posetiha-kyurdite-v-siriya-i-im-obeshtaha-da-sa-solidarni-s-tyah.html", "text": "Депутати от британската Лейбъристка партия бяха на посещение в централата на кюрдските сирийски „Отряди за народна самоотбрана“ (ОНС) в северносирийския град Камишли във вторник и обещаха да са солидарни с тях, пише турското издание Yeni Safak.\r\n„Ние сме тук , за да градим дългосрочни отношения с вас и ще ви подкрепяме срещу всички, които се опитват да разрушат вашата свобода“, заяви, според цитата на турския вестник, Морис Гласман, представител на британската Работническа партия в Камарата на лордовете. „Ние носим също, с цялото си сърце, нашата солидарност“, добави още той.\r\nИзданието пише, че от началото на многостранния конфликт в Сирия, ОНС и неговите спонсори са успели да образуват автономни кантони в Северна Сирия и изграждат правителство, на базата на федерална система. Тяхната мощ е нараснала, обяснява Yeni Safak, след като са отнели много територии от „Ислямска държава“ с помощта на САЩ.\r\nАбед ал Карим Омар, високопоставено официално лице от административните структури на ОНС в Северна Сирия, заяви, че пристигналата във вторник британската делегация бележи първото подобно публично посещение на високо ниво.\r\n„И преди имаше срещи, но те не се декларираха“, заяви той, според цитата на Yeni Safak. „Но това е първата официална визита“.\r\nГласман е заявил още, че делегацията ще обиколи още райони в Северна Сирия, където ще се срещне с бойци от ОНС и изцяло женското формирования към сирийската кюрдска организация, както и с органи на гражданското управление на ОНС над завладените райони, пише турското издание.\r\nДепутатът от Лейбъристката партия Лойд Ръсел-Мойл заяви, че британските народни представители „ще споделят впечатленията си от видяното в Англия с парламента и народа“ и че се надява за ограничаване на продажбите на оръжие за Турция, цитира думите на британския депутат турското издание. „Ние искаме да заявим, че сме рамо до рамо с вас“, е заявил още работническият депутат.\r\nПревод и редакция:", "date": "2018.04.04", "title": "Yeni Safak: Британски депутати посетиха кюрдите в Сирия и им обещаха да са солидарни с тях"}
{"url": "http://www.focus-news.net/news/2018/04/04/2507901/burgas-praskane-protiv-rapichen-tsvetoyad-shte-se-izvarshi-v-perioda-ot-6-do-8-april.html", "text": "В периода 6 – 8 април, от 18.30 часа до 10.00 часа, ВЗК „Христо Ботев“ ще се проведе третиране с наземна техника на посеви с рапица срещу вредителя рапичен цветояд на територията на землища Бургас, „Ветрен“ и „Лозово“. Това съобщиха от пресцентъра на Община Бургас. Продуктът за растителна защита е инсектицид „Биская 240 ОД“, с карантинен срок 30 дни, доза 25 мл./дка. Площите за третиране представляват масиви 57 и 62 по КВС на землище гр. Бургас, находящи се в м. „Чардак тарла“, с площ 645 дка. Собствениците на пчелини следва да предприемат мерки по опазването на пчелните семейства от отравяне. По преценка на собствениците мястото на пчелина може да бъде обозначено с бял флаг.", "date": "2018.04.04", "title": "Бургас: Пръскане против рапичен цветояд ще се извърши в периода от 6 до 8 април"}
{"url": "http://www.focus-news.net/news/2018/04/04/2507902/georgi-cholakov-predsedatel-na-vas-95-ot-delata-v-administrativen-sad-vidin-sa-priklyucheni-v-trimesechen-srok-s-takav-rezultat-nito-edin-obsht-sad-ne-mozhe-da-se-pohvali.html", "text": "95% от делата в Административен съд – Видин са приключени в тримесечен срок, с такъв резултат нито един общ съд не може да се похвали, каза във Видин на отчета на Административния съд Георги Чолаков, председател на Върховния административен съд, предаде репортер на Агенция \"Фокус\". „Единственият начин за защита на гражданите от действията и бездействията на администрацията това съдът. За разлика от общите съдилища, където с изключение на обвинителните актове сам преценяваш дали ще влезеш в съд или не, то тук нямаш друг избор да постигнеш това, което искаш освен чрез съдебната защита“, каза Георги Чолаков. Той допълни, че в отчета на Административен съд – Видин е посочено, че изписаните решения в рамките на 1 месец са на 100%. „Неслучайно ние сме на 4-то място на информационното табло на ЕС по бързина и качество на правораздаването. За мен е важна и прозрачността – от разпределянето на делото до неговото приключване с окончателен съдебен акт “, заяви председателят на ВАС. Георги Чолаков каза още, че резултатите на съдиите от Административен съд – Видин са много добри и им благодари за работата. „За мен е много важно ВАС да започне да се занимава с тълкувателна дейност, която е важна не само за административните съдилища, но и за администрацията, защото тя е необходима за гражданите“, каза Георги Чолаков.\r\nАнна ЛОЗАНОВА", "date": "2018.04.04", "title": "Георги Чолаков, председател на ВАС: 95% от делата в Административен съд – Видин са приключени в тримесечен срок, с такъв резултат нито един общ съд не може да се похвали"}
{"url": "http://www.focus-news.net/news/2018/04/04/2507903/plovdiv-polozhena-e-nova-markirovka-po-30-peshehodni-pateki-v-grada-predstoi-poetapno-osvezhavane-i-na-vsichki-ostanali.html", "text": "Положена е нова маркировка по 30 пешеходни пътеки в Пловдив. Това съобщи за Радио „Фокус“ – Пловдив инж. Борислав Кръстев, директор на ОП „Организация и контрол на транспорта“. По думите му от тази сутрин са започнали дейностите по обновяване на пътната маркировка по улиците „Колю Фичето“ и „Стефан и Обрейко Обрейкови“ в града. Готови са „зебрите“ в отсечката между бул. „България“ и бул. „Дунав“, включително и край Френската гимназия.\r\n„Предстои поетапното освежаване на пътната маркировка в целия град. Спазваме всички законоустановени изисквания, като поставяме съответните пътни знаци“, коментира инж. Борислав Кръстев. Той припомни, че част от дейностите занапред ще се извършват от новосформираното по решение на Общинския съвет специализирано звено в ОП „Чистота“.\r\nТони МИХАЙЛОВ", "date": "2018.04.04", "title": "Пловдив: Положена е нова маркировка по 30 пешеходни пътеки в града, предстои поетапно освежаване и на всички останали"}
{"url": "http://www.focus-news.net/news/2018/04/04/2507906/predstoyashti-mezhdunarodni-sabitiya-za-5-april-agentsiya-fokus.html", "text": "***Шестдесетте американски дипломати, които бяха изгонени от Русия във връзка със случая „Скрипал“, трябва да напуснат страната\r\n***Делегации от Южна и Северна Корея трябва да проведат преговори на работно ниво преди срещата на върха между Ким Чен-ун и Мун Дже-ин в края на април\r\n***Шествие за православния Разпети петък в Ерусалим\r\n***Продължава напрежението между Турция, сирийските кюрдски „Отряди за народна самоотбрана“ и САЩ в района на северносирийския град Манбидж\r\n***Главният преговарящ за Брекзит от страна на ЕС Мишел Барние ще проведе среща с премиера на Финландия Юха Сипила\r\n***", "date": "2018.04.04", "title": "Предстоящи международни събития за 5 април ( Агенция „Фокус“ )"}
{"url": "http://www.focus-news.net/news/2018/04/04/2507908/vidin-kmetat-ognyan-tsenkov-napravi-darenie-na-detska-gradina-mir-v-gr-dunavtsi.html", "text": "В навечерието на великденските празници кметът на Община Видин Огнян Ценков дари лични средства в полза на филиал „Звънче“ на детска градина „Мир“, гр. Дунавци, съобщиха от пресцентъра на Общината. Той отиде на място, за да се срещне с колектива и възпитаниците на филиала. Видинският кмет връчи дарението на директора Валя Йорданова. Средствата ще бъдат оползотворени за ремонтни дейности в сградата на детската градина. „Много се радвам, че днес съм при вас, където ме посрещате толкова гостоприемно. С осъществяването на необходимите ремонти тук ще имате още по-добри условия за обучение и възпитание. Още в началото на своя мандат аз поех ангажимента да подкрепям деца и младежи от нашата община. Затова правя своя подарък и за вас, своето лично дарение, за да стане по-бързо ремонта и се закупи необходимото оборудване“, каза Ценков. И пожела на всички да посрещнат Великден с много настроение, да са здрави и в домовете им да цари разбирателство и благоденствие.\r\nДиректорът на детската градина благодари от името на целия екип, на децата и родителите им за жеста и заяви: „Ще продължим да работим с още повече желание, защото знаем, че имаме подкрепа“. На събитието присъства и кметът на гр. Дунавци Димо Скорчев, който също изрази благодарността си за усилията и помощта от страна на Огнян Ценков и ръководството на Община Видин.\r\nВъв филиал „Звънче“, който се намира в гр. Видин, се обучават 75 деца. Помещенията в сградата, както и санитарните възли вече се подготвят за ремонта. Той ще се реализира с помощта на Общината, с предвидените в списъка за капиталови разходи за тази година 8 000 лв., както и със собствени средства, осигурени благодарение на доброто стопанисване и усилията на ръководството и колектива на детската градина. „Виждаме, че резултатите от оптимизацията на детските градини вече са налице. Всичко това се случва, когато заедно вървим към целта, която сме си поставили. Целта беше да усъвършенстваме детските градини, да ги модернизираме. Сигурен съм, че средствата, които дарих, ще бъдат изразходвани разумно“ – коментира Огнян Ценков.\r\nВъв връзка с посрещането на християнския празник Възкресение Христово видинският кмет се включи в третото издание на националната кампания „Великден за всеки“, която е под патронажа на омбудсмана Мая Манолова. Той дари парични средства в полза на възрастните хора от Община Видин, с които ще се осигурят ваучери за хранителни продукти.", "date": "2018.04.04", "title": "Видин: Кметът Огнян Ценков направи дарение на детска градина „Мир“ в гр. Дунавци"}
{"url": "http://www.focus-news.net/news/2018/04/04/2507888/politico-dvizhenieto-pet-zvezdi-izklyuchi-eventualna-koalitsiya-sas-silvio-berluskoni.html", "text": "Лидерът на италианското Движение „Пет звезди“ Луиджи ди Майо заяви, че партията е отворена за преговори за съставяне на управляваща коалиция с лявоцентристката Демократическа партия и крайно-дясната „Лига“, но отхвърли възможността да управлява с партията на бившия италиански премиер Силвио Берлускони „Форца Италия“ преди началото на консултациите, които трябва да започнат в сряда вечерта, пише Politico.\r\n„(Лидерът на „Лигата“ Матео) Салвини трябва да избере между революцията и възстановяването, дали да зареже Берлускони и да започне да променя Италия, или да продължи да стои закачен за Берлускони и да не промени нищо“, заяви ди Майо в интервю пред италианска медия.\r\nДясноцентристкият съюз между „Лигата“ на Салвини и „Форца Италия“ на Берлускони спечели най-много места в италианския парламент на изборите миналия месец, следвана от Движението „Пет звезди“ на ди Майо, което е най-голямата самостоятелна партия в народното събрание. \r\nСалвини засега отказа да се отдели от Берлускони и да формира коалиция с ди Майо, а Демократическата партия продължи да следва линията на бившия си лидер и бивш италиански премиер Матео Ренци да не влиза в коалиция с евроскептичната „Пет звезди“.\r\nПревод и редакция:", "date": "2018.04.04", "title": "Politico: Движението „Пет звезди“ изключи евентуална коалиция със Силвио Берлускони"}
{"url": "http://www.focus-news.net/news/2018/04/04/2507909/d-r-anita-komitska-istoricheski-muzey-chiprovtsi-organizirame-velikdenska-rabotilnitsa-savmestno-s-chiprovskiya-manastir-svivan-rilski.html", "text": "Организираме Великденска работилница съвместно с Чипровския манастир „Св.Иван Рилски“, каза за Радио „Фокус“ – Видин д-р Анита Комитска, директор на Историческия музей в Чипровци. Тя посочи, че целта е не просто за се съберат децата и да се научат да боядисват яйца, а да се изнесе и урок по вероучение. „Великденската работилница ще бъде организирана в Пунковата къща, в която е настанено и неделното училище по вероучение. Отец Спиридон, който е игумен на Чипровския манастир, ще запознае децата със смисъла на Великден, според християнската вяра, а ние ще им разкажем за традициите“, обясни Анита Комитска. Тя допълни, че тази година заради студеното време билките, които се използват за боядисване на яйца – така, както е по традиция в Чипровци.\r\nАнна ЛОЗАНОВА", "date": "2018.04.04", "title": "Д-р Анита Комитска, Исторически музей – Чипровци: Организираме Великденска работилница съвместно с Чипровския манастир „Св.Иван Рилски“"}
{"url": "http://www.focus-news.net/news/2018/04/04/2507890/n-pr-anatoliy-makarov-reshenieto-na-balgariya-za-skripal-pokaza-che-tya-uvazhava-otnosheniyata-si-s-rusiya-i-e-osnova-za-po-natatashno-vzaimodeystvie.html", "text": "Решението на България за „Скрипал“ показа, че тя уважава отношенията си с Русия и е основа за по-нататъшно взаимодействие. Това каза Н. Пр. Анатолий Макаров, посланик на Русия в България, в интервю за предаването \"Това е България\" на Радио „Фокус“ за случая „Скрипал“ и решението на страната ни да не гони руски дипломати. Според него по случая „Скрипал“ Великобритания си е поставила задачата да създаде антируски фронти е да събере под знамената си тези, които са готови да се присъединят. „Смятам, че поне позицията на България като една от страните, които не се присъединиха към тази акция, показва, че ръководство на България заема претеглено, конструктивно становище. И първо, както аз го виждам, то се ръководи от своите национални интереси. Спомням си, как министър-председателят Бойко Борисов каза, че най-важното е да се разбере, наистина ли това се е случило. Ако то се е случило – това е един въпрос. Обаче ако го не е – защо тогава да се създава неразбираема солидарност“, заяви Н. пр. Макаров.  Според него решението на България е правилно. \r\nТой посочи, че това решение ще се отрази положително на българо-руските отношения. „Ако България беше се присъединила към тези страни, които експулсираха руски дипломати само въз основа на това, че вярват в британското „много вероятно“, че Русия е била виновна, тогава щеше да имаме съвсем друга история. Сега България и като председател на Европейския съюз може да играе различни роли. Кой знае, Бойко Борисов е казвал и за това, че би могъл да застане като посредник между Русия и ЕС“, каза той и уточни, че засега не е получавал  официални предложения или въпроси.", "date": "2018.04.04", "title": "Н. пр. Анатолий Макаров: Решението на България за „Скрипал“ показа, че тя уважава отношенията си с Русия и е основа за по-нататъшно взаимодействие"}
{"url": "http://www.focus-news.net/news/2018/04/04/2507910/d-r-velin-denev-tssmp-smolyan-nad-5200-sa-signalite-na-koito-ekipite-na-speshna-pomosht-v-oblastta-sa-se-otzovali-ot-nachaloto-na-godinata.html", "text": "Над 5200 са сигналите, на които екипите на Спешна помощ в областта са се отзовали от началото на годината. Това каза за Радио „Фокус“ – Смолян директорът на Центъра за спешна медицинска помощ – Смолян, д-р Велин Денев. По думите му основният потребител на спешната помощ в областта е възрастен, болен и беден човек, живеещ в труднодостъпно място, където естествено само бърза помощ е единствената алтернатива за запазването здравето на тези хора. „Основните сигнали получавани до Спешна помощ са за хронични заболявания, като най-често те са на сърдечно-съдовата система. Това са 2/3 от оплакванията, за които се вика бърза помощ и които са некомпенсирани и изискват медицинско наблюдение, което да е постоянно и да даде на пациента качество на живот“, поясни д-р Денев.\r\nТой уточни, че по време на празнични и почивни дни най-честите сигнали са за травми по различни поводи – след сбивания, при пътнотранспортни произшествия, черепно-мозъчни травми, счупвания и други. В тези дни зачестяват и сигналите за злоупотребили с алкохол. Д-р Денев каза още, че случаите на агресия над екипите на Спешна помощ в област Смолян са рядкост и не основна пречка за работата.\r\nНели ГЕРГЬОВСКА", "date": "2018.04.04", "title": "Д-р Велин Денев, ЦСМП – Смолян: Над 5200 са сигналите, на които екипите на Спешна помощ в областта са се отзовали от началото на годината"}
{"url": "http://www.focus-news.net/news/2018/04/04/2507928/dimitar-popov-bdzp-gotse-delchev-horata-sa-saprichastni-kam-stradanieto-na-zhivotnite.html", "text": "Хората са съпричастни към страданието на животните. Това каза за Радио „Фокус“ – Пирин Димитър Попов, председател на „Българско дружество за защита на птиците“ – Гоце Делчев. Той отбеляза, че много хора са готови да защитават правата им пред компетентни органи и институции, дори и в съда. „Насилие над животни е съществувало и преди, но тъй като сега имаме възможност да получаваме повече информация посредством социалните мрежи, ние разбираме за такива случаи и ни се струва, че това са чести явления“, коментира той. Попов допълни, че към такъв вид насилие прибягват определени групи от хора, склони към насилие и не добре възпитани. Според Димитър Попов положителното отношение към птиците и животните е правилно, и въпреки всичко не трябва да забравяме, че те винаги са ни били най-верните приятели на хората.\r\nКристина МИТКОВА", "date": "2018.04.04", "title": "Димитър Попов, БДЗП – Гоце Делчев: Хората са съпричастни към страданието на животните"}
{"url": "http://www.focus-news.net/news/2018/04/04/2507907/mvr-s-merki-za-osiguryavane-na-obshtestveniya-red-i-bezopasnostta-v-stranata-po-vreme-na-velikdenskite-praznitsi-obzor.html", "text": "МВР предприема мерки за осигуряване на обществения ред, пожарната безопасност и сигурността по пътищата в страната по време на великденските празници.\r\nГлавен инспектор Росен Рапчев от отдел „Пътна полиция“ към ГД „Национална полиция“ обясни, че по отношение на  безопасността по пътищата  на всички проблемни участъци, входно-изходни артерии на големите градове и възлови кръстовища ще има екипи на „Пътна полиция“, които ще подпомагат и регулират движението, ако това е необходимо. По думите му през празничните дни ще се провеждат и специализирани полицейски операции, които ще бъдат насочени към проверки за шофиране след употреба на алкохол или наркотични вещества, както и към всички, които нарушават Закона за движение по пътищата.\r\nПътищата, на които се очаква най-голямо натоварване, са автомагистралите „Струма“, „Тракия“, Хемус, пътищата Е-79 /София - Кулата/, София - Варна, Велико Търново - Русе, Варна – Добрич - Силистра, както и към големите курорти. На 6 април ще бъде организирано реверсивно движение по пътя София – Перник /през Владая/, а на 9 април обратно към София. Освен това на 6 април от 16.00 до 20.00 часа със заповед на Агенция „Пътна инфраструктура“  ще бъде спряно движението на тежки автомобили по магистралите и основните първокласни пътища на страната. Същата мярка е предвидена и за последния почивен ден - 9 април, но за времето от 14.00 до 20.00 часа. Забраната няма да се отнася само за фирмите, превозващи живи животни и стоки на температурен режим.\r\nКомисар Румяна Борисова – началник отдел „Гранични проверки“ на ГД „Гранична полиция“. обясни, че е осигурен  ефективен граничен контрол по граничните пунктове, като са набелязани мерки да не се допускат нарушения. „Препоръчваме на пътуващите по време на великденските празници да използват не само основните, но и по-малките гранични пунктове. И обръщаме внимание за непълнолетните български граждани, които ще пътуват без своите родители или само с един родител, да бъдат снабдени с необходимите декларации и документи“, каза още тя.\r\nИнспектор Асен Мичев от отдел „Охранителна Полиция“ на ГД „Национална полиция” поясни, че по отношение на охраната на храмовете  и местата, на които се очаква голямо струпване на хора на Великден, са проведени срещи с отговорниците на обектите и представители на Българската православна църква, с които са обсъдени мерките за сигурност. Екипите ще следят и да няма паркиране на автомобили в близост до местата на обредите, както и за изоставени или забравени багажи. Силите на реда няма да допускат до масовите мероприятия хора, употребили алкохол или наркотици, носещи обемисти багажи или оръжие. Недопустимо е и носенето на пиротехника.\r\nГлавен инспектор Стефан Стефанов от ГД „Пожарна безопасност и защита на населението“ обясни, че  29 противопожарни автомобила и 142 служители на пожарната  ще бъдат дежурни в нощта на Великден, за да се гарантира безопасността на гражданите. „Проверени са 1606 такива обекта, връчени са 222 разпоредителни документа. Особено внимание при проверките е обърнато на условията за безопасна евакуация, условията за първоначално пожарогасене и условията за пожарна безопасност в самите обекти“, каза още той.\r\nКомисар Борислав Муеров – началник отдел „Охранителна полиция“ към СДВР, обясни, че 118 храма в София ще бъдат охранявани от целия ресурс на „Охранителна полиция“ по време на мероприятията на Великден. „Всички екипи на „Пътна полиция“ в СДВР ще бъдат на улиците, както и моторизирани екипи, които ще подпомагат движението на превозните средства на територията на столицата, така и на входно-изходните пътища“, допълни той.\r\nЦветилена СИМЕОНОВА", "date": "2018.04.04", "title": "МВР с мерки за осигуряване на обществения ред и безопасността в страната по време на великденските празници (ОБЗОР)"}
{"url": "http://www.focus-news.net/news/2018/04/04/2507927/burgas-virtuoznata-pianistka-prof-zheni-zaharieva-s-velikdenski-kontsert-v-grada-na-5-april.html", "text": "Виртуозната пианистка проф. Жени Захариева ще поздрави бургазлии с класически концерт по повод великденските празници. Това съобщиха от пресцентъра на Община Бургас. Събитието ще бъде на Велики четвъртък /5 април/ в Културен център „Морско казино“ от 18.00 часа.\r\nПрограмата на концерта „Откровенията на природата“ включва 24 прелюдии от Клод Дебюси – впечатления от Природата и хората, които заобикалят автора, предадени често с типичен френски хумор.\r\nПроф. Жени Захариева развива богата концертна дейност в Европа, Далечния Изток, Африка и Америка, участвала е в най-престижните фестивали у нас и чужбина.\r\nПо време на дългогодишната си творческа дейност виртуозната пианистка е удостоявана с големи награди като Officier des Arts et Lettres – 2007 – звание на френското правителство.\r\nЖени Захариева е инициатор за възстановяването на легендарното старинно пианофорте на Клара Шуман в Браницшлос – Германия. Тя е и първият пианист, изнесъл концерт и записал компактдиск на този инструмент. За тази инициатива Жени Захариева е наградена с орден от германското правителство.\r\nПрез последните години именитата ни музикантка изнася концерти в Япония, Франция, Италия, Гърция, Австрия, Германия, Русия и САЩ. Води майсторски класове по пиано в Московската консерватория „П. И. Чайковски“, Парижката национална консерватория, в Токио (Мусашино академия), Йокохама (Феррис колеж), Ню Йорк (Манхатън скул мюзик), Лятна музикална академия в Сан Даниеле – Италия, в Атина, както и ежегодно от 2001 г. в Лятна музикална академия „Русалка“ на Черно море.", "date": "2018.04.04", "title": "Бургас: Виртуозната пианистка проф. Жени Захариева с Великденски концерт в града на 5 април"}
{"url": "http://www.focus-news.net/news/2018/04/04/2507929/shumen-zasilvat-proverkite-za-nepravilno-parkirane-v-grada-po-vreme-na-praznitsite.html", "text": "Зачестяват случаите на паркиране на леки автомобили върху новоизградените тротоари в квартал „Тракия“, ул. „Съединение“ и ул. „Тича“, които се реновират по проектите, включени в Инвестиционната програма на общината със средства по ОП „Региони в растеж“.  Това съобщиха от пресцентъра на Общината. Най-много нарушения са установени от екипите на контролните органи на Община Шумен, които работят след 17.30 часа. Само за една вечер са съставени 12 акта на водачите на автомобили. От общинската администрация призовават водачите на превозни средства да опазват изградените общински обекти, да  не престояват и да не паркират автомобилите си върху новоизградените тротоари. От там припомнят, че според нормативните уредби – Закон за движението по пътищата и Наредба №1 за поддържане и опазване на обществения ред в община Шумен, подобни нарушения се наказват с глоби от 50 до 200 лева.", "date": "2018.04.04", "title": "Шумен: Засилват проверките за неправилно паркиране в града по време на празниците"}
{"url": "http://www.focus-news.net/news/2018/04/04/2507904/tass-rusiya-svikva-zasedanie-na-ss-na-oon-po-sluchaya-skripal-v-chetvartak.html", "text": "Русия поиска да се проведе открито заседание на Съвета за сигурност на ООН по случая „Скрипал“ в четвъртък. Това заяви в сряда на заседание на СС на световната организация постоянният представител на Русия Василий Небензя, предава ТАСС.\r\n„Ръководейки се от изповядваните от нас принципи, че използването на химическо оръжие от който и да е, където и да е, е недопустимо и трябва да бъде разследвано и наказвано, както и че безнаказаността е недопустима и че употребата на такова оръжие представлява заплаха от разпространяване на оръжия за масово унищожение, ние, по указания от нашето правителство, ви молим да свикате утре следобед, от 15:00 часа (22:00 българско време), открито заседание на СС на ООН“, заяви Небензя.\r\nПревод и редакция:", "date": "2018.04.04", "title": "ТАСС: Русия свиква заседание на СС на ООН по случая „Скрипал“ в четвъртък"}
{"url": "http://www.focus-news.net/news/2018/04/04/2507911/nachalnite-chasove-na-derbitata-levski-tsska-byaha-promeneni-sled-sreshta-mezhdu-ministara-na-mladezhta-i-sporta-krasen-kralev-bfs-i-sdvr-obzor.html", "text": "Началните часове на две от предстоящите три дербита между „Левски“ и ЦСКА бяха променени в съответствие с изискването на СДВР за провеждането на мачовете в светлите часове на денонощието. Това се случи след искане на премиера Бойко Борисов министърът на младежта и спорта Красен Кралев да спомогне за бързото разрешаване на възникналото противоречие между СДВР и ръководствата на футболните клубове „Левски“ и ЦСКА относно началния час на провеждане на срещите от първенството по футбол и от турнира за купата на България. Така след извънредна среща между спортния министър и представители на БФС и СДВР бе решено този месец дербитата да проведат на 11 и 18 април от 18.00 часа и на 25 април от 18.30 часа на Националния стадион \"Васил Левски\", като ще бъдат излъчвани на живо по телевизия „Диема спорт“.\r\n„Разбира се, мнението на клубовете и на феновете е изключително важно, но най-важно е спазването на обществения ред и опазването на сигурността на зрителите на срещите, както и на тези, които живеят в районите около Националния стадион“, посочи Красен Кралев. Спортният министър благодари за светкавичната реакция на президента на БФС Борислав Михайлов, на компанията, притежаваща правата за излъчване на мачовете от първенството, и на телевизиите, които излъчват мачовете, за това, че се е намерило бързо решение на казуса.\r\nЗаместник-директорът на СДВР Антон Златанов обясни, че промяната на часовете на мачовете възниква заради това, че трябва краят им да бъде по време на светлата част на денонощието с цел да се предотвратят безредици и инциденти. „Да не забравяме, че в момента България е председател на Съвета на ЕС и в столицата ежедневно се провеждат редица важни мероприятия. Така се случи, че тази пролет има пет дербита между Левски и ЦСКА през април и май, когато има безброй съпътстващи Председателството мероприятия и движението в центъра ще е изключително натоварено“, обясни той. Златанов подчерта, че за полицията мачът не приключва след последния съдийски сигнал, защото едната агитка се държи 30 минути след мача, за да се освободи цялата централна градска част.\r\nЦветилена СИМЕОНОВА", "date": "2018.04.04", "title": "Началните часове на дербитата „Левски“ - ЦСКА бяха променени след среща между министъра на младежта и спорта Красен Кралев, БФС и СДВР (ОБЗОР)"}
{"url": "http://www.focus-news.net/news/2018/04/04/2507900/reuters-donald-tramp-se-saglasi-da-ostavi-armiyata-na-sasht-za-oshte-malko-v-siriya-no-po-printsip-iska-da-ya-iztegli-ot-tam.html", "text": "Вашингтон. Президентът на САЩ Доналд Тръмп свика заседание на Съвета за национална сигурност към Белия Дом, по време  на което се съгласи да остави американските военнослужещи в Сирия за още малко време, което им е нужно, за да довършат „Ислямска държава“, но иска те да бъдат изтеглени „относително скоро“, заяви неназован високопоставен служител в американската администрация в сряда, предава Reuters.\r\nТръмп не е поставил срокове за изтеглянето на американските войници, съобщи източникът на американската агенция. Той иска да бъде сигурен, че терористите от „Ислямска държава“ са напълно разгромени и иска от другите страни в региона и от ООН да удвоят усилията си за осигуряване на стабилността в Сирия, заяви още неназованият източник.\r\n„Няма да се изтеглим веднага, но и президентът не иска да подкрепи дългосрочен ангажимент“, е заявил той пред Reuters.Агенция „Фокус“ припомня:", "date": "2018.04.04", "title": "Reuters: Доналд Тръмп се съгласи да остави армията на САЩ „за още малко“ в Сирия, но по принцип иска да я изтегли от там"}
{"url": "http://www.focus-news.net/news/2018/04/04/2507930/reuters-frantsiya-planira-da-sazdade-nova-evropeyska-voenna-chast-za-reagirane-na-krizi-izvan-es.html", "text": "Френското правителство предвижда да създаде през юни мобилна европейска военна част за реакция на възникващи кризи по света, съобщиха френски военни източници в сряда, предава Reuters.\r\nПариж се е свързал с редица страни-членки на Европейския съюз, включително Германия, Нидерландия, Великобритания и Дания за инициативата, като е организирал работна група за инициативата през март.\r\nИдеята е да бъдат обединени европейските страни и техния военен капацитет и политическо желание за сътрудничество в планирането и провеждането на общи анализи на възникващите кризи и за бързото реагиране на тях.\r\n„Инициативата ще позволи включването на страни извън ЕС, като Великобритания“, заяви източник на Reuters.\r\nПо-рано френският президент Еманюел Макрон излезе с идеята за създаване на сили за бързо реагиране на ЕС до края на десетилетието, по време на ключова реч за бъдещето на Европа през септември м.г.\r\nПревод и редакция:", "date": "2018.04.04", "title": "Reuters: Франция планира да създаде нова европейска военна част за реагиране на кризи извън ЕС"}
{"url": "http://www.focus-news.net/news/2018/04/04/2507932/hurriyet-vrazkite-mezhdu-turtsiya-i-rusiya-se-prostirat-otvad-takticheskoto-partnyorstvo.html", "text": "Отношенията между Русия и Турция могат да бъдат анализирани в три главни етапа след рухването на Съветския съюз и края на Студената война, пише турският вестник Hurriyet\r\nПървите 10 години след 1991 г. станахме свидетели на силна конкуренция между двете страни, особено по отношение на влиянието върху новосъздадените независими държави в Централна Азия и техните богати енергийни ресурси. Усилията на Турция в това отношение доведоха до договарянето и осъществяването на петролопровода Баку-Тбилиси-Джейхан, като по този начин Турция установи силни връзки с Азербайджан и Грузия.\r\nВ същия дух на конкуренция непряката подкрепа на Русия за поставената извън закона Кюрдска работническа партия (ПКК) и съответно скритата подкрепа на Турция за чеченските бунтовници представляваха сериозни проблеми в отношенията.\r\nНо от края на 90-те години на миналия век двете регионални сили постепенно решават да започнат нова ера в двустранните връзки, като заменят \"конкуренцията\" със \"сътрудничество\" в множество области. Това решение бе взето след избирането на Владимир Путин за руски президент през 2000 г., две години преди идването власт на Реджеп Тайип Ердоган на власт като ръководител на Партията на справедливостта и развитието (ПСР).\r\nОттогава Путин и Ердоган водят турско-руските отношения към един уникален модел в международните отношения. През 2010 г. те стартираха съвет за сътрудничество на високо равнище с участието на множество министри от двете страни с цел по-сигурно институционализиране на двустранното сътрудничество. Като двама прагматични лидери, те никога не позволиха политическите и регионалните различия да представляват проблем за волята им да развиват икономическо, търговско, енергийно и туристическо сътрудничество.\r\nНай-значимата криза между Анкара и Москва - след като Турция свали руски самолет през 2015 г. - продължи девет месеца и започна да се разрешава, след като турското правителство изрази съжаление за инцидента. Тази криза показа горчивата истина - особено за Турция -, че двете страни не могат да си позволят да разкъсат връзките си. Може да се твърди, че тази ера на сътрудничество е служила предимно в полза на Русия, тъй като годишният търговски дефицит на Турция с нея е близо 20 милиарда долара и тя е зависима от руския природен газ.\r\nТретата глава в отношенията между Турция и Русия започна по време гражданската война в Сирия, особено след като руският военен ангажимент се задълбочи в края на 2015 г. Съгласието на Русия позволи първата турска голяма трансгранична операция в Сирия, операцията \"Щита на Ефрат\", през август 2016 г. Операция „Маслинова клонка“  е отново възможна само благодарение на съгласието на Москва.\r\nДиалогът между Ердоган и Путин проправи пътя за стартиране на процесите в Астана и Сочи с участието на Иран, които имат за цел да осигурят прекратяване на огъня в разкъсаната от войната държава  (Сирия – бел.ред.) и да изградят платформа за политическо уреждане. Този диалог досега има три основни резултата:\r\n Първо, Турция трябваше да приеме оставането на сирийски президент Башар Асад на власт, което доведе до рязка промяна в неговата политика. Анкара също трябваше да признае, че Иран и Русия отдавна са стъпили здраво в Сирия от политическа и военна гледна точка.\r\nВторо, присъединяването на Турция към дуото Русия-Иран в Сирия доведе до по-нататъшно влошаване на връзките с традиционните западни съюзници, най-вече със САЩ. Разрешението на Москва за борбата на Турция срещу  кюрдските Отряди за народна самоотбрана (YPG) в Африн влоши кризата между Анкара и Вашингтон, чиито връзки вече бяха обтегнати от няколко други източника на напрежение. Силни критики също идват и от европейските сили, които поставиха под съмнение истинските мотиви на турската военна кампания в Сирия. Въпреки тези реакции, сега Турция се чувства по-свободна да започне нови операции в Източна Сирия, за сметка на по-нататъшното рискуване на връзките си с партньорите от НАТО. Плановете на Турция за закупуване на анти-балистични ракетни системи С-400 от Русия също трябва да бъдат оценявани с оглед на това.\r\nТрето, сътрудничеството с Русия проправи пътя на Турция да се превърне в твърда власт в региона. Турските войски сега се намират в районите Идлиб, Африн  и Ал Баб в Северозападна Сирия, като правителството обещава, че следващите цели ще бъдат на изток от река Ефрат и дори в Северен Ирак. Факт е, че военните обещания на Турция сега се вземат много по-сериозно от световните сили и държавите в региона. Ердоган многократно заявява, че това гарантира мястото на Турция на масата, когато става въпрос за вземане на решения относно бъдещето на Сирия.\r\nКакто историята, така и географията диктуват значението на добрите отношения между Турция и Русия. Тяхното сътрудничество е много важен фактор за стабилизирането на огромен регион, от Евразия до Кавказ, от Черно море до Близкия изток. Първите две глави на връзките между Турция и Русия след Студената война показаха това, а последната тенденция в отношенията разкрива още една гледна точка - като се има предвид, че нормализирането и стабилизирането на Сирия ще отнеме години и че присъствието на Турция в сирийския театър ще продължи, може да се твърди, че турско-руското сътрудничество по въпросите на регионалната сигурност ще надхвърли границите на тактическото съюзничество. Юлиян Марков", "date": "2018.04.04", "title": "Hurriyet: Връзките между Турция и Русия се простират отвъд тактическото партньорство"}
{"url": "http://www.focus-news.net/news/2018/04/04/2507934/afp-donald-tramp-izprashta-natsionalnata-gvardiya-na-granitsata-s-meksiko.html", "text": "Президентът на САЩ Доналд Тръмп изпраща Националната гвардия на границата с Мексико, предава AFP.\r\n„Ние продължаваме да виждаме неприемливи нива на незаконен трафик на наркотици, опасна престъпна активност, транснационални криминални организации и поток на незаконни имигранти на южната ни граница“, заявява Кирстьен Нилсен , секретар по вътрешната сигурност пред репортери в Белия дом.\r\nНационалната гвардия на САЩ и преди е била изпращана на южната граница – през 2010 година от бившия американски президент Барак Обама и в периода 2006-2008 от президента Джордж Уокър Буш.\r\n„Докато нямаме стена и достатъчна сигурност ще охраняваме границата с помощта на военните“, заявява Донал Тръмп във вторник. Юлиян Марков", "date": "2018.04.04", "title": "AFP: Доналд Тръмп изпраща Националната гвардия на границата с Мексико"}
{"url": "http://www.focus-news.net/news/2018/04/04/2507933/gazetaru-mesets-sled-otravyaneto-na-sergey-skripal-london-ne-mozhe-da-dokazhe-nishto.html", "text": "Точно един месец след отравянето на бившия руски шпиони Сергей Скрипал британските власти не могат да докажат нищо, пише електронното издание Газета.ru .\r\nИзданието проследява как се променят през този месец отношенията между Русия и Запада. Организацията за забрана на химическите оръжия (ОЗХО) днес се събра на специално заседания по случая „Скрипал“, Заседанието се провежда при закрити врати. Според английския вестник The Guardian  на него представителите на Европейския съюз и Великобритания заявяват, че Русия трябва да започне да сътрудничи с ОЗХО по случая.\r\n„Крайно важно е Руската федерация да даде отговори на обоснованите въпроси на британското правителство, да започнат сътрудничество със секретариата на ОЗХО и да предоставят на организацията пълна и изчерпателна информация“ заявяват представителите на ЕС в Хага.\r\nБританската делегация в ОЗХО отхвърлила предложението на Русия за съвместно разследване  на случая\r\n„Руското предложение за съвместно руско-британско разследване на инцидента в Солсбъри е противоестествено. Това е тактика на отвличане на внимание“ се говори в британската позиция.\r\nНа 1 април Русия отправя списък с 13 въпроса в ОЗХО. Отговорите са получени на 3 април и в момента се  изучават от руските дипломати, като в посолството в Хага са констатирали, че е получен отговор само на един въпрос.\r\nСпоред изданието от ден на ден се променят теориите за начина на отравянето – чрез отровни цветя, козметика,  домакински съдове и храна или отрова по дръжката на вратата..  Изтъква се е и подробността , че отровените хора все още са живи, което поражда съмнения за естеството на отровното вещество. Двама от пострадалите дори се подобряват  - полицаят, който имаше симптоми от повече от седмица си е в къщи, а дъщерята на Сергей Скрипал Юлия се подобрява значително според лекарите, макар,че досега не е показвана. По мнение на руския токсиколог Алексей Водовозов е достатъчно да види такъв пациент за да каже дали е отровен с подобно вещество. Юлиян Марков", "date": "2018.04.04", "title": "Газета.ru: Месец след отравянето на Сергей Скрипал Лондон не може да докаже нищо"}
{"url": "http://www.focus-news.net/news/2018/04/04/2507931/deutsche-welle-obvinyavvat-boris-dzhonsan-v-podvezhdashto-tvardenie-v-intervyu-za-mediyata.html", "text": "Външният министър на Великобритания е обвиняван за подвеждащо твърдение относно произхода на отровното вещество, използвано в опита за убийство на бившия руски шпионин Сергей Скрипал в интервю по германската медия, пише Deutsche Welle.\r\nДжонсън е критикуван след като от специализираната военна химическа лаборатория в Портън Даун  във вторник заявяват, че не могат да определят произхода на нервно-паралитичния агент използван срещу Скрипал\r\nВ интервю дадено за германската медия миналия месец британският външен министър твърди, че е получил уверения от представители на лабораторията, че те са сигурни, че токсичното вещество произхожда от Русия..\r\nКритиките от опозицията към Външното министерство идват след като ведомството изтрива публикация в социалната мрежа „Туитър“, където ясно се заявява, че произходът на отровното вещество е руски. Юлиян Марков", "date": "2018.04.04", "title": "Deutsche Welle: Обвинявват Борис Джонсън в подвеждащо твърдение в интервю за медията"}
{"url": "http://www.focus-news.net/news/2018/04/04/2507905/n-pr-anatoliy-makarov-ako-balgariya-se-beshe-prisaedinila-kam-stranite-koito-ekspulsiraha-ruski-diplomati-shtyahme-da-govorim-za-savsem-drug-podhod-v-otnosheniyata.html", "text": "Ако България беше се присъединила към страните, които експулсираха руски дипломати, щяхме да говорим за съвсем друг подход в отношенията, каза за Радио „Фокус“ в предаването “Това е България“ посланикът на Русия в България  Анатолий Макаров.  „България и като председател на Европейския съюз може да играе различни роли, допълни той. Всяка идея, насочена за диалог, се оценява положително. Важно е да има диалог, а не мълчание каза още той. Имаме шанс за добър диалог. Трябва да се разбере, от коя позиция ще се изказва Бойко Борисов – като председател на Кабинета на министрите на България или като лице на Европейския съюз. Всичко е възможно, допълни още той.“ Според него страната ни е заела претеглено и конструктивно становище по  случая „Скрипал“. „Решението на правителството на България показва, че тя уважава своите отношения с Русия, познава руско-българските отношения и фундаментът, върху който се основават“, каза още Макаров.", "date": "2018.04.04", "title": "Н. пр. Анатолий Макаров: Ако България се беше присъединила към страните, които експулсираха руски дипломати, щяхме да говорим за съвсем друг подход в отношенията"}
