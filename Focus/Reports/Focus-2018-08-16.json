{"url": "http://www.focus-news.net/news/2018/08/16/2556885/plovdiv-iztsyalo-e-preasfaltirana-ul-grigor-bozhkov-v-grada-montirani-sa-izkustveni-neravnosti-za-namalyavane-skorostta-na-avtomobilite.html", "text": "Изцяло преасфалтирана е ул. „Григор Божков“ в Пловдив. Това съобщи за  Радио „Фокус“ – Пловдив  кметът на район „Тракия“ в Пловдив Костадин Димитров. По думите му по време на строително-ремонтните дейности на обекта, които започнаха преди три седмици, освен реконструкцията на пътя, е извършена още подмяна на бордюрите и дъждоприемните шахти. Пред блоковете са оформени паркоместа, изградени са нови тротоари, с което обликът на зона А-8 цялостно е променен. „По настояване на граждани по улица „Григор Божков” са монтирани изкуствени неравности за намаляване на скоростта на автомобилите“, каза още Костадин Димитров. Той припомни, че е традиция преди началото на ремонти да се правят срещи с жителите, за да се чуе и тяхното мнение. \r\nОт началото на тази година това е четвъртата обновена улица в район „Тракия” в Пловдив. Изцяло реконструирани бяха улиците пред блок №71, пред блок №73 и пред училище „Димитър Матевски“. \r\nРайонният кмет Костадин Димитров добави, че заедно с кмета на града Иван Тотев са направили инспекция на инфраструктурни обекти в район „Тракия“ \r\nТони МИХАЙЛОВ", "date": "2018.08.16", "title": "Пловдив: Изцяло e преасфалтирана ул. „Григор Божков“ в града, монтирани са изкуствени неравности за намаляване скоростта на автомобилите"}
{"url": "http://www.focus-news.net/news/2018/08/16/2556891/sport-kopenhagen-vodi-na-poluvremeto-s-10-i-gol-ot-zasada.html", "text": "Копенхаген води с 1:0 на полувремето срещу ЦСКА в среща-реванш от третия квалификационен кръг на Лига Европа. Н`Дойе откри резултата в 23-ата минута, с гол, който трябваше да бъде отменен поради засада. ЦСКА изостава с 1:2 в първия мач и сега задължително трябва да вкара поне два гола, за да се надява на продължения в битката. Победителят от елиминацията ще срещне Аталанта или Апоел Хайфа, след 4:1 за Аталанта в първия мач.", "date": "2018.08.16", "title": "Спорт: Копенхаген води на полувремето с 1:0 и гол от засада"}
{"url": "http://www.focus-news.net/news/2018/08/16/2556887/gabrovo-izlozhba-bazar-na-vazpitanitsi-na-trevnenska-shkola-otkriha-v-etnografski-kompleks-na-otkrito-etar.html", "text": "Изложба-базар на възпитаници на „Тревненска школа“ откриха в Етнографски комплекс на открито „Етър“. Експозицията, съставена предимно от икони, дърворезба и картини, събира в себе си духовност, лични емоции и талант, съобщават за  Радио „Фокус“ – Велико Търново  от културната институция. Неин автор е младата художничка Алина Пенчева. В изложбата тя представя две свои творчески страни. „С абстрактната ни позволява да влезем във вътрешния й свят, да се вгледаме в преживявания от чисто човешки характер, изразени в картини. Другата й страна е свързана с вярата. В иконите на Алина има мекота и спокойствие, всеки вярващ би пожелал да отправи молитва пред светите образи, изографисани от момичето“, разказват от Етъра. \r\nАлина Пенчева спечели миналогодишната Младежка секция към Майсторската надпревара по „Иконопис”, част от Международния панаир на традиционните занаяти, който ежегодно се провежда в музея. Така нейното училище получи правото на тази изложба базар. \r\nГлавен организатор на изложбата е Павлина Дамянова, уредник „Духовна култура” в ЕМО „Етър”. Експозицията ще остане в културната институция до 30 август, \r\nЛуиза ТРАНЧЕВА", "date": "2018.08.16", "title": "Габрово: Изложба-базар на възпитаници на „Тревненска школа“ откриха в Етнографски комплекс на открито „Етър“"}
{"url": "http://www.focus-news.net/news/2018/08/16/2556890/kyustendil-uspeshno-zavarshi-godishniyat-odit-po-fsc-standarta-na-darzhavnite-gori-v-obshtinata.html", "text": "„Държавно ловно стопанство Осогово” и „Държавно горско стопанство Кюстендил” са положили завидни усилия за покриване на новите изисквания на FSC стандарта за горска сертификация. Това е основното заключение на международната одиторска компания Soil Association след приключилия 3-дневен независим одит по прилагането на стандарта в двете териториални поделения на Югозападното държавно предприятие, съобщиха от Югозападно държавно предприятие. С особено внимание е извършено определянето и отделянето на 10% от държавните гори, в които няма да се допуска човешка намеса. Това са основно стари гори във вододайните зони на град Кюстендил, отчитат одиторите. Спазват се и строгите изисквания за опазване на стари хралупести и изсъхнали дървета, както и за недопускане на сечи през размножителния период на застрашени от изчезване видове птици. Отчетено е подобрение и при оформянето на документацията и повишаване прозрачността на управление на двете стопанства. \r\nСпешни мерки са изискани от одиторите най-вече за осигуряване на безопасни и здравословни условия на труд на работниците в горите. За целта е необходимо да се подобри контрола от двете стопанства по отношение използването на защитно облекло и прилагането на безопасна технология на сеч. Дадени са указания и за повишаване на познанията за редките и застрашени видове екосистеми и животни в горите, както и за по-активна работа със заинтересованите страни. \r\nГорската сертификация по FSC е пазарен механизъм, който благодарение на международния контрол дава най-високи гаранции на потребителите, че закупуват дървесина от отговорно управлявани гори. Именно увеличаващото се търсене на сертифицирана дървесина и растящите очаквания на обществото за по-устойчиво стопанисване на горите налагат сертификация на всички държавни гори в Югозападна България като един от основните приоритети на ЮЗДП.", "date": "2018.08.16", "title": "Кюстендил: Успешно завърши годишният одит по FSC стандарта на държавните гори в общината"}
{"url": "http://www.focus-news.net/news/2018/08/16/2556892/georgi-ilinov-sdruzhenie-na-avtoinstruktorite-pazardzhik-zapazva-se-tendentsiyata-prez-lyatoto-da-otchitame-uvelichenie-na-zhelaeshtite-da-poluchat-shofyorska-knizhka.html", "text": "Запазва се тенденцията през летните месеци да отчитаме увеличение на броя на курсистите, които искат да получат шофьорска книжка в различните категории. Това каза за  Радио „Фокус“ – Пазарджик  Георги Илинов, заместник-председател на Сдружението на автоинструкторите в Пазарджик. Той отбеляза, че от една страна желаещите да изкарат курса през лятото използват хубавото време, защото при дъжд се отлага практическия изпит, а от друга страна – много българи-емигранти се връщат от страните в Европа, в които работят, за да изкарат курса и получат книжка на по-добри цени. „Те използват отпуските си и се записват на шофьорски курсове. За лек автомобил имаме желаещи от всички възрасти, но желаещите да управляват мотоциклет са повече млади хора – на възраст от 24 до 40 години. При тях най-голям ръст се отчита през месеците от април до август, след това броят им намалява“, коментира Илинов. Той допълни, че друга причина българите, които работят в чужбина, да искат да завършат шофьорски курсове в страната, е по-високата цена на тези курсове в другите страни от Европа. \r\nВаня НИКОЛОВА", "date": "2018.08.16", "title": "Георги Илинов, Сдружение на автоинструкторите – Пазарджик: Запазва се тенденцията през лятото да отчитаме увеличение на желаещите да получат шофьорска книжка"}
{"url": "http://www.focus-news.net/news/2018/08/16/2556893/stara-zagora-album-osvobozhdenieto-na-balgariya-likovete-na-voynata-i-pametta-beshe-predstaven-v-hudozhestvenata-galeriya-v-kazanlak.html", "text": "Албум „Освобождението на България – ликовете на войната и паметта“ бе  представен в Художествената галерия, предаде кореспондент на  Радио „Фокус“ . Проявата е част от програмата за отбелязване на 141 години Шипченска епопея. Организатори на събитието са Национален парк музей „Шипка-Бузлуджа“, Художествена галерия – Казанлък, Исторически факултет на СУ „Климент Охридски“ и Държавна агенция „Архиви“. \r\nАлбумът е подготвен от колектив български и руски историци по повод 140 години от Освобождението на България. Сред редакторите и съставителите на изданието са проф. д-р Румяна Михнева, Олег Леонов, проф. Пламен Митев, доц. Тина Григорова. Албумът представя материали от водещи български и руски архиви, музеи и библиотеки, от частни колекции, предоставени безвъзмездно. В него са представени снимки, рисунки и гравюри на паметници, строени по следите на събитията, фотографии на оръжия и униформи, документи, карти и др. Националният парк музей „Шипка-Бузлуджа“ участва в изданието с фотографии от фондовете си за строителството и откриването на Паметника на свободата през 1934 г.  \r\nСлавяна ГАЙДАРОВА", "date": "2018.08.16", "title": "Стара Загора: Албум „Освобождението на България – ликовете на войната и паметта“ беше представен в Художествената галерия в Казанлък"}
{"url": "http://www.focus-news.net/news/2018/08/16/2556897/plovdiv-okolo-50-firmi-za-potvardili-uchastie-v-izlozhenieto-za-tekstilni-izdeliya-prez-noemvri.html", "text": "Около 50 фирми за потвърдили участие в изложението за текстилни изделия, съобщи за  Радио „Фокус“-Пловдив  Валя Данкова, организатор на събитието. Те са от България, Полша и Турция. В събитието ще участват и представители от професионални гимназии и университети. Изложението се организира за първи път и ще се проведе в Международния панаир на 10 и 11 ноември. „В България е имало текстилни изложения, но от около 8 години е прекъсната тази традиция. Нашата идея е да я възродим, тъй като текстилният и шивашкият бранш в България е доста добре развит и има нужда от свой форум, на който да се срещнат производители на текстил, на облекло с техните потенциални купувачи както от България, така и от Европа“, каза още Дакова. Тя добави, че на изложението ще се представят материали, консумативи, които се използват за производство на облекло, машини, оборудване, услуги за бранша, производство на облекло. Очаква се да има и млади дизайнери. „Идеята е да бъде цялостен форум на бранша, не само да се установят контакти за търговски взаимоотношения, но и да се изгради по-добър имидж на бранша в България“, каза още Данкова. Тя добави, че ще има съпътстваща програма- конференция, семинари, модни ревюта на колекции на ученици от професионални училища и на студенти. Ще има модни ревюта и на изложители.  \r\nМария РУСЕВА", "date": "2018.08.16", "title": "Пловдив: Около 50 фирми за потвърдили участие в изложението за текстилни изделия през ноември"}
{"url": "http://www.focus-news.net/news/2018/08/16/2556896/veliko-tarnovo-shest-shtarkela-sa-spasili-ekspertite-ot-regionalnata-inspektsiya-po-okolnata-sreda-i-vodite-ot-nachaloto-na-avgust.html", "text": "Шест щъркела са спасили експерти на Регионалната инспекция по околната среда и водите в старата столица от началото на месец август. Сигналите, подадени в екоинспекцията, са основно от граждани, поясни за  Радио „Фокус“ – Велико Търново  Милка Асенова, експерт по връзки с обществеността в РИОСВ. Тя уточни, че всички обаждания са за млади екземпляри от вида бял щъркел. „Птиците, които са намерени в селата Ресен, Поликраище и Гарван нямат установени травми и счупвания, но не са могли да летят. Щъркелът от село Велковци, община Габрово е бил със счупено крило, от село Алеково, община Свищов – с липсващи пръсти на единия крак, а от село Джулюница, община Лясковец – със стара травма на едното крило, но в добро общо състояние“, коментира още експертът. Тя подчерта, че всички шест щъркела са изпратени в Спасителния център в Стара Загора за лечение и последващи грижи. \r\nЛуиза ТРАНЧЕВА", "date": "2018.08.16", "title": "Велико Търново: Шест щъркела са спасили експертите от Регионалната инспекция по околната среда и водите от началото на август"}
{"url": "http://www.focus-news.net/news/2018/08/16/2556886/afp-vashington-zaplashva-ankara-s-novi-sanktsii-ako-pastor-andryu-bransan-ne-bade-osvoboden.html", "text": "Министърът на финансите на САЩ Стивън Мнучин предупреди, че Вашингтон ще наложи нови санкции на Турция, ако американският пастор Андрю Брънсън не бъде освободен, предава  AFP .  \r\nБрънсън, евангелистки пастор от щата Северна Каролина, бе арестуван през октомври 2016 г. от турските власти по подозрения за шпионаж и „терористична\" дейност. Понастоящем е под домашен арест. Белият дом вече изрази „съжаление\" за икономическите санкции, обявени от Турция, в отговор на наложените по-рано рестрикции от страна на САЩ.  Тереза Герова", "date": "2018.08.16", "title": "AFP: Вашингтон заплашва Анкара с нови санкции, ако пастор Андрю Брънсън не бъде освободен"}
{"url": "http://www.focus-news.net/news/2018/08/16/2556889/posolstvoto-na-sasht-v-prishtina-kosovo-i-sarbiya-nyamat-neogranichena-svoboda-v-pregovorite.html", "text": "Посолството на САЩ в Прищина подчерта, че постигането на споразумение за нормализиране на отношенията е в ръцете на Косово и Сърбия, но предупреди преговарящите от двете страни, че „не разполагат с неограничена свобода на действие“, предава македонската информационна агенция  МИА . \r\nВ отговор на въпрос на изданието Gazeta Express по повод идеите за промяна на границите, от американското посолство в Косово изразиха очакванията си Прищина и Белград да постигнат стабилен договор, който няма да предизвика напрежение на Балканите. \r\n„Косово и Сърбия трябва да постигнат споразумение, което е справедливо, обстойно и няма да създаде нестабилност в някоя от страните или в региона, се казва в отговора на посолството. Освен че няма да бъде допуснато пространство за планове, които ще доведат до дестабилизация, представителите на Вашингтон ясно подчертават, че двете страни няма да имат неограничена свобода при вземането на решение за съдбата на техните държави. \r\n„Ще следим много сериозно и внимателно какво ще се споразумеят страните. Това не означава неограничена свобода на действие“, гласи отговорът на американската дипломатическа мисия. \r\nСпоред прищинските медии, Вашингтон обявява позицията си след сравнително дълъг период на мълчание, който остави пространство за спекулации в косовските и сръбските медии за тайни планове за подялба на Косово, договорени между представители на близкото обкръжение на президента на САЩ Доналд Тръмп и определени кръгове в Русия. \r\nПосолството на САЩ в Прищина отрече подобни спекулации и се присъединя към европейските страни, които осъдиха предложението за „корекция на границите\", насърчена от косовския президент Хашим Тачи. Идеите на Тачи получиха индиректна подкрепа и от представители на Белград. В последните дни държавният глава на Сърбия Александър Вучич също заговори за необходимостта от „демаркация“ на границата с Косово. Подобни идеи сподели и първият дипломат на Белград Ивица Дачич.  Тереза Герова", "date": "2018.08.16", "title": "Посолството на САЩ в Прищина: Косово и Сърбия нямат неограничена свобода в преговорите"}
{"url": "http://www.focus-news.net/news/2018/08/16/2556895/zavisheni-niva-na-uran-v-piteynata-voda-sa-izmereni-v-harmanli-i-oshte-tri-sela-v-obshtinata-obzor.html", "text": "Завишени нива на уран в питейната вода са измерени Харманли и още три села в общината. На 15 август Община Харманли получи предписание от Регионална здравна инспекция - Хасково за незабавно преустановяване на консумацията на питейна вода в Харманли и селата Бисер, Остър камък и Надежден. След извършено изследване на водата за питейно-битови цели от зона за водоснабдяване Харманли-2 от ВиК - Хасково е установено минимално отклонение по показателя \"естествен уран\". По данни от изследването установените стойности на уран са - 0.043±0.003 Bq/l при определен максимално допустим показател от 0.03 Bq/l. \r\nОт Община Харманли призоваха всички жители на засегнатите населени места да прекратят консумацията на питейна вода от чешмите, както и ползването ѝ при готвене. Водата е годна само за хигиенни цели. ВиК -Хасково започна предприемане на действия по отстраняване на проблема и осигуряване на питейна вода на населението, отговаряща на регламентираното качество на водата за питейно-битови цели. \r\nКметът на Харманли Мария Киркова призова отговорните институции да решат проблема генерално, а не да предприемат действия само за момента. „Искам да призова гражданите да спазват предписанията, свързани с водата. Те ще бъдат своевременно уведомявани за предприетите действия“, каза още Киркова. \r\nГлавният държавен здравен инспектор д-р Ангел Кунчев обясни за Агенция „Фокус“, че няма заплаха за здравето на населението. Той поясни, че за да възникнат такива проблеми, трябва минимум 70 години и то ежедневно да се приема вода в количество, не по-малко от 2 - 2,5 литра. „Само един от всичките девет кладенеца в Харманли е спрян и отклоненията във водата са малки, така че очаквам пробите, които са взети, да бъдат в рамките на нормите. Но така или иначе, докато нямаме сигурни данни, че водата отговаря на всички изисквания, общината ще продължи да осигурява бутилирана и минерална вода за детските и лечебните заведения“, каза още д-р Кунчев и уточни, че се осигуряват и водоноски за населението. Във връзка с резултатите от пробите, той обясни, че това кога ще бъдат готови те зависи от това какви точно изследвания се правят. „Някои от тях отнемат известно време – от 2 до 3 дни, правим всичко възможно да сме достатъчно бързи. Но и не сме спрели водата за хигиенни нужди, тъй като използването ѝ не крие рискове за здравето“, обясни здравният инспектор. \r\nД-р Кунчев коментира, че за региона на Хасково проблемът с урана във водата е възникнал в миналото и вероятно ще продължи да възниква и в бъдеще, ако не се вземат кардинални мерки. \r\nЦветилена СИМЕОНОВА", "date": "2018.08.16", "title": "Завишени нива на уран в питейната вода са измерени в Харманли и още три села в общината (ОБЗОР)"}
{"url": "http://www.focus-news.net/news/2018/08/16/2556898/predstoyashti-mezhdunarodni-sabitiya-za-17-avgust-agentsiya-fokus.html", "text": "Първата годишнина от терористичната атака в Барселона ще бъде отбелязана с възпоменателна церемония, на която ще присъстват кралят, министър-председателят на Испания и лидерът на Каталуния. \r\n***  Очаква се десетки хиляди румънци, работещи зад граница, да се завърнат в родината си за нови антиправителствени протести.  \r\n***  Парламентът на Словения ще гласува за назначаването на Мариян Шарац на премиерския пост.  \r\n***  Проследяване на коментарите по повод предложенията за размяна на територии между Косово и Сърбия и демаркация на границата. \r\n***  Продължават преговорите за Брекзит. \r\n***  Журито по делото срещу бившия шеф на кампанията на Доналд Тръмп започва обсъжданията. \r\n***  Проследяване на развитието в отношенията между САЩ и Турция, след като Вашингтон заплаши да наложи нови санкции на Анкара.  \r\n***  Германският канцлер Ангела Меркел приема за среща в Берлин черногорския министър-председател Душко Маркович. \r\n***", "date": "2018.08.16", "title": "Предстоящи международни събития за 17 август (Агенция „Фокус“)"}
{"url": "http://www.focus-news.net/news/2018/08/16/2556894/kanal-5-makedoniya-srabski-eksperti-predstaviha-predlozhenie-za-razmyana-na-teritorii-s-kosovo.html", "text": "Базирайки се на публикация в прищинския вестник „Зери“, македонската телевизия  „Канал 5“  съобщава, че група от седем сръбски експерти са подготвили конкретен план за размяна на територии с Косово, която предвижда Община Прешево да влезе в състава на най-младата държава на Балканите. В замяна Косово ще предаде на Сърбия четири общини в северната част на страната. \r\n„Сърбия и Косово може да постигнат договор за размяна на територии, възможно е Прешево да стане част от Косово, но без Буяновац и Медведжа. Общините на север (Лепосавич, Звечан, Зубин Поток и Северна Митровица) да се присъединят към Сърбия. Де факто тези общини са интегрирани в икономическата система на Република Сърбия и този сценарий може да завърши без обществени и етнически турболенции“.  \r\n.  Тереза Герова", "date": "2018.08.16", "title": "„Канал 5“ (Македония): Сръбски експерти представиха предложение за размяна на територии с Косово"}
{"url": "http://www.focus-news.net/news/2018/08/16/2556603/real-madrid-i-atletiko-igrayat-prodalzheniya-sled-ravenstvo-v-redovnoto-vreme-za-superkupata-na-evropa.html", "text": "Реал и Атлетико Мадрид завършиха наравно 2:2 в редовното време за Суперкупата на Европа в мач, игран в Талин. На стадион „Ле Кок Арена“ в столицата на Естония, Диего Коста отбеляза гол за Атлетико още в първата минута, но Карим Бензема изравни в 27-ата. След почивката Серхио Рамос отбеляза втори гол за Реал от дузпа, отсъдена за игра с ръка на Хуанфран в наказателното поле. Десет минути преди края отново Диего Коста изравни. В момента се играят две продължения по 15 минути. \r\nКато се има предвид, че и двата клуба са испански, това ще означава, че испанските клубове са спечелили 9 от последните 10 издания на европейската суперкупа и за пръв път клубове от същия град, в този случай Мадрид, играят един срещу друг в състезанието.", "date": "2018.08.16", "title": "Реал Мадрид и Атлетико играят продължения след равенство в редовното време за Суперкупата на Европа"}
{"url": "http://www.focus-news.net/news/2018/08/16/2556604/predstoyashti-sabitiya-v-stranata-za-16-avgust-agentsiya-fokus.html", "text": "*** \r\nОт 10.00 часа ще бъде направена символична първа копка за изграждането на автомагистрала „Хемус“ между пътен възел „Буховци“ и пътен възел „Белокопитово“. На събитието министърът регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Светослав Глосов, областните управители на Шумен и Търговище - проф. Стефан Желев и Митко Стайков, народни представители. На събитието е поканен и министър-председателят Бойко Борисов. \r\n*** \r\nОт 10.00 часа в 15-и състав на Софийския градски съд ще се гледа делото срещу бившия председател на УС на Агенция „Пътна инфраструктура“ Лазар Лазаров, обвинен в умишлена безстопанственост в особено големи размери и представляваща особено тежък случай.  \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно заявление на „Сток Енерджи“ ЕООД за издаване на лицензия за дейността „търговия с електрическа енергия“, с включени права и задължения на „координатор на стандартна балансираща група“ и „координатор на комбинирана балансираща група“. \r\n*** \r\nОт 11.00 часа в Националния пресклуб на БТА ще се проведе пресконференция на Национален инициативен комитет за качествена и иновативна образователна система във връзка с подготвен протест с искане за разширения и за построяване на нови детски градини и училища в Столична община, както и с искане за кадрови промени в Дирекция „Образование“. \r\n*** \r\nОт 12.00 часа в централата на ПП АБВ (ул. „Врабча“ 23) ръководството на партията ще даде пресконференция. В събитието ще вземат участие председателят на ПП АБВ Румен Петков, зам.-председателят на партията Любомира Ганчева, зам.-председателят на ПП АБВ доц. Христо Михайлов и Пламена Заячка, председател на АБВ – Младежи, София. \r\n*** \r\nОт 18.00 часа на открита сцена \"Охлюва\" в морската градина ще се проведе концерт на бардове от едноименния клуб за авторска песен, гр. Бургас и ПРИЯТЕЛИ. \r\n*** \r\nОт 20.00 часа във Фестивален и Конгресен Център Варна ще бъде прожектиран филмът „Mountain“. \r\n*** \r\nОт 10.00 часа в читалище „Надежа – 1869“ ще се проведе работилница по бродерия. \r\n***  \r\nОт  10.30 часа в пресклуба на БТА ще се състои пресконференция във връзка с четвъртото издание на конкурса за хумористичен фолклор \"Усукано по Килифарски\". Кметът Димитър Събев и секретарят на читалището в града ще представят програмата за предстоящите празнични дни. \r\n*** \r\nОт 18.30 часа на Екостадион в кв. „Бузлуджа“ ще се проведе тренировка на открито по спортно ориентиране за начинаещи. \r\n*** \r\nОт 20.00 часа на сцена „Арт лято“ до ХГ „Борис Денев“ ще се проведе литературно четене на клуб „Отвъд кориците“.  \r\n*** \r\nОт 11.00 часа кметът на Община Видин Огнян Ценков ще посети с. Цар Симеоново, където ще се запознае с изградените обекти по Програма „Местни инициативи“ и дейностите, свързани с баластриране на улиците.  \r\n*** \r\nОт 18.00 часа пред БиблиоПощата ще бъде представена новата книга на Стоян Николов-Торлака „Иваил цар“.  \r\n*** \r\nОт 11.00 часа заместник-министърът на правосъдието проф. Николай Проданов и главният директор на Главна дирекция „Изпълнение на наказанията“ главен комисар Васил Миладинов ще открият официално Поправителния дом за непълнолетни младежи към затвора във Враца. \r\n*** \r\nОт 19.00 часа в Младежки център – Добрич ще се проведе празничен концерт по случай Курбан Байрям. \r\n*** \r\nОт 17.30 часа в Художествената галерия в Казанлък ще бъде представен албумът „Освобождението на България – ликовете на войната и паметта“. \r\n*** \r\nОт 20.30 часа на площад „Иван Абаджиев“ ще се проведе хоротека с участието на сестри Диневи.  \r\n*** \r\nОт 12.15 часа на долната станция на лифт „Рилски езера“ ще се проведе демонстрация демонстрация на въздушни спасителни действия в планински условия с участието на медицински хеликоптер и планински спасители.  \r\n*** \r\nОт 10.00 часа в читалище „Наука - 1967 г.“  ще се проведат занимания за деца. \r\n*** \r\nВ 09.30 часа в зала 1 на Окръжен съд ще се гледа делото срещу Атанас  А., който в качеството си на частен съдебен изпълнител е присвоил сума в особено големи размери.   \r\n*** \r\nОт 10.00 часа в детския отдел на библиотека „Родина“ ще се проведат творчески занимания за деца „Чета и играя – знам и мога“.  \r\n*** \r\nОт 10.00 часа в къщата музей „Гео Милев“ ще се проведат литературни занимания за деца до 9 години. \r\n*** \r\nОт 17.00 часа ще бъде отслужена вечерня. От 18.00 часа ще бъде отслужена ктиторска панихида (молитвено възпоменание за всички представили се в Христа игумени, братя и дарители на светата обител). \r\n*** \r\nОт 20.00 часа в амфитеатъра в Крайдунавския парк ще бъде открито 17-ото издание на международния конкурс „Речни ноти“. \r\n*** \r\nВ 10.45 часа министърът на регионалното развитие и благоустройството Николай Нанков ще посети Търговище, където ще провери ремонтните дейности на ОУ „Христо Ботев“. Обектът се изпълнява по финансиран от Оперативна програма „Региони в растеж“ проект за обновяване на образователна инфраструктура. Министърът ще посети и спортната зала в града, за ремонта на която бяха осигурени средства от държавния бюджет. На събитието е поканен да присъства и министър-председателят Бойко Борисов.  \r\n*** \r\nВ 11.45 часа министърът на регионалното развитие и благоустройството Николай Нанков ще бъде в Шумен, където ще посети ОУ „Илия Рашков Блъсков“. След това той ще разгледа санираните блокове на ул. „Цар Освободител“ №1-3 в града и ще се запознае с изпълнението на проекта за благоустрояване на района на кръстовището на ул. \"Станционна\" и бул. \"Симеон Велики\", финансиран от ОП „Региони в растеж“. В Шумен министър Нанков ще посети и Индустриалната зона. На събитието е поканен да присъства и министър-председателят Бойко Борисов.", "date": "2018.08.16", "title": "Предстоящи събития в страната за 16 август (Агенция „Фокус“)"}
{"url": "http://www.focus-news.net/news/2018/08/16/2556919/reuters-italiya-zapochna-razsledvane-sreshtu-kompaniyata-poddarzhashta-srutiliya-se-most-v-genua.html", "text": "Правителството на Италия в четвъртък започна разследване на компанията „Autostrade per l’Italia“, отговаряща за поддръжката на магистралата, на която се срути мост в Генуа, който отне живота на поне 38 души, предава  Reuters . \r\nВ изявление, от министерството на транспорта обявиха, че са дали срок от 15 дена на компанията да представи доказателства, че до момента на срутването е покрила всички договорни задължения за осигуряването на правилното и безопасно функциониране на моста и избягването на инциденти. \r\nОт министерството допълниха, че ще изискват от компанията да започнат незабавно изграждането на моста на собствени разноски и в кратък срок на изпълнение. От компанията ще бъде изискано да се платят разноските за възстановяване на сградите и района, които пострадаха от срутването.  Йонислав Дочев", "date": "2018.08.16", "title": "Reuters: Италия започна разследване срещу компанията, поддържаща срутилия се мост в Генуа"}
{"url": "http://www.focus-news.net/news/2018/08/16/2556899/sofiya-razreshen-e-problemat-s-nedostiga-na-svobodni-mesta-v-detskite-gradini-v-zhk-mladost-obzor.html", "text": "След построяване на новата детска градина 76 „Сърничка“ в ж.к. „Младост 4“  на практика проблемът с недостига на свободни места на възраст между 3-6 години се разреши, дори за момента има около 70 свободни места. Това съобщи кметът на София Йорданка Фандъкова, след като посети заведението. По думите й в градината вече са записани 232 деца, които ще я посещават от 3-ти септември. Тя уточни, че новооткритата сграда е филиал на друга градина, като вече разполагат общо с 20 групи, което на практика я прави най-голямата в София. Фандъкова обясни, че директорът на детската градина е създал организация и е набрал персонал, който ще почисти и преподреди, за да могат да се посрещнат децата през септември месец.  \r\nФандъкова уточни, че детските градини у нас като цяло са едни от най-добрите в Европа, като посочи, че тя лично никъде не е виждала такъв дворец, като този, който сега е изграден в „Младост“.  \r\nПри посещението й стана ясно още, че тази година освен в ж.к. „Младост 4“  се откриват още две детски градини в друг район с недостиг на свободни места - кв. „Драгалевци“. \r\nОт Столична община обясниха, че проблем за настаняване има все още при яслените групи. По думите й недостигът ще бъде решен след като се започне строеж на Обединени детски заведения и за това насочват усилия си към тази дейност.  \r\nСредствата за откриването на трите детски градини за тази година са около 8 млн. лв. Следващата година се очаква да бъдат готови още 9 нови, които струват 23 млн. лв. Кметът на София Йорданка Фандъкова уточни, че за последните 10 години са инвестирани 180 млн. лв. само за строителство на нови сгради на детски градини. Тя посочи, че Столична община продължава съвместната си работа с родителски организации, за да може да се направи най-доброто за децата, като усилията са насочени към информационната система, която се подобрява всяка година, както и нейната публичност и прозрачност. По думите й за тази година промяната е била свързана с децата с хронични заболявания и специални образователни потребности, за да могат да минават през системата, както и намаляването на техния брой от 10 на 5 в градина.  \r\nДаяна ДЮЛГЕРОВА", "date": "2018.08.16", "title": "София: Разрешен е проблемът с недостига на свободни места в детските градини в ж.к. „Младост“ (ОБЗОР)"}
{"url": "http://www.focus-news.net/news/2018/08/16/2556605/pregled-na-osnovnite-temi-v-amerikanskiya-pechat-agentsiya-fokus.html", "text": "Американската преса обръща внимание на срива на турската лира и рисковете за икономиките на други страни; разглежда се и ситуацията около падналия мост в Генуа и рискове от остарялата инфраструктура; опитът на масовите медии в САЩ \"да пренапишат историята\" и да припишат резултатите, постигнати от президента Доналд Тръмп на предшественика му Барак Обама ; обсъжда се и предстоящата среща между руски правителствени представители и съветника по националната сигурност на американския президент Доналд Тръмп Джон Болтън.  Турция може и да не е върхът на глобалния икономически айсберг. Рухването на турската лира предизвика притеснение, че финансовата турбуленция на Анкара може да се разпространи и сред други държави, а спадът на лирата през последните няколко дни вече удари други валути на развиващи се пазари като индонезийската рупия, мексиканското песо и южноафриканският ранд, пише Джош Зъмбрън във водеща статия за електронното издание на американския вестник  The Wall Street Journal . \r\nНо малко други държави са толкова обезпокоени от широката плеяда икономически проблеми както Турция. \r\nИкономическите ѝ неволи включат един от най-големите търговски дефицити на страна с развиващ се пазар, ненадминат външен дълг, уязвима от обезценяване валута, извънредно висока инфлация, неортодоксална монетарна политика и много малка международна доброжелателност. \r\nТова е рецепта за пазарен колапс. \r\n„Има особени фактори в тази държава“, заяви председателят на федералната банка „Сейнт Луис“ Джеймс Бълард по отношение на Турция в интервю в понеделник. „Не мисля, че това е ситуация, която ще доведе до общо разпространяване на проблема към този момент“. \r\nТурция има необикновено голям дефицит по текущата сметка, широкообхватен критерий за баланса ѝ между внос и износ и приходите, които печели от инвестициите си навън. \r\nКогато една текуща сметка е в дефицит, това значи че страната харчи повече пари за вносни стоки и услуги, отколкото печели от износните си такива. Това прави една икономика зависима от навлизащия в страната капитал и предразположена към размествания в инвеститорските настроения. \r\nНастоящият дефицит по текущата сметка на Турция се очаква да достигне 49 милиарда долара през тази година, според прогнози от април на Международния валутен фонд (МВФ), което би било значително повишение от 32-та милиарда долара през 2015 година. \r\nСред развиващите се пазари, единствено Индия се очаква да има по-висок дефицит по текущата сметка през тази година. Но икономиката на Индия е три пъти по-голяма от турската. Като процент от брутния вътрешен продукт, турският дефицит по текущата сметка е най-големият сред развиващите се пазари, прогнозиран от МВФ да бъде 5.4 процента през 2018 година. Веднага след това се нарежда Аржентина с 5.1 процента. \r\nТурция подхранва този дефицит като заема пари в чуждестранни валути. Според данни на Института за международни финанси (ИМФ), Турция има по-големи заеми в чуждестранна валута в нефинансовия частен сектор от всеки друг значим развиващ се пазар. \r\nТова е предимно заради корпоративните заеми в евро и долари, въпреки че много турски компании печелят основните си пари в лири. \r\nВътрешната икономика има и други предизвикателства пред себе си. Централната банка на Турция, огъвайки се под натиска на президента Реджеп Тайип Ердоган, който се обяви за „враг на високите лихвени проценти“, задържа тези проценти на ниско ниво. След това инфлацията се покачи. МВФ има прогнози, че темпът на турската инфлация ще достигне до 11 процента през тази година, което е около два пъти повече от темповете на който и да е друг голям развиващ се пазар, с изключение на Аржентина. \r\nТурската валута е друг от финансовите червени флагове. По-рано през тази година ИМФ оцени валутите на Аржентина и Турция като извънредно преоценени, което означава че остро девалвиране на валутата ще е нужно, за да изправи икономиките им на крака, след години на големи търговски дефицити. \r\nЕрдоган се радва и на малка международна доброжелателност. Други световни лидери също се скараха публично с Доналд Тръмп заради митата върху стоманата и алуминия, но американският президент разграничи Турция с допълнителни наказания, удвоявайки тези мита, след като Анкара отвърна на първоначалните американски санкции. \r\nТурският президент пренебрегна и съветите на МВФ за добри икономически практики за страната му – като например независима централна банка – което прави по-малко вероятно за Фонда да се притече на помощ на Анкара, както направи с други кризи в развиващите се пазари. \r\nТова, което кара Турция да изпъква е комбинацията от проблемите, пред които е изправена. \r\nИндия има голям дефицит на текущата сметка, например, но прави малко заеми в чуждестранни валути. Частният сектор на Чили прави огромни заеми в чуждестранни валути, но правителството му е заело половината от това, което Турция е заела и настоящият му дефицит по текущата сметка е значително по-малък. \r\nОще няколко държави имат огромни двойни дефицити, които са голям фискален дефицит и голям дефицит по текущата сметка. Турция стои сама в екстремността на позицията си, въпреки че Пакистан, Аржентина и Египет не са много назад. Сред тях, Аржентина и Египет вече участват в програми на МВФ, за разлика от Турция. \r\n***  Има стара шега относно инфраструктурата, която гласи „Инфраструктурата е всичко, което не забелязваш – докато не се провали.“ Това е определение, което работи за всякакъв вид инфраструктура: голяма или малка, видима или невидима, мостове или гаражни врати, електрически мрежи или безжични рутери. Инфраструктурата е всичко, което взимаме за даденост. И забелязваме, че го вземаме за даденост, когато тя се повреди, пише Иън Богост в във водеща статия за електронното издание на американското списание  The Atlantic , която Агенция „Фокус“ представя без редакторска намеса. \r\nВ последно време много неща се провалиха. В два инцидента през последните два дни, стотици хора бяха ранени или загинаха: Виадукт на магистрала се срути в Генуа, Италия и кей пропадна във Виго, Испания, по време на музикален фестивал. Последствията са опустошителни. В Генуа автомобили паднаха на земята от над 45 метра, след като мостът под тях пропадна. Във Виго посетители на концерт пропаднаха в морето, струпани един върху друг, след като кей пропадна. \r\nТвърде рано е, за да знаем със сигурност какви са били причините за двете срутвания, но „структурни проблеми“ се подозират за испанския кей, докато „признаци за проблеми“ са били наблюдавани при италианския мост. Тези фактори предизвикват притеснения за цялостния инфраструктурен упадък, причинен от занемарена поддръжка (обикновени заради липса на финансиране). Това е позната история навсякъде. В ранния 20-и век, много структури са били изработвани, за да издържат на изключително тежки товари. Но с напредването на градското инженерство и с увеличаването на търсенето, професията изработва структурите да бъдат безопасни, но и да имат бърза икономическа възвръщаемост. С течение на времето тези компромиси ще започнат да изплуват. През 2007 година, магистрален мост в Минеаполис се срути, убивайки и ранявайки стотици души. Но дори десетилетие по-късно, „остаряващата инфраструктура“ на страната остава, превърнала се предимно в политически повод за разговори, вместо за програма за обновяване. \r\nНо времето и загниването не са единствените причини за инфраструктурния разпад. Част от магистрала в Атланта се срути през 2017 година, след като запален огън под нея от бездомен човек се е превърнал в опустошителен пожар. По-рано тази година пешеходен мост във международния университет на Флорида в Маями се срути, убивайки шест души. Мостът беше чисто нов, правейки срутването му провал на инженерството, не на поддръжката. \r\nНе само мостове и пътища се срутват. Марк Зукърбърг направи твърдение, че „Фейсбук“ е вид социална инфраструктура, но тя също изглежда повредена в момента. През тази седмица, на конференцията за компютърна сигурност „Дефкон“, хакери демонстрираха как могат да получат достъп през задния вход до гласуващите машини, използвани в 18 щата. Има доказателства, че Русия е хакнала американската електрическа мрежа, заедно с ядрената и търговската инфраструктура. Преобладаването на лошо осигурени интернет данни, от имейли до ДНК проби и кредитни доклади, прави всичката информация уязвима. \r\nКогато подобни инциденти станат толкова чести и толкова широко разпространени – или дори когато се чувстват като такива – значението на инфраструктурата се променя. Както написах в началото на скандала с „Екуифакс“, „След като повече от половината от цялото възрастно население на САЩ е потенциално изложено на риск, какво ни остава освен да вдигнем рамене и да въздъхнем?“ Щом веднъж започнат да бъдат възприемани като цялостно несигурни, мостовете, избирателните системи, услугите и всичко друго не се слива с фона толкова лесно. Ако инфраструктурата винаги се проваля, тогава винаги я забелязваме. „Ще издържи ли този мост, върху който карам? Ще бъде ли преброен този глас, който давам? Ще останат ли лични тези данни?“ \r\nИнфраструктурата вече не е нещо невидимо и нещо, което можем да вземем за даденост. Вместо това тя е нещо, което може да работи или може да не работи. Не и някакво бедствие – повечето мостове не пропадат – по-скоро нещо несигурно. Нещо, което може да не е сигурно, което може да не оправдае доверието, което си вложил в него. \r\nСъщите чувства на несигурност и уязвимост, които присъстват в работните места, образованието, здравеопазването и много други аспекти на съвременния живот, са се просмукали в основата на структурите, в които животът ни преминава.  \r\nИронията на инфраструктурната несигурност е, че тя отнема големи, комплексни и физически внушителни неща в материалния свят и ги трансформира в ментален феномен. Мостът е мост и неговата стабилност може да бъде преценена и осигурена. Но идеята за мост е просто призрак. Тя може да запълни всяко пространство в мозъка, подхранвайки каквато и да е теория, която някой може да измисли за нея. Това може да представлява крайният инфраструктурен провал: не срутването на отделен мост или услуга или полза, но срутването на самата идея за обща основа за социалното взаимодействие. \r\n***  Откакто президентът на САЩ Доналд Тръмп встъпи в длъжност, икономиката процъфтява, според достатъчно достоверни източници като федералните агенции, анализаторите и данните на частния сектор. Въпреки това, тези факти може и да не са достатъчно добри за пресата, пише Дженифър Харпър във водеща статия за електронното издание на американския вестник  Washington Times . \r\nНовинарските медии търсят как да „пренапишат историята“, за да припишат на бившия президент Барак Обама този подвиг, твърди водеща бизнес публикация. \r\n„Колкото по-силна става икономиката при Тръмп, толкова по-отчаяни са критиците да припишат това на Обама. Дори ако това означава промяна на миналото“, пише в статия за „International’s Business Daily“. „Едно скорошно заглавие в New York Times казва достатъчно: „Икономическият възход, започнат при Обама, сега позволява на Тръмп да се похвали се него““. \r\nНещата не винаги са били така. \r\n„Спомняме си, че икономиката беше в застой през 2016 година след най-слабото възстановяване след рецесия от Голямата депресия насам. Всъщност The New York Times сами описват икономиката на Обама по този начин през август 2016: „За три тримесечия подред, ръстът на икономиката се върти около 1 процент“. В последното тримесечие на 2015 и първото тримесечие на 2016 икономиката се разширяваше с крехки годишни стойности от, съответно, 0.9 и 0.8 процента“, пише още в статията на „IBD“. \r\n„Сега, след като икономиката надминава очакванията над всички, критиците на Тръмп искат да се преструват, че настоящият бум е бил предварително готов. Сега, след като дерегулациите и данъчните облекчения на Тръмп започват да работят, все още виждаме допълнителни знаци за силен растеж. Анкетите разкриват, че обществеността дава на Тръмп признание за това, което се случва в днешно време. Те, а не масовите медии, разбират правилно нещата“, завършват статията си в редакцията на „IBM“. \r\n***  Говорителят на руското правителство Дмитрий Песков потвърди в сряда, че правителствени представители ще се срещнат през следващата седмица в Швейцария със съветника по национална сигурност на САЩ Джон Болтън, предава американското електронно издание  Politico . \r\n„Подобна среща в действително е планирана и се подготвя“, заяви Песков. \r\nГоворителят на Белия дом Сара Сандърс първоначалното заяви пред журналисти, на пресконференцията си във вторник, че Болтън ще се срещне с руските представители в Женева. Съветникът по национална сигурност планира срещи и с представители на други държави през следващата седмица, добави Сандърс. \r\nПланираната среща с руски представители е първият контакт между двете страни след срещата на върха между президентите Доналд Тръмп и Владимир Путин в Хелзинки, по-рано това лято. \r\n„Джон Болтън ще се срещне с представители на Израел и Украйна, както и с руския си колега в Женева, като продължение на срещата от Хелзинки, за да се обсъдят широк кръг от важни въпроси за националната сигурност“, поясни говорителят на Белия дом.", "date": "2018.08.16", "title": "Преглед на основните теми в американския печат (Агенция \"Фокус\")"}
{"url": "http://www.focus-news.net/news/2018/08/16/2556607/atletiko-madrid-specheli-superkupata-na-evropa.html", "text": "Атлетико Мадрид победи Реал Мадрид след равенство 2:2  в редовното време и 4:2 в продълженията и спечели Суперкупата на Европа. Така Атлетико Мадрид триумфира с третата си Купа на Европа и се изравни с Ливърпул по този показател. Като се има предвид, че и двата клуба са испански, това означава, че испанските клубове са спечелили 9 от последните 10 издания на европейската суперкупа, а за пръв път клубове от същия град, в този случай Мадрид, играха един срещу друг в турнира. \r\nВЕНЦИСЛАВ ДРАГОМАНОВ", "date": "2018.08.16", "title": "Атлетико Мадрид спечели Суперкупата на Европа"}
{"url": "http://www.focus-news.net/news/2018/08/16/2556888/premierat-boyko-borisov-nedovolen-ot-rabotata-na-direktora-na-agentsiyata-po-vpisvaniyata-namekna-za-promeni-obzor.html", "text": "За смяна на директорката на Агенцията по вписванията намекна в четвъртък премиерът Бойко Борисов. Пред журналисти в Шумен той заяви, че не е доволен от работата на Зорница Даскалова, но ще изчака няколко дни, за да бъде преодоляна кризата с Търговския регистър, преди да направи промени там. Министър-председателят заяви, че виновните за проблемите в регистъра ще понесат своята отговорност. Той заяви, че няма как от Търговския регистър да изчезне информация, тъй като там не се създава такава. Финансовият министър Владислав Горанов също увери, че цялата информация на Търговския регистър е налична към 9 август. По думите му регистърът ще бъде пуснат, когато е готов и верифициран. „Трябват още няколко дни, за да се тества базата данни за консистентност, след което ще бъде пусната и регистърната услуга“, коментира министър Владислав Горанов. \r\nЗа оставката на Даскалова призоваха и от АБВ. Според лидера на партията Румен Петков за проблема с Търговския регистър трябва да се търси отговорност на ръководството на Агенцията по вписванията и на фирмите по поддръжката му през годините. Петков заяви, че Зорница Даскалова няма място в Агенцията, защото е съучастник в некадърие. „Да се срине държавата пред очите ти, да се срине бизнесът – не знам как ще обясним на който и да е чуждестранен инвеститор. Тази женица трябваше да си е отишла. Не я познавам, но тя няма място там“, коментира той. Ден по-рано БСП поиска оставките на правосъдния министър Цецка Цачева и на директора на Агенцията по вписванията Зорница Даскалова заради проблема с достъпа до Търговския регистър. От своя страна, изпълнителният директор на Агенцията по вписванията Зорница Даскалова коментира, че оставката е политическо решение, а в такава кризисна ситуация трябва да бъде на работното си място и да координира действията. \r\nАгенция „Фокус“ припомня: \r\nНа 10 август беше преустановен достъпът до Търговския регистър и регистъра на юридическите лица с нестопанска цел. От Агенцията по вписванията уточниха, че причините за възникналия проблем са изцяло технически и не са резултат от злонамерена външна намеса. Министърът на правосъдието Цецка Цачева сезира за проблема Прокуратурата, ДАНС и МВР. Приложен е авариен План за действие за възстановяване на пълната функционалност на регистъра. Всички останали регистри на Агенция по вписванията са достъпни и функционират нормално. От 15 август потребителите вече могат да извършват справки по ЕГН и се реализира и връзка със системата за междурегистров обмен RegiX, а правителството обяви, че ще бъде създадено единно държавно хранилище за съхраняване на информацията на всички държавни регистри, за да се предотвратят други подобни проблеми.", "date": "2018.08.16", "title": "Премиерът Бойко Борисов недоволен от работата на директора на Агенцията по вписванията, намекна за промени (ОБЗОР)"}
{"url": "http://www.focus-news.net/news/2018/08/16/2556609/novo-kragovo-krastovishte-v-stolichniya-kv-dragalevtsi-shte-regulira-pototsite-na-dvizhenie-i-shte-ubiva-skorostta-na-avtomobilite-obzor.html", "text": "Кръгово кръстовище на ул. „Папрат“  в кв. „Драгалевци“ е готово и движението е пуснато още във вторник. Това стана ясно при проверка на новоизграденото  съоръжение от зам.-кмета на София по направление „Транспорт и транспортни комуникации“ Евгени Крусев и кмета на район „Витоша“ инж. Теодор Петков. Проектът е на стойност 440  хил. лв., като по  думите на Крусев изграждането му е било необходимо както за да се регулират потоците на движение, така и за да се намали скоростта на преминаване и да се ограничат предпоставките за ПТП. Кметът на район „Витоша“ инж. Теодор Петков сподели, че е много доволен от изграждането на кръговото кръстовище, защото така се намаля скоростта в участъка на детска градина „Пинокио“. Той каза, че пресичането за нея преди е било много трудно, тъй като е нямало изградени тротоари.  \r\nПри проверката стана ясно, че на 20 август ще започне и ремонт на отклонението от околовръстния път към кв. „Бояна“. От другата седмица се очаква да започнат ремонтни дейности по ул. „Боянска“, като там движението няма да бъде спирано, а само стеснявано и ограничавано в определени участъци. По улицата ще бъде подменена настилката по останалата неремонтирана част на улицата. След приключване на този проект се завършват големите ремонти в кв. „Драгалевци“. Работата по училища, детски градини, подновяване на пътни знаци, настилки и маркировки продължава. Според него се прави всичко възможно да се влиза в срокове и да се изпълняват желанията на гражданите. Кметът на район „Витоша“ коментира, че септември месец в кв. „Драгалевци“ ще има нова детска градина, която се намира в горния край на квартала. Тя ще бъде за четири групи и е напълно ново строителство, същевременно продължават пристройките на още две детски градини в кв. „Княжево\" и кв. „Павлово\". \r\nДаяна ДЮЛГЕРОВА", "date": "2018.08.16", "title": "Ново кръгово кръстовище в столичния кв. „Драгалевци“ ще регулира потоците на движение и ще убива скоростта на автомобилите (ОБЗОР)"}
{"url": "http://www.focus-news.net/news/2018/08/16/2556610/nezavisimaya-gazeta-protivnitsi-na-sblizhavaneto-mezhdu-germaniya-i-rusiya-se-opitvat-da-torpilirat-predstoyashtata-sreshta-mezhdu-vladimir-putin-i-angela-merkel.html", "text": "Противници на сближаването между Германия и Русия се опитват да торпилират предстоящата среща между Владимир Путин  и Ангела Меркел, пише руският ежедневник  “Независимая газета“ . \r\nЕдна седмица преди срещата на президента Владимир Путин с германския канцлер Ангела Меркел в медиите имаше две съобщения, които по същество са насочени към това да се влошат и без това обтегнатите руско-германските отношения. Това е интервю с руския министър на отбраната Сергей Шойгу, телевизионен канал \"Русия 24\" и фалшиво уеб интервю с германския министър на отбраната Урсула фон дер Лайен за информационна агенция FNA. \r\nВ интервю за \"Русия 24\" Шойгу препоръчва на  немския си колега Урсула фон дер Лайен да си припомни историята преди да иска да се действа срещу Русия от позиция на силата. Той буквално каза, че \"в крайна сметка, че Германия е направила толкова в нашата страна\",че тя не би трябвало да казва това  \"още двеста години\". \r\nПочти същия ден в немското издание на Berliner Express излезе статия за позицията на Урсула фон дер Лейен по отношение на Русия. Причината за публикацията е решението на правителството на Германия да създаде специална агенция за кибернетично оръжие, чрез която да се осъществи модернизацията на германската армия. Тази институция ще се нарича Агенция за иновативно развитие на киберсигурността. Чрез нея ще бъдат направени инвестиции, за да се осигури свое собствено германско специално оборудване за защита от кибератаки. \r\nСтатията в немското издание съдържа думите, приписвани на германския министър на отбраната. По-специално, следва да се отбележи, че \"потенциален агресор (в този случай се отнася до Русия) използва хибридни методи, като например саботаж, дезинформация, пропаганда и атака от киберпространството, атакува целенасочено и подмолно германското общество.\" Според вестника Фон дер Лайен не изключва дори приложението на силите на НАТО за превантивна и първа ядрена атака срещу Русия. \r\nПрепратките стигнаха до някаква митична информационна агенция FNA. Под това име в интернет има информация за иранската информационна агенция. Но търсещата машина на уебсайта на тази агенция не даде никаква информация, че германският министър е давал интервю за тази агенция. На уебсайта на Министерството на отбраната, такова интервю също липсва. \r\nТрудно е да се каже колко точно  Berliner Express е предал думите на германския министър, тъй като в по-авторитетни германски издания подобно изложение  на Урсула фон дер Лайен е невъзможно да се намери. Някои германски он-лайн издания обаче побързаха да обвиняват преди всичко ARD и ZDF (както впрочем и водещите средства за масова информация на Германия) за прикриване на такова важно изявление на министъра. \r\nДискусията в редица интернет платформи обаче показа, че мненията на немските блогъри са разделени и някои от тях считат тази информация за фалшива. Най-вероятно това е било фалшиво интервю, тъй като някой искаше в навечерието на посещението на Владимир Путин в Германия да създаде напрежение в двустранните отношения. Освен това, през юни миналата година, министърът на отбраната е бил вече  жертва на фалшиво интервюто, за което се  твърди, че е дала по време на изостряне на конфликта между Катар и други страни от Близкия изток за катарския вестник Ал Шарк. Известният немски вестник Frankfurter Allgemeine Zeitung информира читателите за това. \r\nНека се опитаме да разберем какво стои зад това. Разбира се, едва ли си струва да се упреква руският телевизионен канал в опит да се подкопаят отношенията между двете страни. Въпреки че Урсула фон дер Лайен направи няколко сурови и критични изявления срещу Русия през последните няколко месеца. В това отношение може да се припомни, че тя  настоя за  твърда линия срещу Русия в априлското интервю с вестник Bild Zeitung. Но тя не говори за превантивни удари. В по-ранно интервю през март, тя отказа да нарича Русия  \"партньор\", но отказа да го нарича  и \"враг\", вярвайки, че това ще затвори вратите  за диалог. \r\nПо този начин можем да кажем, че в навечерието на посещението на Путин в Германия руската страна може да се опита да укрепи позициите си в преговорите чрез толкова спорно интервю в много отношения. Може би това е в интерес на определена част от руския истаблишмент, който разглежда общо отношенията  на Русия със Запада и не се опитва да намери нюансите и различията в позициите на САЩ и Европа. \r\nВ тази връзка, статията в Berliner Express би моглa да послужи като инструмент за да предизвика още по-отрицателна реакция на Москва, и ако не осуети посещението, то  значително да  усложни бъдещи преговори. Въпреки че трябва да признаем, че създаването на собствено кибер-оръжие създава предпоставки за превантивен удар. И в този случай това е или техническа възможност да се парализират командни системи на врага, или да се обработват идеологически умовете на хората, така че да се парализира волята им за съпротива.  Юлиян Марков", "date": "2018.08.16", "title": "„Независимая газета“: Противници на сближаването между Германия и Русия се опитват да торпилират предстоящата среща между Владимир Путин  и Ангела Меркел"}
{"url": "http://www.focus-news.net/news/2018/08/16/2556611/pravitelstvoto-otpusna-18-mln-lv-za-natsionalni-nauchni-programi-i-15-mln-lv-za-stipendii-za-doktoranti-do-kraya-na-2018-g-obzor.html", "text": "Правителството отпусна 18 млн. лв. за национални научни програми и 1,5 млн. лв. за стипендии за докторанти до края на 2018 г. Министърът на образованието Красимир Вълчев обяви, че на заседание на Министерски съвет са приети две точки – едната е одобряването на 11 национални научни програми, а втората е одобряването на допълнителни трансфери по бюджет на БАН и държавни висши училища за увеличаване стипендиите на докторантите. Програмите са на обща стойност 61 млн. лв., като повечето дейности ще бъдат със срок на изпълнение 3 години. От тях за тази година са отпуснати 18 млн. лв. за националните научни програми и 1,5 млн. лв. за стипендиите за докторанти, студенти и специализанти. \r\nМинистър Вълчев посочи, че основната цел е задържане на младите учени в страната и мотивиране на български учени, които работят в чужбина, да се върнат в България. „По компонента за млади учени ще бъдат предоставяни от 200 до 500 лв. допълнително, ако съответният учен има трудово правоотношение, и до 900 лв., ако няма такова. По компонента за постдокторанти ще бъдат предоставени от 1500 до 3000 лв. допълнително на месец“, каза още той. Стипендиите се предоставят на докторанти, които са български граждани и граждани на държави-членки на Европейския съюз и на Европейското икономическо пространство, приети във висши училища и научни организации в страната, субсидирани от държавата, с изключение на докторантите на свободна докторантура.  \r\nПо отношение на програмата  за националните научни програми министър Вълчев обясни, че водещите организации са 11 – 8 от тях са секторни, 2 са насочени към участието на български учени в европейски научни програми и една е насочена към младите учени и постдокторантите. Те имат за цел да създадат условия за търсене и намиране на решения на актуални и значими обществени предизвикателства, свързани с екологични, технологични, културно-исторически, етични, здравни, икономически и др. въпроси и проблеми, както и със стимулирането на младите учени в страната. В рамките на отделните тематични програми се планират изследвания на климата, водните ресурси, бедствията, цифровите технологии, технологии за електронно здравеопазване, разработване и въвеждане на методология за изследване на дарената кръв, изследвания в областта на здравословните храни и биотехнологиите, изследвания за добиване на нисковъглеродна енергия за транспорта и бита и др. \r\nПредседателят на БАН акад. Юлиан Ревалски коментира, че чрез тези програми за първи път от 30 години насам България има политика за спиране на изтичането на мозъци от страната. „Защото ние в момента сме един нетен донор на развитите страни в областта на науката“, каза още той. \r\nЦветилена СИМЕОНОВА", "date": "2018.08.16", "title": "Правителството отпусна 18 млн. лв. за национални научни програми и 1,5 млн. лв. за стипендии за докторанти до края на 2018 г. (ОБЗОР)"}
{"url": "http://www.focus-news.net/news/2018/08/16/2556614/kontrabandni-tsigari-za-blizo-2-mln-leva-sa-otkriti-pri-spetsaktsiya-v-burgas-i-sofiya-obzor.html", "text": "При специализирана операция на СДВР и ГД „Гранична полиция“ в Бургас и София са открити контрабандни цигари без бандерол на обща стойност близо 2 млн. лева. В Бургас цигарите са били на пристанището, а в София - в складови помещения. Властите са проследили фирмата получател на стоката. Извършена е проверка в складовете ѝ в столицата, за които тя притежава редовни договори. При проверката полицаите намират 122 099 кутии цигари, без акцизен бандерол, на стойност над 900 хил. лева. Директорът на СДВР ст. комисар Ивайло Иванов обясни, че контрабандната стока е била много добре укрита в 20 дървени палета. Дъските били покрити с единичен фурнир, който да заличи интервенцията. Цигарите са марка „Реджина“, която до момента не присъства на българския пазар. „На всички е ясно, че това е съществуващ канал за контрабандни цигари. Надяваме се, че с успешните ни действия сме го прекратили“, обяви Ивайло Иванов. На този етап полицията не може да разкрие от къде идват цигарите, но най-вероятно не са били предназначени за вътрешния ни пазар. Все още няма повдигнати обвинения за откритите цигари в Бургас и София, а няколко души се издирват. \r\nПри друга акция столичните полицаи са проверили търговско дружество и са иззели голямо количество артикули, имитиращи известни марки. Проверката е по сигнал, постъпил в отдел „Икономическа полиция“ и е извършена съвместно с НАП. В хода на инспекцията са установени и иззети 58 кашона с автоаксесоари, 49 кашона с дъвки, 9 кашона с очила, 61 кашона с ароматизатори, два европалета с аерозолна смазка. \r\nБиляна ИВАНОВА", "date": "2018.08.16", "title": "Контрабандни цигари за близо 2 млн. лева са открити при спецакция в Бургас и София (ОБЗОР)"}
{"url": "http://www.focus-news.net/news/2018/08/16/2556618/bsp-poiska-ostavkite-na-pravosadniya-ministar-tsetska-tsacheva-i-direktora-na-agentsiyata-po-vpisvaniyata-zornitsa-daskalova-zaradi-problema-s-targovskiya-registar-obzor.html", "text": "БСП поиска оставките на правосъдния министър Цецка Цачева и на директора на Агенцията по вписванията Зорница Даскалова заради проблема с достъпа до Търговския регистър. На пресконференция на партията заместник-председателят на ПГ на „БСП за България“ Крум Зарков обясни, че двете трябва да понесат отговорност и да напуснат постовете си незабавно. Като причина за това той посочи мълчанието им по темата през последните дни. Според Зарков пряката отговорност е на директора на Агенцията Зорница Даскалова, която е допуснала това да се случи, а политическата отговорност е на министър Цецка Цачева, защото тя е била запозната с неадекватността на управлението в Агенцията и не е взела никакви мерки. „Ако не последват оставките на Цачева и Даскалова, в първите дни на парламента това ще е основна точка, която ще разискваме“, каза още той. Зарков обясни, че министър Цачева е знаела за проблемите, тъй като до нея има изпратен доклад, който е съставен от Инспектората към нейното министерство. „Докладът е постъпил при нея в началото на тази година и в него се съдържат тежки констатации за начина на управление на г-жа Даскалова. Той завършва с много ясна препоръка към министъра да се потърси дисциплинарна отговорност на Зорница Даскалова на основание неизпълнение на трудови задължения, предвидени в закона“, обясни Зарков. \r\nОт своя страна, изпълнителният директор на Агенцията по вписванията Зорница Даскалова коментира, че оставката е политическо решение. \"А в такава кризисна ситуация съм нужна тук и трябва да бъда на работното си място и да координирам действията“, каза още тя. Даскалова посочи, че продължава поетапното пускане на функциите на Търговския регистър, като след като вече могат да се извършват справки за актуалното състояние на фирмите, от 15 август потребителите ще могат да извършват и справки по ЕГН и ще се реализира и връзка със системата за междурегистров обмен RegiX. Тя уточни, че до момента няма представен официален доклад от фирмата, която поддържа регистъра, за причините за проблема. „Работи се по отстраняването им. Не можем да се ангажираме с точна дата и срок, но най-вероятно другата седмица по някое време ще бъдат възстановени всички функции на регистъра. Искам да успокоя всички, че манипулации и изчезване на данни не са възможни и няма как да се получат“, каза още Даскалова. Тя уточни, че 4 дискови устройства са дефектирали, но няма да има изгубена информация вследствие на това. По думите ѝ процесите по разследването на случая от прокуратурата, ДАНС и МВР ще започнат след възстановяването на дейността на Търговския регистър. \r\nМеждувременно по време на правителственото заседание в Министерски съвет стана ясно, че за да се предотвратят други подобни проблеми, ще бъде създадено единно държавно хранилище за съхраняване на информацията на всички държавни регистри. Вицепремиерът Томислав Дончев обясни, че по нормативно изискване всеки регистър трябва да е двойно и тройно осигурен. „Информацията трябва да се записва на два сървъра и допълнително да се архивира. Очевидно обаче има ситуации, където това не е достатъчно, и това, което се случи преди няколко дни, е живо доказателство“, каза още Дончев. Министър-председателят Бойко Борисов обясни, че ще се създаде надзор, който ще следи създаването на единното държавно хранилище. „Защото фирмите, които участват", "date": "2018.08.16", "title": "БСП поиска оставките на правосъдния министър Цецка Цачева и директора на Агенцията по вписванията Зорница Даскалова заради проблема с Търговския регистър (ОБЗОР)"}
{"url": "http://www.focus-news.net/news/2018/08/16/2556619/evening-standard-los-andzhelis-vavezhda-bodi-skeneri-v-metroto.html", "text": "Лос Анджелис инсталира високотехнологични скенери в метрото си, за да провери пътниците за бомби и оръжия, пише лондонския  Evening Standard . \r\nАдминистрацията по сигурността на транспорта тестват преносимите устройства за проверка на пътниците, и обяви във вторник, че ще бъде първата система за масов транспорт в САЩ, която ще използва подобни устройства. \r\nУстройствата са предназначени за бързо и дискретно сканиране на лица за скрити заплахи, които преминават през точки като края на ескалаторите. \r\nМашините, идентифицират обекти, които блокират природно възникващите вълни, произведени от тялото на човек, могат да открият както метални, така и неметални обекти. \r\nСофтуерът генерира генерични аватари и създава черно петно в областта на тялото, където елементът е скрит, или показва обекта в цвят. \r\nНе се показват анатомични подробности и пътниците няма да трябва да спрат да бъдат сканирани. \r\nДейвид Пекоски от транспортната администрация каза, че устройствата са закупени, за да \"открият и възпират потенциалните актове на тероризма\".  Юлиян Марков", "date": "2018.08.16", "title": "Evening Standard: Лос Анджелис въвежда „боди-скенери“ в метрото"}
{"url": "http://www.focus-news.net/news/2018/08/16/2556612/moskovskiy-komsomolets-eksperti-razkrivat-tayniya-smisal-na-antiruskite-sanktsii-na-sasht.html", "text": "Експерти разкриват тайния смисъл на антируските санкции на САЩ, пише руският ежедневник  “Московский Комсомолец“ . \r\nАмериканският конгрес публикува законопроект за нови санкции срещу Русия, разработен от група анти-руски сенатори. Неговата икономически част разглежда забрана на сделки с държавния дълг на страната за американските инвеститори и издаването на лицензи на американците за добив на петрол от проекти в Русия, както и ограничаването на сделки с долари във финансовите отношения на руските фирми с чуждестранни партньори\". Точно колко вероятно е приемането на законопроекта и какъв би бил ефекта за руската икономика, пита вестника експерт \r\nЮрий Рогулев, директор на фонда за изучаване на САЩ \"Франклин Д. Рузвелт\": \r\n\"Обявявайки  списъка на санкциите, разработени от сенаторите, Конгреса използва хитрост - този пакет съдържа списък с ограничения, някои от които бяха обявени  по-рано, а други бяха отхвърлени. По-специално санкциите, наложени върху сделките с ценни книжа от новия държавен дълг на Руската федерация. През пролетта на тази година те не получиха одобрение от Министерството на финансите на САЩ, което показа, че такива мерки ще навредят на вътрешния финансов пазар на Съединените щати. \r\nОсвен това, едновременно със сенаторите санкции обявява и Държавният департамент на САЩ.  Очевидно е, че целият краен пакет от ограничения ще бъде многократно усъвършенстван. В този процес може да има конкуренция между сенаторите и администрациите на Доналд Тръмп. В сегашната форма вероятността за приемане на нов пакет е близо до нула, но във преработен вариант не надвишава 50%. \" \r\nАлександр Купицкевич, финансов аналитик на FxPro: \r\n\"Част от санкциите със сигурност ще влязат в сила. Очевидно, окончателната версия на тях ще бъде без санкции за държавния дълг, но те ще засегнат редица банки. По време на \"санкциониращите войни\" нашите държавни банки се научиха да живеят в условията на ограничения на сделките с облигации. Вярно е, че това доведе до увеличение на лихвените проценти. Със суверенния дълг и дълговете на държавните структури това също може да се случи. \r\nНа национално равнище санкциите ще доведат до по-високи лихвени проценти. Централната банка може да престане да смекчава паричната политика, така че взимането на кредити ще се усложни. \r\nОграничаването на достъпа до доларово финансиране за държавните банки изглежда като реалистична перспектива. Това също заплашва да повиши лихвените проценти, което ще окаже отрицателно влияние върху растежа на икономиката. Вярно е, че забраната за сделки в долари все още е заплаха. Американското министерство на финансите знае каква е ролята на тези операции в световния оборот. Вашингтон винаги разваля отношенията си с държава, която се опитва да се освободи от долара. \r\nОбщият размер на щетите за Русия от новите санкции на САЩ не може да се прецени  заради непредсказуемите последици от реакцията на финансовите пазари и твърде големия списък с предложените мерки. За руската валута важен момент ще бъде нивото от 70 рубли за долар. Ако няма внезапни промени на цената на петрола то рублата ще се стабилизира на тези нива. \"  Юлиян Марков", "date": "2018.08.16", "title": "„Московский Комсомолец“: Експерти разкриват тайния смисъл на антируските санкции на САЩ"}
{"url": "http://www.focus-news.net/news/2018/08/16/2556613/mevlyut-chavushoglu-rusiya-i-turtsiya-obsazhdat-vazmozhnost-za-otmyana-na-vizoviya-rezhim.html", "text": "Русия и Турция обсъждат възможност за отмяна на визовия режим, пише руският ежедневник  “Комсомолская правда . \r\nАнкара обсъжда с Москва възможността за премахване на визовия режим, заяви турският външен министър Мевлют Чавушоглу на среща на посланиците и постоянните представители на страната в международни организации. \r\n\"Ние постигнахме принципно споразумение с Русия за премахването на визите за притежателите на официални паспорти, нашите предприемачи, както и  шофьорите на товарни автомобили“, заяви министърът. \r\nТой  подчерта, че турското правителство подкрепя идеята \"нашите граждани да могат да посещават Русия без никакви проблеми с визите\". \r\n\"Работим в тази насока\", добави турският външен министър. \r\nКакто съобщава вестникът на 11 август президентът на Турция Реджеп Тайип Ердоган обяви готовността на Анкара да води търговия с национални валути с Русия, Китай, Иран и Украйна. И ако, по думите му, Европа иска да \"се освободи от натиска на долара\" и със страните от ЕС.  Юлиян Марков", "date": "2018.08.16", "title": "Мевлют Чавушоглу: Русия и Турция обсъждат възможност за отмяна на визовия режим"}
{"url": "http://www.focus-news.net/news/2018/08/16/2556621/usgs-registrirano-e-silno-zemetresenie-s-magnitud-66-v-rayona-na-andreanovskite-ostrovi-v-beringovo-more.html", "text": "Регистрирано е силно земетресение с магнитуд 6.6 в района на Андреановските острови в Берингово море, става ясно от страницата на  Американската геологическа служба . \r\nЗеметресението е станало в 12:56 местно време на 15 август (0:56 на 16 август българско време) на 50 километра южно от вулкана Танага на дълбочина 20 километра в американския щат Аляска. За сега няма информация за пострадали хора и нанесени материални щети, а и островите са изключително рядко населени. Не е обявявана опасност от цунами.  Земетресението е последвано от второ със магнитуд 4.4 в същия район в 13:16 местно време.  Юлиян Марков", "date": "2018.08.16", "title": "USGS:  Регистрирано е силно земетресение с магнитуд 6.6 в района на Андреановските острови в Берингово море"}
{"url": "http://www.focus-news.net/news/2018/08/16/2556615/the-guardian-turskata-lira-tragna-nagore-sled-predlozhenie-za-zaem-ot-katar.html", "text": "Турската лира тръгна нагоре след предложение за заем от 15 милиарда долара от Катар, пише британският вестник  The Guardian . \r\nТурската лира  се оттласна  от рекордно ниските нива, след като Катар обеща да подпомогне  нестабилните финанси на банковия сектор с кредити на стойност 15 млрд. долара.Турския президент Реджеп Тайип Ердоган се срещна с емира на Катар, шейх Тамим бин Хамад ал-Тани, който бе на \"работно посещение\" в турската столица. \r\nСедмица след като дипломатическият спор със САЩ изпрати лирата на дъното, споразумението с Катар бе предназначено, за да помогне на Турция да избегне заем от Международния валутен фонд за спешно финансиране. \r\nДлъжностни лица в Анкара заявиха, че парите от Катар ще бъдат \"насочени към финансовите пазари и банките в Турция\", което означава, че инвестицията ще бъде достатъчна, за да се размине банковия колапс. \r\nОбаче, докато инвестицията даде на турската лира малко въздух, анонсирането от американския президент Доналд Тръмп на по-нататъшни търговски санкции срещу Анкара, заедно със загрижеността за нарастващата стойност на долара и слабите печалби на китайските технологични компании, насочиха световните финансови пазари надолу. Много от развиващите се пазари също така претърпяха загуби. \r\nТурция получи подкрепата на германския канцлер Ангела Меркел. В телефонен разговор лидерите на двете страни се съгласиха да укрепят двустранните отношения и Меркел каза на Ердоган, че силата на турската икономика е важна за Германия, каза президентски източник пред Reuters.  Юлиян Марков", "date": "2018.08.16", "title": "Тhe Guardian: Турската лира тръгна нагоре след предложение за заем от Катар"}
{"url": "http://www.focus-news.net/news/2018/08/16/2556622/pregled-na-osnovnite-temi-v-ruskiya-pechat-agentsiya-fokus.html", "text": "Конфликтът между Москва и Атина е заради националните комплекси на гърците, пише „Взгляд“  \r\nКонфликтът между Русия и Гърция с взаимното изгонване на дипломати дойде като гръм от ясно небе. Преди това се вярваше, че Москва няма по-приятелски партньор в ЕС. Но най-тъжното е, че скандалът все още не е затихнал - по дипломатически път разправията  продължава. Но от какво толкова се обиждат гърците? \r\n\"Сътрудничеството на Русия с Турция не е насочено срещу трети страни\" - каза официалния представител на руското външно министерство Мария Захарова, коментирайки комюнике на гръцкото външно министерство. Въпреки това, тя увери, че противно на твърденията на Атина, Русия никога не се е намесвала във вътрешните работи на Гърция и нейната външна политика. \"И ако така сега искат да представят действията на Русия, това го правят  тези, които не са истински приятели на Гърция\", - каза дипломатът, добавяйки, че Москва винаги е давала за  пример на европейските партньори дружеския, открит и съдържателен характер на руско-гръцките отношения\". \r\nПо-рано гърците направиха изявление, като коментираха отговора на Москва за експулсирането на руски дипломати. И я упрекват че го прави за  отмъщение. \"От както Русия се превърна в партньор по оръжие на Турция и й даде редица оръжия, тя се отдалечи от състоянието, съответстващо на нивото на приятелство и сътрудничество,с която се характеризираха отношенията между Гърция и Русия от 190 години\", - се казва в документа. \r\nНакратко, историята на този конфликт е следната. Преди месец Атина обяви за  persona non grata двама служители от руското посолство и двама други получиха забрана  да влизат в Гърция. Руснаците са обвинени в \"намеса във вътрешните работи на Гърция\", \"подкупване на държавни служители\", \"събиране на информация\" и други действия, които са несъвместими със статута на акредитиран дипломат. Има само две версии на инцидента. \r\nПървата е, че руснаците, заподозрени в участие в организирането на демонстрации срещу гръцко-македонското споразумение за преименуване на Македония заради нещо абстрактно - да се присъедини към НАТО, както и за гръцката фантомна  болка от древността. Тези митинги в Гърция, са общо два, които проведе \"Нова демокрация\" – най-старата консервативната партия на страната, която все още си спомня клана Папандреу. Тази партия  има своя собствена позиция за Македония - много по-радикална от това на управляващата СИРИЗА на Алексис Ципрас. Да се провокира \"Нова демокрация\" за митингите е загуба на ресурси, те ще се справят и без чужда помощ. В Атина се смята, че Москва по някаква причина иска \"да създаде негативен образ на Гърция на Балканите\". Отново  те ще го постигнат и сами. Защо е нужно това на Русия? \r\nСпоред втората версия гърците не са доволни от дейността на руската дипломация в духовната сфера. Твърди се, че навлизането в страната на Руското  Императорско Палестинско  общество (РИПО) подкопава Гърция, където църквата не е отделена от държавата (това е единственият такъв пример в Европа, в Скандинавия свещениците са държавните служители и получават заплати  от бюджета, но тяхната йерархия е отделена от светската система на управление). От гледна точка на Атина, като цяло влиянието на РИПО в Гърция, и по-специално в Атон, трябва да се осуети по административен път, за него  е известно \"че внася разкол\" в Източните църкви, подготвяйки терена  за паралелна връзка със свещеници. Според непотвърдена информация, скандалът може да бъде свързан с опитите на Киев да получат от гръцките йерарси санкция за Украинска автокефална църква, на която руснаците се опитаха да се противопоставят. \r\nТези версии могат да бъдат комбинирани. Един от изгонените руснаците с фамилия Яковлев се твърди, че е бил ангажиран с \"Нова демокрация\", като основна опозиционна сила, което е законно за служител на  посолство, а другият дипломат (името му не е известно) - със свещениците. Но цялата тази информация  е от гръцки източници, а именно, информация със съмнителна надеждност, активно повтаряна от украинците. \r\nПозовавайки се на \"Руско-турското  сближаване\", а дори и на \"братство по оръжие\", каквото в действителност няма , правителство на Ципрас е започнало да разваля руско-гръцки енергийни проекти за сметка на икономиката на собствената си страна. Но никой в Москва не е обиждал гърците, а точно обратното – убеждавайки ги,  че от създаването на газов хъб в Гърция ще се възползват всички. Гърците, в отговор се оправдават с Европейския съюз. \r\nСъщата е историята  с Македония. По-сюрреалистичен  междудържавен конфликт в Европа няма. Исторически Македония – тази на  Александър Велики - не съществува от повече от две хилядолетия. В действителност, тя е съществувала само за кратък период от царуването на баща и син, погубвайки я със собствените си амбиции. Но претенциите към  на съседната страна  ще живеят до пълното изтощение на страните, тъй като тя се основава на емоциите, а не на разума . Гръцкият натиск върху бедната и слабонаселена бивша югославска република, е толкова силен, че  тези ресурси могат да бъдат използвани, например, да се засили защитата на островите, граничещи с Турция. \r\n*** Противници на сближаването между Германия и Русия се опитват да торпилират предстоящата среща между Владимир Путин  и Ангела Меркел, пише руският ежедневник  “Независимая газета“ . \r\nЕдна седмица преди срещата на президента Владимир Путин с германския канцлер Ангела Меркел в медиите имаше две съобщения, които по същество са насочени към това да се влошат и без това обтегнатите руско-германските отношения. Това е интервю с руския министър на отбраната Сергей Шойгу, телевизионен канал \"Русия 24\" и фалшиво уеб интервю с германския министър на отбраната Урсула фон дер Лайен за информационна агенция FNA. \r\nВ интервю за \"Русия 24\" Шойгу препоръчва на  немския си колега Урсула фон дер Лайен да си припомни историята преди да иска да се действа срещу Русия от позиция на силата. Той буквално каза, че \"в крайна сметка, че Германия е направила толкова в нашата страна\",че тя не би трябвало да казва това  \"още двеста години\". \r\nПочти същия ден в немското издание на Berliner Express излезе статия за позицията на Урсула фон дер Лейен по отношение на Русия. Причината за публикацията е решението на правителството на Германия да създаде специална агенция за кибернетично оръжие, чрез която да се осъществи модернизацията на германската армия. Тази институция ще се нарича Агенция за иновативно развитие на киберсигурността. Чрез нея ще бъдат направени инвестиции, за да се осигури свое собствено германско специално оборудване за защита от кибератаки. \r\nСтатията в немското издание съдържа думите, приписвани на германския министър на отбраната. По-специално, следва да се отбележи, че \"потенциален агресор (в този случай се отнася до Русия) използва хибридни методи, като например саботаж, дезинформация, пропаганда и атака от киберпространството, атакува целенасочено и подмолно германското общество.\" Според вестника Фон дер Лайен не изключва дори приложението на силите на НАТО за превантивна и първа ядрена атака срещу Русия. \r\nПрепратките стигнаха до някаква митична информационна агенция FNA. Под това име в интернет има информация за иранската информационна агенция. Но търсещата машина на уебсайта на тази агенция не даде никаква информация, че германският министър е давал интервю за тази агенция. На уебсайта на Министерството на отбраната, такова интервю също липсва. \r\nТрудно е да се каже колко точно  Berliner Express е предал думите на германския министър, тъй като в по-авторитетни германски издания подобно изложение  на Урсула фон дер Лайен е невъзможно да се намери. Някои германски он-лайн издания обаче побързаха да обвиняват преди всичко ARD и ZDF (както впрочем и водещите средства за масова информация на Германия) за прикриване на такова важно изявление на министъра. \r\nДискусията в редица интернет платформи обаче показа, че мненията на немските блогъри са разделени и някои от тях считат тази информация за фалшива. Най-вероятно това е било фалшиво интервю, тъй като някой искаше в навечерието на посещението на Владимир Путин в Германия да създаде напрежение в двустранните отношения. Освен това, през юни миналата година, министърът на отбраната е бил вече  жертва на фалшиво интервюто, за което се  твърди, че е дала по време на изостряне на конфликта между Катар и други страни от Близкия изток за катарския вестник Ал Шарк. Известният немски вестник Frankfurter Allgemeine Zeitung информира читателите за това. \r\nНека се опитаме да разберем какво стои зад това. Разбира се, едва ли си струва да се упреква руският телевизионен канал в опит да се подкопаят отношенията между двете страни. Въпреки че Урсула фон дер Лайен направи няколко сурови и критични изявления срещу Русия през последните няколко месеца. В това отношение може да се припомни, че тя  настоя за  твърда линия срещу Русия в априлското интервю с вестник Bild Zeitung. Но тя не говори за превантивни удари. В по-ранно интервю през март, тя отказа да нарича Русия  \"партньор\", но отказа да го нарича  и \"враг\", вярвайки, че това ще затвори вратите  за диалог. \r\nПо този начин можем да кажем, че в навечерието на посещението на Путин в Германия руската страна може да се опита да укрепи позициите си в преговорите чрез толкова спорно интервю в много отношения. Може би това е в интерес на определена част от руския истаблишмент, който разглежда общо отношенията  на Русия със Запада и не се опитва да намери нюансите и различията в позициите на САЩ и Европа. \r\nВ тази връзка, статията в Berliner Express би моглa да послужи като инструмент за да предизвика още по-отрицателна реакция на Москва, и ако не осуети посещението, то  значително да  усложни бъдещи преговори. Въпреки че трябва да признаем, че създаването на собствено кибер-оръжие създава предпоставки за превантивен удар. И в този случай това е или техническа възможност да се парализират командни системи на врага, или да се обработват идеологически умовете на хората, така че да се парализира волята им за съпротива. \r\n*** Експерти разкриват тайния смисъл на антируските санкции на САЩ, пише руският ежедневник  “Московский Комсомолец“ . \r\nАмериканският конгрес публикува законопроект за нови санкции срещу Русия, разработен от група анти-руски сенатори. Неговата икономически част разглежда забрана на сделки с държавния дълг на страната за американските инвеститори и издаването на лицензи на американците за добив на петрол от проекти в Русия, както и ограничаването на сделки с долари във финансовите отношения на руските фирми с чуждестранни партньори\". Точно колко вероятно е приемането на законопроекта и какъв би бил ефекта за руската икономика, пита вестника експерт \r\nЮрий Рогулев, директор на фонда за изучаване на САЩ \"Франклин Д. Рузвелт\": \r\n\"Обявявайки  списъка на санкциите, разработени от сенаторите, Конгреса използва хитрост - този пакет съдържа списък с ограничения, някои от които бяха обявени  по-рано, а други бяха отхвърлени. По-специално санкциите, наложени върху сделките с ценни книжа от новия държавен дълг на Руската федерация. През пролетта на тази година те не получиха одобрение от Министерството на финансите на САЩ, което показа, че такива мерки ще навредят на вътрешния финансов пазар на Съединените щати. \r\nОсвен това, едновременно със сенаторите санкции обявява и Държавният департамент на САЩ.  Очевидно е, че целият краен пакет от ограничения ще бъде многократно усъвършенстван. В този процес може да има конкуренция между сенаторите и администрациите на Доналд Тръмп. В сегашната форма вероятността за приемане на нов пакет е близо до нула, но във преработен вариант не надвишава 50%. \" \r\nАлександр Купицкевич, финансов аналитик на FxPro: \r\n\"Част от санкциите със сигурност ще влязат в сила. Очевидно, окончателната версия на тях ще бъде без санкции за държавния дълг, но те ще засегнат редица банки. По време на \"санкциониращите войни\" нашите държавни банки се научиха да живеят в условията на ограничения на сделките с облигации. Вярно е, че това доведе до увеличение на лихвените проценти. Със суверенния дълг и дълговете на държавните структури това също може да се случи. \r\nНа национално равнище санкциите ще доведат до по-високи лихвени проценти. Централната банка може да престане да смекчава паричната политика, така че взимането на кредити ще се усложни. \r\nОграничаването на достъпа до доларово финансиране за държавните банки изглежда като реалистична перспектива. Това също заплашва да повиши лихвените проценти, което ще окаже отрицателно влияние върху растежа на икономиката. Вярно е, че забраната за сделки в долари все още е заплаха. Американското министерство на финансите знае каква е ролята на тези операции в световния оборот. Вашингтон винаги разваля отношенията си с държава, която се опитва да се освободи от долара. \r\nОбщият размер на щетите за Русия от новите санкции на САЩ не може да се прецени  заради непредсказуемите последици от реакцията на финансовите пазари и твърде големия списък с предложените мерки. За руската валута важен момент ще бъде нивото от 70 рубли за долар. Ако няма внезапни промени на цената на петрола то рублата ще се стабилизира на тези нива. \" \r\n*** Русия и Турция обсъждат възможност за отмяна на визовия режим, пише руският ежедневник  “Комсомолская правда . \r\nАнкара обсъжда с Москва възможността за премахване на визовия режим, заяви турският външен министър Мевлют Чавушоглу на среща на посланиците и постоянните представители на страната в международни организации. \r\n\"Ние постигнахме принципно споразумение с Русия за премахването на визите за притежателите на официални паспорти, нашите предприемачи, както и  шофьорите на товарни автомобили“, заяви министърът. \r\nТой  подчерта, че турското правителство подкрепя идеята \"нашите граждани да могат да посещават Русия без никакви проблеми с визите\". \r\n\"Работим в тази насока\", добави турският външен министър. \r\nКакто съобщава вестникът на 11 август президентът на Турция Реджеп Тайип Ердоган обяви готовността на Анкара да води търговия с национални валути с Русия, Китай, Иран и Украйна. И ако, по думите му, Европа иска да \"се освободи от натиска на долара\" и със страните от ЕС.", "date": "2018.08.16", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/08/16/2556623/pregled-na-osnovnite-temi-v-britanskiya-pechat-agentsiya-fokus.html", "text": "Турската лира тръгна нагоре след предложение за заем от 15 милиарда долара от Катар, пише британският вестник  The Guardian . \r\nТурската лира  се оттласна  от рекордно ниските нива, след като Катар обеща да подпомогне  нестабилните финанси на банковия сектор с кредити на стойност 15 млрд. долара.Турския президент Реджеп Тайип Ердоган се срещна с емира на Катар, шейх Тамим бин Хамад ал-Тани, който бе на \"работно посещение\" в турската столица. \r\nСедмица след като дипломатическият спор със САЩ изпрати лирата на дъното, споразумението с Катар бе предназначено, за да помогне на Турция да избегне заем от Международния валутен фонд за спешно финансиране. \r\nДлъжностни лица в Анкара заявиха, че парите от Катар ще бъдат \"насочени към финансовите пазари и банките в Турция\", което означава, че инвестицията ще бъде достатъчна, за да се размине банковия колапс. \r\nОбаче, докато инвестицията даде на турската лира малко въздух, анонсирането от американския президент Доналд Тръмп на по-нататъшни търговски санкции срещу Анкара, заедно със загрижеността за нарастващата стойност на долара и слабите печалби на китайските технологични компании, насочиха световните финансови пазари надолу. Много от развиващите се пазари също така претърпяха загуби. \r\nТурция получи подкрепата на германския канцлер Ангела Меркел. В телефонен разговор лидерите на двете страни се съгласиха да укрепят двустранните отношения и Меркел каза на Ердоган, че силата на турската икономика е важна за Германия, каза президентски източник пред Reuters. \r\n*** The Independent: Лейбъристите и Шотландската народна партия са под натиск на избирателите си да подкрепят нов референдум, пише британският вестник  The Independent . \r\nДвете партии са  под натиск да заемат  по-твърда  позиция по отношение на Брекзит, след  като ново проучване показва, че шотландските гласоподаватели твърдо подкрепят нов референдум за окончателната сделка. \r\nПроучването YouGov за кампанията за нов референдум  за публично гласуване на сделката, която  Тереза Мей сключи с Брюксел  установи, че 48% от анкетираните подкрепят идеята за нов реферндум, като 31% се противопоставят. \r\nДокато лидерът на Шотландката народна партия (ШНП) Никола Стърджън вече каза, че искането за второ гласуване може да стане \"неудържимо\", партията не подкрепя втори референдум и Джереми Корбин , лидерът на лейбъристите неколкократно заяви, че те не подкрепя тази идея. \r\n\"Има дълбок песимизъм за това какво ще означава Брекзит за Шотландия и следващото поколение. Около две трети от шотландците смятат, че Обединеното кралство пренебрегва загрижеността им и не вярват на правителството, че ще вземе правилните решения“, заяви Питър Келнер, социолог. \r\nТой продължи: \"Но изследването предполага, че ръководствата на ШНП и на Лейбъристката партия са на различно мнение от повечето от своите поддръжници. Може да има избирателен дивидент в Шотландия за една от тези партии, ако промени позицията си. \r\n*** Повече от един милион лейбъристи са променили позицията си относно Брекзит и искат нов референдум, заяви бившият британски премиер от лейбъристката партия, цитиран от вестник  Daily Express . \r\nTой също така изтъкна  две скорошни анкети, които показаха, че 29% гласувалите за напускане сега са преминали към позицията за оставане или към тези, които не са решили как биха гласували. \r\nПо време на Международния фестивал на книгата в Единбург Браун заяви, че това означава, че повече от един милион гласоподаватели  са променили мнението си от историческия референдум през юни 2016 г. \r\nБившият премиер също така твърди, че както тези които подкрепят Брекзит, така и тези, които са против имат едно общо нещо - \"и двете страни  все повече губят надежда за по-добро бъдеще за Великобритания\". \r\nТой също така заяви, че никоя от предложените сделки за излизане от Брюксел не може да изпълни обещаното, а Великобритания „се разбива от едно предложение в друго. \r\n\"Искащите оставане в ЕС гласоподаватели са обезумели, страхувайки се, че сме преминали  от „мек“  Брекзит към „твърд“  Брекзит и към Брекзит без споразумение с ЕС. Но подкрепящите напускането  смятат, че нито една от опциите за споразумение  след  Брекзит- като с  Норвегия,  в швейцарски стил или варианта с  Канада - може да предостави това, което им е обещано и сега се чувстват предадени“ , продължи Браун. \r\n\"В действителност сега прекарахме последните две години, парализирани от разделение, като не успяхме да се справим с причините за Брекзит. Нашата страна често е обвинявана, че е останала в миналото“, завърши Гордън Браун. \r\n*** Лос Анджелис инсталира високотехнологични скенери в метрото си, за да провери пътниците за бомби и оръжия, пише лондонския  Evening Standard . \r\nАдминистрацията по сигурността на транспорта тестват преносимите устройства за проверка на пътниците, и обяви във вторник, че ще бъде първата система за масов транспорт в САЩ, която ще използва подобни устройства. \r\nУстройствата са предназначени за бързо и дискретно сканиране на лица за скрити заплахи, които преминават през точки като края на ескалаторите. \r\nМашините, идентифицират обекти, които блокират природно възникващите вълни, произведени от тялото на човек, могат да открият както метални, така и неметални обекти. \r\nСофтуерът генерира генерични аватари и създава черно петно в областта на тялото, където елементът е скрит, или показва обекта в цвят. \r\nНе се показват анатомични подробности и пътниците няма да трябва да спрат да бъдат сканирани. \r\nДейвид Пекоски от транспортната администрация каза, че устройствата са закупени, за да \"открият и възпират потенциалните актове на тероризма\".", "date": "2018.08.16", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/16/2556620/aa-turtsiya-shte-zashtitava-firmite-si-ot-nespravedlivo-tretirane-ot-strana-na-sasht.html", "text": "Турция ще защитава фирмите си от „несправедливо третиране“ от страна на САЩ, предава  Anadolu Agency . \r\nТурция никога няма да се откаже от  защита на турските фирми от несправедливото отношение на  САЩ, каза в сряда министърът на търговията Рушар Пекчан. \r\nВ изказване по време на търговския форум Турция - Африка в столицата Анкара Пекчан заяви, че Турция ще продължи да предприема необходимите мерки за противодействие на действията  на САЩ. \r\n\"Ние сме удвоили тарифите за 22 продукта, идващи от САЩ, отговаряйки на последните санкции в САЩ с допълнителни тарифи на стойност 533 млн. долара снощи\", каза министърът. \r\n\"САЩ са важен търговски партньор на Турция, но не е единственият. Страната ни има множество партньори и алтернативни пазари\", каза Пекчан. \r\nТя добави, че търговията и икономиката не трябва да бъдат засегнати от политически реакции и призова за икономическо сътрудничество вместо свят с търговски войни.  Юлиян Марков", "date": "2018.08.16", "title": "АА: Турция ще защитава фирмите си от „несправедливо третиране“ от страна на САЩ"}
{"url": "http://www.focus-news.net/news/2018/08/16/2556624/130-mln-lv-sa-neobhodimi-za-remont-na-17-mostovi-saorazheniya-po-republikanskite-patishta-obzor.html", "text": "По предварителни разчети 130 млн. лв. са необходими за ремонт на 17 мостови съоръжения по републиканските пътища. Това съобщи министърът на регионалното развитие и благоустройството Николай Нанков, който заедно с министър-председателя Бойко Борисов и председателя на Управителния съвет на Агенция „Пътна инфраструктура“ инж. Светослав Глосов откриха рехабилитираните близо 30 км от пътя Старо Оряхово – Долни Чифлик – Гроздьово – Провадия, финансирани от Оперативна програма „Региони в растеж“. Някои от мостовите съоръжения, виадукти и естакадите не са ремонтирани от 40 години, коментира премиерът Борисов. Той обясни, че е разпоредил финансиране и незабавно строителство, като вече са направени 7 обекта,  а по други 5 се работи в момента. По думите му всички мостове, виадукти и съоръжения, които се правят в момента, се ремонтират из основи. Министър Николай Нанков от своя страна обеща, че в понеделник ще представи на премиера финансов разчет на необходимите средства за ремонт на мостови съоръжения в тежко експлоатационно състояние по магистралите и първокласните пътища. Тогава ще бъде готов и графикът за изпълнение на ремонтните дейности. По думите на Нанков мостовете и виадуктите по магистралите се поддържат в добро експлоатационно състояние, като се прави планова поддръжка, въпреки че някои от тях не са ремонтирани от повече от 30 години. Според него в недобро експлоатационно състояние по магистралите остават 17 моста, които държавата ще ремонтира спешно. Според предварителната информация за тях са необходими около 130 млн. лв.  \r\nВ отговор на въпрос министър Нанков потвърди думите на премиера Борисов, че ремонтът на част от Аспаруховия мост във Варна ще се отложи за есента заради строителството на бул. „Васил Левски“, за да не се образуват задръствания в града. Той добави, че мостът не е в критично експлоатационно състояние. Министърът напомни, че с цел осигуряване на безопасност тежкотоварните камиони не преминават по съоръженията в тежко състояние на магистрала „Хемус“, а по алтернативния път. В момента се ремонтират платната на мостовите съоръжения на АМ „Хемус“ в посока Варна на км 34 и „Коренишки дол“ на км 37, които са в тежко състояние. Денонощно се работи по долното стоене на мостовете. Според графика ремонтът на моста на км 34 трябва да приключи през пролетта, а на Коренишки дол – през октомври – ноември. Работата по останалите ще започне поетапно, каза още министърът и допълни, че предстои да се направи обследване и на моста на р. Дунав при Русе. След като завърши ремонтът на пътя за Албена, вероятно през пролетта, ще се обяви обществена поръчка за съоръжение край Игнатиево. Необходимо е да се подпише споразумение с Община Аксаково за обекта. В рехабилитацията на близо 30 км от третокласния път Старо Оряхово – Гроздьово – Провадия в област Варна са инвестирани близо 17 млн. лв. от Оперативна програма „Региони в растеж“. По време на посещението край Провадия, премиерът Бойко Борисов призова българските граждани да подбират застрахователите си във връзка с фалита на четвъртия по големина застраховател у нас кипърската компания “Олимпик”. По негово нареждане Комисията за финансов надзор и министър Владислав Горанов е възложено да направят проверка, а за виновните ще има санкции. Край Варна министър-председателят съобщи още, че държавата ще задели близо 20 милиона лева за образование, наука, иновации и стипендии на младите учени. На събитието присъства и кметът на Община Долни чифлик Красимира Анастасова, която благодари на правителството. „Това е едно обещание, поето още през 2015 година. Благодаря на правителството“, каза кметът на Община Долни чифлик Красимира Анастасова. След церемонията по откриването на рехабилитирания път от Старо Оряхово до Провадия министър-председателят Бойко Борисов и министър Владислав Горанов посетиха археологическия обект „Провадия-Солницата“, който се намира на територията на „Провадсол“, филиал на „Солвей Соди“. Делегацията, в която участваха областният управител на Варна Стоян Пасев, кметът на Варна Иван Портних и кметът на Провадия Филчо Филев, се запозна с най-новите открития на археологическия екип, воден от член-кореспондент и заместник-председател на БАН проф. Васил Николов.", "date": "2018.08.16", "title": "130 млн. лв. са необходими за ремонт на 17 мостови съоръжения по републиканските пътища (ОБЗОР)"}
{"url": "http://www.focus-news.net/news/2018/08/16/2556625/tenis-grigor-dimitrov-pobedi-misha-zverev-s-20-seta-po-patya-na-zashtita-na-titlata-si.html", "text": "Тенис:Най-добрият ни тенисист Григор Димитров започна защитата на титлата си в Синсинати с победа над Миша Зверев във втория кръг на турнира. Григор спечели първия сет със 7:6 гейма, като взе тайбрека със 7:5 точки, а във втория сет осъществи важен пробив и след 7:5 гейма, затвори мача с 2:0 сета.  \r\nСледващият съперник на Григор Димитров е Новак Джокович, който отстрани Адриан Манарино с 2:1 сета.", "date": "2018.08.16", "title": "Тенис: Григор Димитров победи Миша Зверев с 2:0 сета по пътя на защита на титлата си"}
{"url": "http://www.focus-news.net/news/2018/08/16/2556626/futbol-tsska-i-ludogorets-shte-izigrayat-revanshite-si-v-turnira-liga-evropa.html", "text": "Футбол: ЦСКА и Лудогорец ще изиграят реваншите си в турнира Лига Европа. ЦСКА излиза в 19:30 на стадион \"Паркен\" в Копенхаген след като загуби домакинския мач с 1:2. Бодуров ще излезе като титуляр, след като изтърпя наказанието си от три мача.  \r\nЛудогорец излиза срещу босненския отбор на Зрински от Мостар на стадиона в град Широки брег в 21:00 часа. Разградският тим победи в първия мач с 1:0", "date": "2018.08.16", "title": "Футбол: ЦСКА и Лудогорец ще изиграят реваншите си в турнира Лига Европа"}
{"url": "http://www.focus-news.net/news/2018/08/16/2556617/gordan-braun-poveche-ot-edin-milion-leybaristi-sa-promenili-pozitsiyata-si-otnosno-brekzit-i-iskat-nov-referendum.html", "text": "Повече от един милион лейбъристи са променили позицията си относно Брекзит и искат нов референдум, заяви бившият британски премиер от лейбъристката партия, цитиран от вестник  Daily Express . \r\nTой също така изтъкна  две скорошни анкети, които показаха, че 29% гласувалите за напускане сега са преминали към позицията за оставане или към тези, които не са решили как биха гласували. \r\nПо време на Международния фестивал на книгата в Единбург Браун заяви, че това означава, че повече от един милион гласоподаватели  са променили мнението си от историческия референдум през юни 2016 г. \r\nБившият премиер също така твърди, че както тези които подкрепят Брекзит, така и тези, които са против имат едно общо нещо - \"и двете страни  все повече губят надежда за по-добро бъдеще за Великобритания\". \r\nТой също така заяви, че никоя от предложените сделки за излизане от Брюксел не може да изпълни обещаното, а Великобритания „се разбива от едно предложение в друго. \r\n\"Искащите оставане в ЕС гласоподаватели са обезумели, страхувайки се, че сме преминали  от „мек“  Брекзит към „твърд“  Брекзит и към Брекзит без споразумение с ЕС. Но подкрепящите напускането  смятат, че нито една от опциите за споразумение  след  Брекзит- като с  Норвегия,  в швейцарски стил или варианта с  Канада - може да предостави това, което им е обещано и сега се чувстват предадени“ , продължи Браун. \r\n\"В действителност сега прекарахме последните две години, парализирани от разделение, като не успяхме да се справим с причините за Брекзит. Нашата страна често е обвинявана, че е останала в миналото“, завърши Гордън Браун.  Юлиян Марков", "date": "2018.08.16", "title": "Гордън Браун: Повече от един милион лейбъристи са променили позицията си относно Брекзит и искат нов референдум"}
{"url": "http://www.focus-news.net/news/2018/08/16/2556628/tv-21-makedoniya-v-makedoniya-shte-se-provede-uchenie-na-nato.html", "text": "В Македония ще се проведе учение на НАТО, съобщава македонския телевизионен канал  TB 21 . \r\nЧаст от американските сухопътни сили в Европа провеждат  няколкодневно учение на полигона в Криволак.  Догодина 1000 войници от състава на КФОР в Косово,  под ръководството на  НАТО, се очаква да използват полигона като център за обучение, което е отдавнашен план на Алианса, но и на определени политически кръгове в Македония. Полигонът в Криволак е само част от това, което може страната да предложи на западния военен съюз като бъдещ съюзник. Полигонът бе оценен по време на днешните маневри в Криволак. \r\nМинистърът на отбраната Радмила Шекеринска присъства по време на ученията на американската армия на Криволак. По-късно тя подчерта, че Македония няма да членува в НАТО само заради ползите, а че е държава, която има какво да предложи като бъдеща членка на Алианса. Според нея, полигона в Криволак е само един конкретен пример.  Юлиян Марков", "date": "2018.08.16", "title": "„ТВ 21“ (Македония): В Македония ще се проведе учение на НАТО"}
{"url": "http://www.focus-news.net/news/2018/08/16/2556629/pregled-na-mezhdunarodnite-novini-do-6-chasa-agentsiya-fokus.html", "text": "От Белия дом обявиха в сряда, че увеличаването на митата върху американски стоки от страна на Турция, в отговор на санкциите на САЩ върху Анкара, е „непростимо“ и отново призова за незабавното освобождаване на американския свещеник Андрю Брънсън, предава  AFP . \r\n„Митата, които САЩ наложиха върху Турция, са заради интересите на националната сигурност. Техните са единствено в отговор на нашите“, заяви говорителят на Белия дом Сара Сандърс. \r\nТя се оплака, че Турция се е отнесла с Брънсън, „който познаваме като много добър човек и силен християнин и който не е направил нищо лошо, много нечестно и много лошо“. \r\n*** Ако САЩ екстрадират Фетулах Гюлен Турция може да предаде пастор Андрю Брансън, заяви лидерът на Партията на националистическото действие Девлет Бахчели, цитиран от  Anadolu Agency . \r\n\"Ако предателят в Пенсилвания бъде екстрадиран в нашата страна, предаването на пастора може да бъде  обсъдено и двете страни ще получат това, което искат\", каза Девлет Бахчели пред репортери в столицата Анкара, визирайки Фетулах Гюлен, сочен за ръководител на опита за преврат в Турция. \r\nБахчели не говори от името на  турското правителство на Партията на справедливостта и развитието, но партията му е в съюз с управляващата партия в парламента. \r\nРъководителят на Партията на националистическото действие добави, че конспирацията, опитваща се да принуди Турция да се предаде на спекулативна атака срещу националната валута, ще бъде победена, като изрази подкрепата си за решението да се бойкотират американски технологични продукти и някои други американски  стоки. \r\n*** Кои конкретни действия на гръцката държава са довели до освобождаването на гръцките военни, пише гръцката национална агенция  ANA-MPA , позовавайки се на правителствени източници. \r\n- Трите посещения на министър-председателя в Турция през 2015-2016 г. и срещите, организирани от гръцкото Министерството на външните работи, които допринесоха решително за справяне с кризата с бежанците, изграждане на евро-турските стратегически отношения и насърчаване на преговорите в Кипър. \r\n- Подкрепа за демократично избраното правителство на Турция в държавния преврат през юли 2016 г. \r\n- Постоянна подкрепа за европейската перспектива на Турция и запазването на евро-турските канали. \r\n- Посещението на турския президент за първи път след 65 години в Атина. \r\n- Неприсъединяването на Гърция към обосновката за налагане на финансови санкции на Турция през последните дни. \r\nВ рамките на тези двустранни отношения контактите са се  засилили чрез всички съществуващи канали (министър-председател, външен министър, генерален секретар на Министерството на външните работи, гръцки дипломатически и консулски представителства в Турция) , които са довели до освобождаването на двамата гръцки военнослужещи, задържани от Турция за незаконно преминаване на границата. \r\nАгенцията отделя особено внимание на  срещата на премиера Алексис Ципрас с турския президент Реджеп Тайип Ердоган на срещата на върха на НАТО в Брюксел през юли. \r\nСрещата е  продължи повече от 1,5 часа. Някои медии в Гърция, както и опозицията са бързали да я характеризират като провал. \r\nТогава министър-председателят заяви на пресконференцията: \"На първо място, думите ми са премерени, но трябва да ви кажа, че от срещата имам повече надежди, отколкото преди нея. Не беше лесна среща, така че отне почти два часа“. \r\nАлексис Ципрас  се позова на разговора си с Ердоган относно въпроса за двамата военни, като каза: \r\n\"Успях да убедя или поне да се надявам така президента Ердоган, че въпросът за осемте турски военни  не може да бъде свързан с въпроса за двамата гръцки граничари. Едно е, когато някой поиска убежище, процедурите се следват и разбира се решаващият орган е независим в правовата държава като Гърция, това е правосъдието, а друг въпрос е арестът и задържането на двама войници, които по време на рутинна дейност за наблюдение на границата, погрешно са преминали от другата страна,“ е казал тогава гръцкият премиер. \r\n*** Расте броя на банкрутиралите фирми в Македония, пише македонското  електронно издание  “Сител“ . \r\nБроят на фалиралите фирми в страната се увеличава, заявяват от  Националната банка на Република Македония (НБРМ) в доклада за финансовата стабилност през 2017 г. Ръстът се дължи на факта, че повече фирми  са фалирали миналата година. \r\n„Съществуващите икономически единици са имали по-висока степен на излизане от пазара, изразяваща се в увеличаване на броя на юридическите лица, за които е започнала процедура по несъстоятелност. Следователно, през 2017 г. броят на фалиралите юридически лица се е увеличил от 2,1% на 3,2%, се казва в доклада. \r\nПрезидентът на Бизнес конфедерацията на Македония Миле Бошков смята, че има няколко фактора за това увеличение. Той казва, че фирмите може да не са спазили правилата и законите, довели до фалит. Влияние може да е оказала  политическа криза , както и  неетична работа, която би могла да допринесе за умишлен фалит. Според него може да е по-добре за фирми, които нямат постоянна ликвидност, да се затворят, за да си осигурят втори шанс. \r\nОт Икономическата палата на Северозападна Македония те обаче смятат, че броят на фалиралите компании през последните две години е резултат от административно заличаване на неликвидни правни субекти от миналото. \r\n- Смятаме, че тази ситуация е \"предупреждение\" за държавата по отношение на политиките и правните решения, които тя предоставя. В тази трудна ситуация ограничителните правни задължения, наложени на предприятията чрез въвеждането на серия административни процедури, трябва да бъдат преразгледани, казват от  Търговската камара в Северозападна Македония. \r\nГражданите също са засегнати. От март тази година в Македония има над 80 хиляди граждани с блокирани сметки. Броят на фирмите с блокирани сметки обаче е намалял с 14,4%. \r\nСпоред НБРМ домакинствата трудно могат да изплащат заеми. Средният македонски гражданин има заем от 1 169 евро, а в рамките на една година заема е нараснал с още 119 евро. \r\n*** Русия и Турция обсъждат възможност за отмяна на визовия режим, пише руският ежедневник  “Комсомолская правда . \r\nАнкара обсъжда с Москва възможността за премахване на визовия режим, заяви турският външен министър Мевлют Чавушоглу на среща на посланиците и постоянните представители на страната в международни организации. \r\n\"Ние постигнахме принципно споразумение с Русия за премахването на визите за притежателите на официални паспорти, нашите предприемачи, както и  шофьорите на товарни автомобили“, заяви министърът. \r\nТой  подчерта, че турското правителство подкрепя идеята \"нашите граждани да могат да посещават Русия без никакви проблеми с визите\". \r\n\"Работим в тази насока\", добави турският външен министър. \r\nКакто съобщава вестникът на 11 август президентът на Турция Реджеп Тайип Ердоган обяви готовността на Анкара да води търговия с национални валути с Русия, Китай, Иран и Украйна. И ако, по думите му, Европа иска да \"се освободи от натиска на долара\" и със страните от ЕС. \r\n*** Лос Анджелис инсталира високотехнологични скенери в метрото си, за да провери пътниците за бомби и оръжия, пише лондонския  Evening Standard . \r\nАдминистрацията по сигурността на транспорта тестват преносимите устройства за проверка на пътниците, и обяви във вторник, че ще бъде първата система за масов транспорт в САЩ, която ще използва подобни устройства. \r\nУстройствата са предназначени за бързо и дискретно сканиране на лица за скрити заплахи, които преминават през точки като края на ескалаторите. \r\nМашините, идентифицират обекти, които блокират природно възникващите вълни, произведени от тялото на човек, могат да открият както метални, така и неметални обекти. \r\nСофтуерът генерира генерични аватари и създава черно петно в областта на тялото, където елементът е скрит, или показва обекта в цвят. \r\nНе се показват анатомични подробности и пътниците няма да трябва да спрат да бъдат сканирани. \r\nДейвид Пекоски от транспортната администрация каза, че устройствата са закупени, за да \"открият и възпират потенциалните актове на тероризма\". \r\n*** Турция ще защитава фирмите си от „несправедливо третиране“ от страна на САЩ, предава  Anadolu Agency . \r\nТурция никога няма да се откаже от  защита на турските фирми от несправедливото отношение на  САЩ, каза в сряда министърът на търговията Рушар Пекчан. \r\nВ изказване по време на търговския форум Турция - Африка в столицата Анкара Пекчан заяви, че Турция ще продължи да предприема необходимите мерки за противодействие на действията  на САЩ. \r\n\"Ние сме удвоили тарифите за 22 продукта, идващи от САЩ, отговаряйки на последните санкции в САЩ с допълнителни тарифи на стойност 533 млн. долара снощи\", каза министърът. \r\n\"САЩ са важен търговски партньор на Турция, но не е единственият. Страната ни има множество партньори и алтернативни пазари\", каза Пекчан. \r\nТя добави, че търговията и икономиката не трябва да бъдат засегнати от политически реакции и призова за икономическо сътрудничество вместо свят с търговски войни. \r\n*** Регистрирано е силно земетресение с магнитуд 6.6 в района на Андреановските острови в Берингово море, става ясно от страницата на  Американската геологическа служба . \r\nЗеметресението е станало в 12:56 местно време на 15 август (0:56 на 16 август българско време) на 50 километра южно от вулкана Танага на дълбочина 20 километра в американския щат Аляска. За сега няма информация за пострадали хора и нанесени материални щети, а и островите са изключително рядко населени. Не е обявявана опасност от цунами.  Земетресението е последвано от второ със магнитуд 4.4 в същия район в 13:16 местно време. \r\n*** Китай изпраща преговарящ в САЩ за търговски разговори, предава  TACC . \r\nКитай ще изпрати високопоставен преговарящ в Съединените щати в края на август, за да възобновят търговските  преговори, съобщи Министерството на търговията в четвъртък по време на първата публична среща по темата от седмици, след като ескалира търговският конфликт със САЩ. \r\nЗаместник-министърът на търговията Уан Шууен, заместник-представител в международните търговски преговори, ще се срещне с високопоставен служител на финансовото министерство на САЩ, Дейвид Малпас, по покана на Съединените щати, се казва в изявление на министерството. \r\n*** В Македония ще се проведе учение на НАТО, съобщава македонския телевизионен канал  TB 21 . \r\nЧаст от американските сухопътни сили в Европа провеждат  няколкодневно учение на полигона в Криволак.  Догодина 1000 войници от състава на КФОР в Косово,  под ръководството на  НАТО, се очаква да използват полигона като център за обучение, което е отдавнашен план на Алианса, но и на определени политически кръгове в Македония. Полигонът в Криволак е само част от това, което може страната да предложи на западния военен съюз като бъдещ съюзник. Полигонът бе оценен по време на днешните маневри в Криволак. \r\nМинистърът на отбраната Радмила Шекеринска присъства по време на ученията на американската армия на Криволак. По-късно тя подчерта, че Македония няма да членува в НАТО само заради ползите, а че е държава, която има какво да предложи като бъдеща членка на алианса. Според нея, полигона в Криволак е само един конкретен пример.", "date": "2018.08.16", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/08/16/2556608/vzglyad-konfliktat-mezhdu-moskva-i-atina-e-zaradi-natsionalnite-kompleksi-na-gartsite.html", "text": "Конфликтът между Москва и Атина е заради националните комплекси на гърците, пише „Взгляд“  \r\nКонфликтът между Русия и Гърция с взаимното изгонване на дипломати дойде като гръм от ясно небе. Преди това се вярваше, че Москва няма по-приятелски партньор в ЕС. Но най-тъжното е, че скандалът все още не е затихнал - по дипломатически път разправията  продължава. Но от какво толкова се обиждат гърците? \r\n\"Сътрудничеството на Русия с Турция не е насочено срещу трети страни\" - каза официалния представител на руското външно министерство Мария Захарова, коментирайки комюнике на гръцкото външно министерство. Въпреки това, тя увери, че противно на твърденията на Атина, Русия никога не се е намесвала във вътрешните работи на Гърция и нейната външна политика. \"И ако така сега искат да представят действията на Русия, това го правят  тези, които не са истински приятели на Гърция\", - каза дипломатът, добавяйки, че Москва винаги е давала за  пример на европейските партньори дружеския, открит и съдържателен характер на руско-гръцките отношения\". \r\nПо-рано гърците направиха изявление, като коментираха отговора на Москва за експулсирането на руски дипломати. И я упрекват че го прави за  отмъщение. \"От както Русия се превърна в партньор по оръжие на Турция и й даде редица оръжия, тя се отдалечи от състоянието, съответстващо на нивото на приятелство и сътрудничество,с която се характеризираха отношенията между Гърция и Русия от 190 години\", - се казва в документа. \r\nНакратко, историята на този конфликт е следната. Преди месец Атина обяви за  persona non grata двама служители от руското посолство и двама други получиха забрана  да влизат в Гърция. Руснаците са обвинени в \"намеса във вътрешните работи на Гърция\", \"подкупване на държавни служители\", \"събиране на информация\" и други действия, които са несъвместими със статута на акредитиран дипломат. Има само две версии на инцидента. \r\nПървата е, че руснаците, заподозрени в участие в организирането на демонстрации срещу гръцко-македонското споразумение за преименуване на Македония заради нещо абстрактно - да се присъедини към НАТО, както и за гръцката фантомна  болка от древността. Тези митинги в Гърция, са общо два, които проведе \"Нова демокрация\" – най-старата консервативната партия на страната, която все още си спомня клана Папандреу. Тази партия  има своя собствена позиция за Македония - много по-радикална от това на управляващата СИРИЗА на Алексис Ципрас. Да се провокира \"Нова демокрация\" за митингите е загуба на ресурси, те ще се справят и без чужда помощ. В Атина се смята, че Москва по някаква причина иска \"да създаде негативен образ на Гърция на Балканите\". Отново  те ще го постигнат и сами. Защо е нужно това на Русия? \r\nСпоред втората версия гърците не са доволни от дейността на руската дипломация в духовната сфера. Твърди се, че навлизането в страната на Руското  Императорско Палестинско  общество (РИПО) подкопава Гърция, където църквата не е отделена от държавата (това е единственият такъв пример в Европа, в Скандинавия свещениците са държавните служители и получават заплати  от бюджета, но тяхната йерархия е отделена от светската система на управление). От гледна точка на Атина, като цяло влиянието на РИПО в Гърция, и по-специално в Атон, трябва да се осуети по административен път, за него  е известно \"че внася разкол\" в Източните църкви, подготвяйки терена  за паралелна връзка със свещеници. Според непотвърдена информация, скандалът може да бъде свързан с опитите на Киев да получат от гръцките йерарси санкция за Украинска автокефална църква, на която руснаците се опитаха да се противопоставят. \r\nТези версии могат да бъдат комбинирани. Един от изгонените руснаците с фамилия Яковлев се твърди, че е бил ангажиран с \"Нова демокрация\", като основна опозиционна сила, което е законно за служител на  посолство, а другият дипломат (името му не е известно) - със свещениците. Но цялата тази информация  е от гръцки източници, а именно, информация със съмнителна надеждност, активно повтаряна от украинците. \r\nПозовавайки се на \"Руско-турското  сближаване\", а дори и на \"братство по оръжие\", каквото в действителност няма , правителство на Ципрас е започнало да разваля руско-гръцки енергийни проекти за сметка на икономиката на собствената си страна. Но никой в Москва не е обиждал гърците, а точно обратното – убеждавайки ги,  че от създаването на газов хъб в Гърция ще се възползват всички. Гърците, в отговор се оправдават с Европейския съюз. \r\nСъщата е историята  с Македония. По-сюрреалистичен  междудържавен конфликт в Европа няма. Исторически Македония – тази на  Александър Велики - не съществува от повече от две хилядолетия. В действителност, тя е съществувала само за кратък период от царуването на баща и син, погубвайки я със собствените си амбиции. Но претенциите към  на съседната страна  ще живеят до пълното изтощение на страните, тъй като тя се основава на емоциите, а не на разума . Гръцкият натиск върху бедната и слабонаселена бивша югославска република, е толкова силен, че  тези ресурси могат да бъдат използвани, например, да се засили защитата на островите, граничещи с Турция.  Юлиян Марков", "date": "2018.08.16", "title": "„Взгляд“: Конфликтът между Москва и Атина е заради националните комплекси на гърците"}
{"url": "http://www.focus-news.net/news/2018/08/16/2556630/the-telegraph-nova-zelandiya-zabranyava-pokupkata-na-kashti-ot-chuzhdentsi.html", "text": "Нова Зеландия забранява покупката на къщи от чужденци, пише британският вестник  The Telegraph . \r\nПравителството е приело в сряда закон, забраняващ на чужденци да купуват къщи на територията на страната. Мярката идва в отговор на поскъпването на цените на къщите, което се дължи според управляващите на възможността на богати китайци и американци да купуват домове сред красивата природа на страната, които да използват като места за отдих или пък с инвестиционна цел.  \r\nЧужденците ще имат право да закупуват апартаменти в градовете или да изграждат хотели. Забраната не важи за чужденците, които имат статут на постоянно пребиваващи граждани, както и за гражданите на Австралия и Сингапур, с които страната има споразумения за свободна търговия. \r\nОт Международния валутен фонда са препоръчали на правителството да преразгледа забраната, защото смятат, че законът няма да промени съществено ситуацията на имотния пазар, но властите не са се съобразили с препоръката.   Юлиян Марков", "date": "2018.08.16", "title": "Тhe Telegraph: Нова Зеландия забранява покупката на къщи от чужденци"}
{"url": "http://www.focus-news.net/news/2018/08/16/2556616/the-independent-leybaristite-i-shotlandskata-narodna-partiya-sa-pod-natisk-na-izbiratelite-si-da-podkrepyat-nov-referendum.html", "text": "The Independent: Лейбъристите и Шотландската народна партия са под натиск на избирателите си да подкрепят нов референдум, пише британският вестник  The Independent . \r\nДвете партии са  под натиск да заемат  по-твърда  позиция по отношение на Брекзит, след  като ново проучване показва, че шотландските гласоподаватели твърдо подкрепят нов референдум за окончателната сделка. \r\nПроучването YouGov за кампанията за нов референдум  за публично гласуване на сделката, която  Тереза Мей сключи с Брюксел  установи, че 48% от анкетираните подкрепят идеята за нов реферндум, като 31% се противопоставят. \r\nДокато лидерът на Шотландката народна партия (ШНП) Никола Стърджън вече каза, че искането за второ гласуване може да стане \"неудържимо\", партията не подкрепя втори референдум и Джереми Корбин , лидерът на лейбъристите неколкократно заяви, че те не подкрепя тази идея. \r\n\"Има дълбок песимизъм за това какво ще означава Брекзит за Шотландия и следващото поколение. Около две трети от шотландците смятат, че Обединеното кралство пренебрегва загрижеността им и не вярват на правителството, че ще вземе правилните решения“, заяви Питър Келнер, социолог. \r\nТой продължи: \"Но изследването предполага, че ръководствата на ШНП и на Лейбъристката партия са на различно мнение от повечето от своите поддръжници. Може да има избирателен дивидент в Шотландия за една от тези партии, ако промени позицията си.  Юлиян Марков", "date": "2018.08.16", "title": "The Independent: Лейбъристите и Шотландската народна партия са под натиск на избирателите си да подкрепят нов референдум"}
{"url": "http://www.focus-news.net/news/2018/08/16/2556632/gd-granichna-politsiya-intenziven-e-trafikat-na-vsichki-punktove-na-balgaro-gratskata-granitsa.html", "text": "Интензивен е трафикът на всички пунктове на българо-гръцката граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската граница трафикът е интензивен на ГКПП „Калотина“. На българо-турската граница на ГКПП „Капитан Андреево“ и ГКПП „Лесово“ трафикът е интензивен на изход. На българо-румънската граница на ГКПП „Дунав мост“ трафикът е интензивен от товарни автомобили на изход. На българо-македонската граница трафикът е нормален на всички гранични контролно-пропускателни пунктове.", "date": "2018.08.16", "title": "ГД „Гранична полиция“: Интензивен е трафикът на всички пунктове на българо-гръцката граница"}
{"url": "http://www.focus-news.net/news/2018/08/16/2556633/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще е предимно слънчево. В следобедните часове ще има временни увеличения на облачността, главно над планинските райони в Западна България и Родопите, но ще е почти без валежи. Ще продължи да духа слаб, в Дунавската равнина и източните райони до умерен вятър от изток-североизток. Температурите ще останат без съществена промяна и максималните ще са предимно между 30° и 35°, в София - около 29°. Това съобщиха от пресцентъра на  Агенция „Пътна инфраструктура” . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, като за периода от 1 юни до 15 септември 2018 г. за дните петък – неделя, ограниченията важат само за следните участъци от републиканската пътна мрежа: \r\n- АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. в посока София – Пловдив; в неделя от 16 ч. до 20 ч. в посока Бургас – София. \r\n- АМ „Струма“: в събота от 10 ч. до 14 ч. в посока п. в. „Даскалово“ – ГКПП „Кулата“. \r\n- АМ „Марица“: в неделя от 16 ч. до 20 ч. в посока Свиленград – АМ „Тракия“. \r\nЗа дните петък – от 17:00 часа до 20:00 часа, и неделя – от 14:00 часа до 20:00 часа, важат следните ограничения: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\nДвижението на моторни превозни средства, предназначени за превоз на товари с техническа допустима максимална са над 12 тона, се забранява и целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nСъстояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+479 се осъществява в една лента на определени участъци поради частични ремонтни дейности на асфалтовата настилка. Срок до 22.08.2018 г. \r\nОбласт Ямбол: \r\nДвижение с повишено внимание  по АМ Тракия посока Бургас  при с. Маленово  от км 303+000 до км 304+000. Стесняване на изпреварващата лента за движение, поради ремонтни дейности на еластична ограда. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 16.08.2018 г. \r\nДвижение с повишено внимание  по АМ Тракия посока София  при с. Воденичене  от км 296+000 до км  297+000. Стесняване на изпреварващата лента за движение, поради ремонтни дейности на еластична ограда. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 16.08.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: \r\nОбласт Благоевград:  \r\nДвижението по АМ Струма между  Ново Делчево и Кулата от км 152+000 до км 166+000 се осъществява в изпреварващата лента, при стеснена активна лента за движение поради косене в средната разделителна ивица. Участъкът е сигнализиран с пътни знаци. Водачите да се движат с повишено внимание и съобразена скорост, съгласно създадената организация на движение. Срок до 17.08.2018 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 18.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 18.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 18.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 18.08.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок: целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен: \r\nОбласт Ловеч: \r\nДвижението по път п. в. Коритна – Севлиево от км 6+000 до км 8+000 в района на с. Брестница се осъществява с повишено внимание поради изсичане на храсти по банкетите. Водачите да се движат със съобразена скорост. Срок: 16.08.2018 г. \r\n- път І-5 Русе-ВеликоТърново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-2085: Движението по път III-2085 в участъка Просеник – Гюльовци от км 20+300 до км 29+620 се осъществява в една лента на определени участъци поради полагане на хоризонтална маркировка. Организацията на движение е сигнализирана с пътни знаци. Срок до 27.08.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово се организира по следния Обходен маршрут:по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движение по път III-5004 Чехлевци - Велчевци от км 10+940 до км 11+829 съвпадащ с  ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 20.08.2018 г. \r\nПът II-35: Движението по път Плевен – Троян от км 25+450 до км 62+643 се осъществява с повишено внимание поради ръчно и машинно косене на банкети. Водачите да се движат със съобразена скорост. Срок: 24.08.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти.  \r\nДвижението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 24.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 се осъществява с повишено внимание поради извършване на ремонтни дейности на асфалтовата настилка, изграждане на отводнителни съоръжения и почистване на земни и скални маси. МПС да се движат с повишено внимание, съобразно създадената организация за движение. Срок до 17.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 17.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.16", "title": "Актуална пътна обстановка"}
{"url": "http://www.focus-news.net/news/2018/08/16/2556631/voa-afganistan-obmislya-novo-prekratyavane-na-oganya-vapreki-zachestilite-ataki-na-talibanite.html", "text": "Афганистан обмисля ново прекратяване на огъня, въпреки зачестилите атаки на талибаните, съобщава радио  The Voice of America . \r\nВъпреки зачестилите  атаки на талибаните в различни провинции в Афганистан, включително и в югоизточната провинция Газни, афганистанското правителство все още обмисля опит за евентуално прекратяване на огъня с бунтовниците преди предстоящите празници, заяви говорител на правителството пред радиото. \r\n\"В последно време президентът на Афганистан проведе много консултативни срещи [относно възможно прекратяване на огъня] с представители на различни фракции на афганистанското общество. Въпросът за прекратяване на огъня е в процес на преразглеждане и ние ще съобщим решението, когато стигнем до заключение \", каза Шах Хюсеин Мутразави, говорител на афганистанския президент Ашраф Гани, за VOA. \r\nМутразави добави, че прекратяването на огъня е част от по-голямата цел на афганистанския народ, който очаква мир и прекратяване на насилието в страната. Той обаче подчерта, че терористичните групи, които прибягват до насилие, ще бъдат унищожавани решително от силите за сигурност на страната. \r\nМеждувременно афганистанските талибани също така смятат, че може да се осъществи спиране на огъня по време на предстоящите празници. \r\nДвама високопоставени членове на талибаните, които разговаряха с  Reuters под условието за анонимност, заявиха, че техните \"приятели\" ги съветват да обявят примирие. \r\n\"Както обикновено, ще има разделено мнение за прекратяване на огъня, каквото срещнахме за последен път по време на предишните празници, но тогава върховният ни лидер Шейх Хабитула Ахундзада изпълни  ролята си  да обяви прекратяването на огъня“„ , каза източникът.  Юлиян Марков \r\n.", "date": "2018.08.16", "title": "VOA: Афганистан обмисля ново прекратяване на огъня, въпреки зачестилите атаки на талибаните"}
{"url": "http://www.focus-news.net/news/2018/08/16/2556634/moldpres-ruski-voyski-sa-patrulirali-nezakonno-v-zonata-za-sigurnost-v-moldova.html", "text": "Руски войски са патрулирали незаконно в зоната за сигурност в Молдова, предава  Moldpress . \r\nДелегацията на Молдова в Съвместната контролна комисия (СКК) сигнализира за нов случай на незаконно присъствие на  оперативната група на руските военни части в Зоната за сигурност, предаде пресслужбата на Службата за реинтеграция. \r\n„Във връзка с военни подразделения, разположени нелегално на левия бряг на река Днестър, в района на село Търнавца и в близост до пешеходния мост над Днестър в град Тираспол, началникът на мироопазващите сили на Молдова и представители на мисията на Организацията за сигурност и сътрудничество (ОССЕ) в Молдова , сутринта на 15 август, посетиха района. Макар че шофираха автомобили със символ на мироопазващите сили и ОССЕ,  те бяха спрени от \"военен патрул\", състоящ се от седем души без знаци за принадлежност, който блокира тяхното движение. В разговора  членовете на патрула признаха, че принадлежат към Оперативната група на руските войски. След период от около 30 минути, достатъчно, за да скрие друго възможно военно присъствие в района, патрулът се оттегли, а началникът на Генералния щаб на Молдова заедно с представители на мисията на ОССЕ в Молдова продължиха своето движение на място и проучиха реалната ситуация.  Юлиян Марков", "date": "2018.08.16", "title": "Мoldpres: Руски войски са патрулирали незаконно в Зоната за сигурност в Молдова"}
{"url": "http://www.focus-news.net/news/2018/08/16/2556635/predstoyashti-sabitiya-v-stranata-za-16-avgust-agentsiya-fokus.html", "text": "*** \r\nОт 10.00 часа ще бъде направена символична първа копка за изграждането на автомагистрала „Хемус“ между пътен възел „Буховци“ и пътен възел „Белокопитово“. На събитието ще присъстват министърът регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Светослав Глосов, областните управители на Шумен и Търговище - проф. Стефан Желев и Митко Стайков, народни представители. На събитието е поканен и министър-председателят Бойко Борисов. \r\n*** \r\nОт 10.00 часа в 15-и състав на Софийския градски съд ще се гледа делото срещу бившия председател на УС на Агенция „Пътна инфраструктура“ Лазар Лазаров, обвинен в умишлена безстопанственост в особено големи размери и представляваща особено тежък случай.  \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно заявление на „Сток Енерджи“ ЕООД за издаване на лицензия за дейността „търговия с електрическа енергия“, с включени права и задължения на „координатор на стандартна балансираща група“ и „координатор на комбинирана балансираща група“. \r\n*** \r\nОт 11.00 часа в Националния пресклуб на БТА ще се проведе пресконференция на Национален инициативен комитет за качествена и иновативна образователна система във връзка с подготвен протест с искане за разширения и за построяване на нови детски градини и училища в Столична община, както и с искане за кадрови промени в Дирекция „Образование“. \r\n*** \r\nОт 12.00 часа в централата на ПП АБВ (ул. „Врабча“ 23) ръководството на партията ще даде пресконференция. В събитието ще вземат участие председателят на ПП АБВ Румен Петков, зам.-председателят на партията Любомира Ганчева, зам.-председателят на ПП АБВ доц. Христо Михайлов и Пламена Заячка, председател на АБВ – Младежи, София. \r\n*** \r\nОт 18.00 часа на открита сцена \"Охлюва\" в морската градина ще се проведе концерт на бардове от едноименния клуб за авторска песен, гр. Бургас и ПРИЯТЕЛИ. \r\n*** \r\nОт 20.00 часа във Фестивален и Конгресен Център Варна ще бъде прожектиран филмът „Mountain“. \r\n*** \r\nОт 10.00 часа в читалище „Надежа – 1869“ ще се проведе работилница по бродерия. \r\n***  \r\nОт 10.30 часа в пресклуба на БТА ще се състои пресконференция във връзка с четвъртото издание на конкурса за хумористичен фолклор \"Усукано по Килифарски\". Кметът Димитър Събев и секретарят на читалището в града ще представят програмата за предстоящите празнични дни. \r\n*** \r\nОт 18.30 часа на Екостадион в кв. „Бузлуджа“ ще се проведе тренировка на открито по спортно ориентиране за начинаещи. \r\n*** \r\nОт 20.00 часа на сцена „Арт лято“ до ХГ „Борис Денев“ ще се проведе литературно четене на клуб „Отвъд кориците“.  \r\n*** \r\nОт 11.00 часа кметът на Община Видин Огнян Ценков ще посети с. Цар Симеоново, където ще се запознае с изградените обекти по Програма „Местни инициативи“ и дейностите, свързани с баластриране на улиците.  \r\n*** \r\nОт 18.00 часа пред БиблиоПощата ще бъде представена новата книга на Стоян Николов - Торлака „Иваил цар“.  \r\n*** \r\nОт 11.00 часа заместник-министърът на правосъдието проф. Николай Проданов и главният директор на Главна дирекция „Изпълнение на наказанията“ главен комисар Васил Миладинов ще открият официално Поправителния дом за непълнолетни младежи към затвора във Враца. \r\n*** \r\nОт 19.00 часа в Младежки център – Добрич ще се проведе празничен концерт по случай Курбан Байрям. \r\n*** \r\nОт 17.30 часа в Художествената галерия в Казанлък ще бъде представен албумът „Освобождението на България – ликовете на войната и паметта“. \r\n*** \r\nОт 20.30 часа на площад „Иван Абаджиев“ ще се проведе хоротека с участието на сестри Диневи.  \r\n*** \r\nОт 12.15 часа на долната станция на лифт „Рилски езера“ ще се проведе демонстрация демонстрация на въздушни спасителни действия в планински условия с участието на медицински хеликоптер и планински спасители.  \r\n*** \r\nОт 10.00 часа в читалище „Наука - 1967 г.“ ще се проведат занимания за деца. \r\n*** \r\nВ 09.30 часа в зала 1 на Окръжен съд ще се гледа делото срещу Атанас А., който в качеството си на частен съдебен изпълнител е присвоил сума в особено големи размери.   \r\n*** \r\nОт 10.00 часа в детския отдел на библиотека „Родина“ ще се проведат творчески занимания за деца „Чета и играя – знам и мога“.  \r\n*** \r\nОт 10.00 часа в къщата музей „Гео Милев“ ще се проведат литературни занимания за деца до 9 години. \r\n*** \r\nОт 17.00 часа ще бъде отслужена вечерня. От 18.00 часа ще бъде отслужена ктиторска панихида (молитвено възпоменание за всички представили се в Христа игумени, братя и дарители на светата обител). \r\n*** \r\nОт 20.00 часа в амфитеатъра в Крайдунавския парк ще бъде открито 17-ото издание на международния конкурс „Речни ноти“. \r\n*** \r\nВ 10.45 часа министърът на регионалното развитие и благоустройството Николай Нанков ще посети Търговище, където ще провери ремонтните дейности на ОУ „Христо Ботев“. Обектът се изпълнява по финансиран от Оперативна програма „Региони в растеж“ проект за обновяване на образователна инфраструктура. Министърът ще посети и спортната зала в града, за ремонта на която бяха осигурени средства от държавния бюджет. На събитието е поканен да присъства и министър-председателят Бойко Борисов.  \r\n*** \r\nВ 11.45 часа министърът на регионалното развитие и благоустройството Николай Нанков ще бъде в Шумен, където ще посети ОУ „Илия Рашков Блъсков“. След това той ще разгледа санираните блокове на ул. „Цар Освободител“ №1-3 в града и ще се запознае с изпълнението на проекта за благоустрояване на района на кръстовището на ул. „Станционна\" и бул. „Симеон Велики\", финансиран от ОП „Региони в растеж“. В Шумен министър Нанков ще посети и Индустриалната зона. На събитието е поканен да присъства и министър-председателят Бойко Борисов.", "date": "2018.08.16", "title": "Предстоящи събития в страната за 16 август (Агенция „Фокус“)"}
{"url": "http://www.focus-news.net/news/2018/08/16/2556637/nimh-shte-bade-predimno-slanchevo-temperaturite-shte-ostanat-bez-sashtestvena-promyana-i-maksimalnite-shte-sa-mezhdu-30-i-35.html", "text": "Днес отново ще бъде предимно слънчево. В следобедните часове ще има временни увеличения на облачността, главно над планинските райони от Западна България и Родопите, но ще е почти без валежи. Ще продължи да духа слаб, в Дунавската равнина и източните райони до умерен вятър от изток-североизток. Температурите ще останат без съществена промяна и максималните ще са предимно между 30° и 35°, в София - около 29°. \r\nТова съобщи за  Агенция \"Фокус\"  дежурният синоптик Христо Христов от  Националния институт по метеорология и хидрология (НИМХ) към Българската академия на науките (БАН) .  \r\nНад Черноморието ще бъде слънчево с до умерен североизточен вятър. Максималните температури ще са 28–31°. Температурата на морската вода е 26-27°.  Вълнението на морето ще бъде около 3 бала. \r\nНад планините ще бъде предимно слънчево. След обяд ще се развива купеста облачност, но вероятността за краткотраен валеж е малка. Ще духа до умерен вятър от изток-североизток. Максималната температура на височина 1200 метра ще е около 24°, на 2000 метра – около 17°. \r\nАтмосферното налягане е и ще остане близко до средното за месеца.", "date": "2018.08.16", "title": "НИМХ: Ще бъде предимно слънчево - температурите ще останат без съществена промяна и максималните ще са  между 30° и 35°"}
{"url": "http://www.focus-news.net/news/2018/08/16/2556636/predstoyashti-mezhdunarodni-sabitiya-za-16-avgust-agentsiya-fokus.html", "text": "Нов рунд на преговорите за Брекзит, водени от британски и европейски представители, без основните преговарящи Мишел Барние и Доминик Рааб. \r\n***  Канцлерът Ангела Меркел ще присъства на среща на своя Християндемократически съюз в провинция Саксония, където крайнодясната Алтернатива за Германия има силна подкрепа. \r\n***  Проследяване на ситуацията в Турция покрай валутната криза. \r\n***  Очакване на реакция от сръбския президент Александър Вучич след отвореното писмо на „Сръбските общини“ с молба Сърбия да не се отказва от северно Косово. \r\n***  Протест на американските медии против Доналд Тръмп с призиви и статии за значението на независимата преса. \r\n***", "date": "2018.08.16", "title": "Предстоящи международни събития за 16 август (Агенция \"Фокус\")"}
{"url": "http://www.focus-news.net/news/2018/08/16/2556627/afp-kitay-izprashta-pregovaryasht-v-sasht-za-targovski-razgovori.html", "text": "Китай изпраща преговарящ в САЩ за търговски разговори, предава  TACC . \r\nКитай ще изпрати високопоставен преговарящ в Съединените щати в края на август, за да възобновят търговските  преговори, съобщи Министерството на търговията в четвъртък по време на първата публична среща по темата от седмици, след като ескалира търговският конфликт със САЩ. \r\nЗаместник-министърът на търговията Уан Шууен, заместник-представител в международните търговски преговори, ще се срещне с високопоставен служител на финансовото министерство на САЩ, Дейвид Малпас, по покана на Съединените щати, се казва в изявление на министерството.  Юлиян Марков", "date": "2018.08.16", "title": "AFP: Китай изпраща преговарящ в САЩ за търговски разговори"}
{"url": "http://www.focus-news.net/news/2018/08/16/2556638/moldpres-moldovski-grazhdanin-e-sred-zaginalite-pri-srutvaneto-na-mosta-v-genua.html", "text": "Молдовски гражданин е сред загиналите при срутването на моста в Генуа, предава  Moldpres . \r\nПремиерът Павел Филип днес e предал съболезнования на италианския народ и на всички опечалени семейства. Той каза, че властите ще се включат в осигуряването на необходимата помощ за репатриране на молдовския гражданин, съобщи правителственият отдел за комуникация и протокол. \r\n\"Правителството ще предприеме необходимите действия . Всеки гражданин е важен за нас, а болката на семейството е наша болка\", каза той. \r\nПремиерът поиска отговорните институции да се заемат с репатрирането на починалото лице. Молдовското консулство в Милано ще предостави необходимата подкрепа в това отношение.  Юлиян Марков", "date": "2018.08.16", "title": "Moldpres: Молдовски гражданин е сред загиналите при срутването на моста в Генуа"}
{"url": "http://www.focus-news.net/news/2018/08/16/2556642/tv-21-makedoniya-nito-edin-universitet-ot-makedoniya-ne-vliza-v-shanhayskata-lista-na-nay-dobrite-universiteti-v-sveta.html", "text": "Нито един университет от Македония не влиза в Шанхайската листа на най-добрите университети в света, съобщава македонският телевизионен канал  ”TB 21” . \r\nИ тази година нито един университет в Македония не е класиран в списъка на първите 1000 университета в света. Сред основните елементи, които се разглеждат в класацията на Шанхайския списък, са научните изследвания, тяхната честота в научните списания и връзката между професори и студенти. \r\nУниверситетите в Македония, независимо от техния брой, изглежда не са успели във всеки от тези аспекти. Професор Башким Зибери от Тетовския университет изброява редица причини, но добавя и че не съществува стратегия за подобряване на качеството на преподаване: \r\n\"Много притеснителен елемент за държавните университети в Македония е непотизма. Семейните назначения означават, че не сме избрали най-добрия персонал. Освен това, част от персонала на университетите, не се занимава с научно-изследователска дейност. \"  Юлиян Марков", "date": "2018.08.16", "title": "„ТВ 21“ (Македония) : Нито един университет от Македония не влиза в Шанхайската листа на най-добрите университети в света"}
{"url": "http://www.focus-news.net/news/2018/08/16/2556640/popravitelen-dom-za-nepalnoletni-mladezhi-shte-bade-otkrit-kam-zatvora-vav-vratsa.html", "text": "Заместник-министърът на правосъдието проф. Николай Проданов и главният директор на Главна дирекция „Изпълнение на наказанията“ главен комисар Васил Миладинов ще открият официално Поправителния дом за непълнолетни младежи към затвора във Враца. Събитието ще се състои от 11.00 часа днес и на него са поканени да присъстват представители на изпълнителната, законодателната, съдебната и местната власти. Това съобщиха от пресцентъра на  Министерството на правосъдието . \r\nДосега непълнолетните, лишени от свобода, се помещаваха в Бойчиновци - в сграда, строена за казарма през 1951 година. След приемане на промени в Закона за изпълнение на наказанията и задържането под стража през 2016 г., единственото място за лишаване от свобода на непълнолетни младежи в страната премина административно към Врачанския затвор, като вече не е отделна самостоятелна структура, а подразделение към него. \r\nСградният фонд в Бойчиновци ще бъде преустроен в затворническо общежитие от закрит тип и в него поетапно да бъдат премествани лишени от свобода от корпуса на затвора във Враца.", "date": "2018.08.16", "title": "Поправителен дом за непълнолетни младежи ще бъде открит към затвора във Враца"}
{"url": "http://www.focus-news.net/news/2018/08/16/2556643/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция от 12.00 часа в централата на партията на ул. „Врабча“ 23. Това съобщиха от пресцентъра на  ПП АБВ . На пресконференцията ще бъдат обсъден казусът „Галата“ - след проведени институционални срещи, има ли нарушения на експлоатацията и екологичните норми на газонаходището. Предвиден е коментар на кадровите решения в енергетиката, както и поведението на Агенцията по храните за чумата по дребни преживни животни. \r\nВ събитието ще вземат участие председателят на ПП АБВ Румен Петков, зам.-председателят на партията Любомира Ганчева, зам.-председателят на ПП АБВ доц. Христо Михайлов и Пламена Заячка, председател на АБВ – Младежи, София.", "date": "2018.08.16", "title": "Ръководството на ПП АБВ ще даде пресконференция"}
{"url": "http://www.focus-news.net/news/2018/08/16/2556645/mkd-makedoniya-balkanskite-strani-sa-nay-uyazvimi-kam-falshivite-novini.html", "text": "Балканските страни са най-уязвими към \"фалшивите новини\", пише македонското електронно издание  “МКД“ , позовавайки се на изследване на Инстутут „Отворено общество“ в София. \r\nИндексът за медийна грамотност за 2018 г. на Институт Отворено общество в София твърди, че балканските страни са най-уязвими към \"фалшиви новини\" в Европа - което се дължи на техните строго контролирани медии, ниско ниво на образование и ниското ниво на доверие в обществото, предава BalkanInsight, цитиран от изданието. \r\nБалканските новини са най-уязвими в Европа на \"фалшивите новини\" и феномена на пост-истина, се твърди в нов доклад, който обвинява медиите, че са строго контролирани от държавата или от бизнес интереси, както и на недостатъците в образованието и ниското общо ниво на доверие в обществото. \r\nТова са основните изводи на индекса за медийна грамотност, съставен от Институт \"Отворено общество\" (OSI) в София. \r\nВтора поредна година с индекса се оценява потенциала на устойчивост на 35-те европейски общества на дезинформация чрез укрепване на свободата на медиите, образованието и общественото доверие, каза програмния директор на Института в София Марин Лесенски. \r\nСпоред индекса за 2018, скандинавските страни са най-устойчиви към фалшивите новини, главно поради техните високи образователни постижения и голямата медийна свобода. \r\nИндексът поставя всички балкански страни в долната половина на скалата на медийна грамотност, като Гърция и Румъния са \"на върха\" на 27-о и 28-о място, а след тях следват Сърбия, България, Черна гора, Босна, Албания, Турция и Македония на последно място.  Юлиян Марков", "date": "2018.08.16", "title": "„МКД“ (Македония): Балканските страни са най-уязвими към \"фалшивите новини\""}
{"url": "http://www.focus-news.net/news/2018/08/16/2556639/mrrb-zapochva-stroitelstvoto-na-oshte-16-km-ot-am-hemus-mezhdu-buhovtsi-i-belokopitovo.html", "text": "Днес започва строителството на 16.3 км от автомагистрала „Хемус“ между Буховци и Белокопитово. Проектът ще се изпълнява изцяло със средства от републиканския бюджет. Това съобщиха от пресцентъра на  Министерството на регионалното развитие и благоустройството  (МРРБ). На първата копка ще присъстват министърът на регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Светослав Глосов, областните управители на Шумен и Търговище - проф. Стефан Желев и Митко Стайков, народни представители.  \r\nУчастъкът от АМ „Хемус“ от км 310+940 до км 327+260 ще бъде изграден от ДЗЗД „Хемус-16320“. Строителният надзор ще се осъществява от ДЗЗД „Консултанти Хемус 2 - 2016“.  \r\nВ 10.45 часа министър Нанков ще посети Търговище, където ще провери ремонтните дейности на ОУ „Христо Ботев“. Обектът се изпълнява по финансиран от Оперативна програма „Региони в растеж“ проект за обновяване на образователна инфраструктура. Министърът ще посети и спортната зала в града, за ремонта на която бяха осигурени средства от държавния бюджет.  \r\nВ 11.45 часа министърът на регионалното развитие и благоустройството ще бъде в Шумен, където ще посети ОУ „Илия Рашков Блъсков“. След това той ще разгледа санираните блокове на ул. „Цар Освободител“ №1-3 в града и ще се запознае с изпълнението на проекта за благоустрояване на района на кръстовището на ул. \"Станционна\" и бул. \"Симеон Велики\", финансиран от ОП „Региони в растеж“. В Шумен министър Нанков ще посети и Индустриалната зона.  \r\nНа събитията е поканен да присъства и министър-председателят Бойко Борисов.", "date": "2018.08.16", "title": "МРРБ: Започва строителството на още 16 км от АМ „Хемус“ между Буховци и Белокопитово"}
{"url": "http://www.focus-news.net/news/2018/08/16/2556646/denyat-16-avgust-v-balgarskata-istoriya.html", "text": "На тази дата се създава Комитет „Единство” в Пловдив, с основна цел – борба срещу решенията на Берлинския конгрес. Начело на комитета застава Димитър Матевски. На 29 август 1878 година в Търново Стефан Стамболов, Георги Живков, Христо Иванов-Големия и други основават комитет \"Единство\" като си поставят за цел да подпомагат съпротивителното движение на българите от Македония и Одринска Тракия. \r\nПрез 1886 г. на тази дата след контрапреврата, осъществен от русофобски настроени дейци с цел връщане на престола на детронирания на 9 август 1886 г. княз Александър I Батенберг, пловдивските войски влизат в София. \r\n2006 г. \r\nГлавният прокурор Борис Велчев и управителят на Българската народна банка (БНБ) Иван Искров подписват споразумение за сътрудничество между ръководените от тях институции. Със споразумението БНБ и Главната прокуратура ще регламентират начина за обмяна на информация относно престъпления в банковата и финансовата сфера и за предотвратяване на закононарушения. \r\n2000 г. \r\nОтчетено е, че в България има 700 699 безработни, което е 18,33% от работоспособното население. За първи път през лятото безработицата нараства, като причината е в закриването на държавни предприятия. \r\n1982 г. \r\nВ София е открита Международна изложба на детското изобразително изкуство и научно-техническо творчество. \r\n1979 г. \r\nВ София се провежда първа международна детска асамблея \"Знаме на мира\". Открит е и едноименен монумент в местността \"Камбаните\" край София. За откриването на монумента в България пристига и генералният директор на ЮНЕСКО Амаду Махтар М'Боу. Председател на инициативния и организационния комитет на международната детска асамблея е Людмила Живкова. \r\nДнес приемник на “Знаме на мира” е Фондация \"Людмила Живкова - Знаме на мира\", създадена през 1999 година във връзка с 20-годишнината от създаването на Международното движение \"Знаме на мира\". Основен принцип на фондацията е “Всеки може да бъде творец в Асамблеята на мира!” \r\n1965 г. \r\nВ Москва завършват преговорите за икономическо сътрудничество между СССР и България за периода 1966-1970 г. \r\n1960 г. \r\nБългария признава независимостта на Кипърската република. \r\nКипър става независима република с първи президент архиепископ Макариос. \r\nКипър е остров в Средиземно море, намиращ се на 113 километра на юг от Турция. Площта му е 9251 km2, а столицата е Никозия. Днес населението на Кипър е 780 хил. души, като 180 хил. живеят в Северен Кипър. Паричната единица на Кипър е кипърска лира. \r\nКипър е президентска република. Според конституцията от 1960 г. президентът трябва да бъде кипърски грък, а вицепрезидентът - кипърски турчин, избирани за 5 години. Те ръководят и изпълнителната власт - Съвет на министрите. Законодателната власт се изпълнява от Палата на представителите, избирани за 5 години. \r\nПрез II хилядолетие пр. Хр. Кипър е един от центровете на критско-микенската култура. През 294 пр. Хр. Кипър спада към държавата на Птолемеите, през 58 пр. Хр. е завладян от Рим, а през 395 г. влиза в състава на Византия. През 1191 г. Кипър е завладян от кръстоносците начело с Ричард Лъвското сърце. В периода 1489-1571 г. принадлежи на Венеция. След което седем години е под властта на Османската империя. През 1878 г. Кипър е окупиран от Великобритания (1914 г. анексиран, 1925 г. обявен за колония). През 1949 г. е основана Прогресивната партия на трудовия народ на Кипър (АКЕЛ). През 1955 г. се разгръща масова националноосвободителна борба на кипърските гърци. На 16 август 1960 г. получава независимост и на острова се разполагат военни бази на НАТО. От 1960 г. Кипърската република е член на ООН. Тя е една от държавите съоснователки на Движението на необвързаните страни. В началото на 60-те години възниква въоръжен конфликт между турската и гръцката общност. През 1964 г. на острова са въведени войски на ООН. Десет години по-късно е осъществен антиправителствен преврат за присъединяване (еносис) на Кипър към Гърция. В отговор Турция окупира северната част (около 40 % от територията) на страната. През 1975 г. едностранно е обособена турска федеративна държава в Кипър, която през 1983 г. се самопровъзгласява за Севернокипърска турска република. \r\n1947 г. \r\nНа 16 август 1947 г. Софийският областен съд произнася смъртната присъда над Никола Петков по обвинение в контрареволюционна дейност. Присъдата е изпълнена на 23 септември 1947 г. На 15 януари 1990 г. IX - тото Народно събрание приема решение, с което обявява политическа и гражданска реабилитация на Никола Петков \r\nНикола Димитров Петков е роден на 21 юли 1893 г. Той е български общественик, политик, създател и деец на БЗНС. Завършва Първа мъжка гимназия в София (1910 г.) и следва право в Париж, завръща се по време на войните. През 1922 г. завършва Сорбоната и е назначен за секретар на българската легация в Париж. След Деветоюнския преврат 1923 г. подава оставка и живее в Париж до 1929 г. От 1930 г. е в земеделското движение. Работи като редактор на вестник \"Пладне\"; през 1931-1932 г. е редактор на вестник \"Земя\". През 1932 г. става съосновател на БЗНС \"Ал. Стамболийски\"; редактор на вестник \"Земеделско знаме\" (1932-1934 г.). След Деветнадесетомайския преврат 1934 г. е в опозиция и се ориентира към БЗНС \"Врабча 1”. От 1937 г. е отново в БЗНС \"Ал. Стамболийски\". Никола Петков е народен представител в XXIV обикновено НС (1938-1939 г.); касиран за антифашистка дейност. Министър без портфейл в правителството на Отечествения фронт, образувано след Деветосептемврийския преврат 1944 г. От лятото на 1945 г. напуска правителството и създава опозиционния БЗНС \"Никола Петков\". Народен представител в VI ВНС (октомври 1946 - юни 1947 г. ). Обявява се против съветската окупация и защитава българския държавен суверенитет. Арестуван в Народното събрание на 5 юни 1947 г. Екзекутиран по силата на скалъпен процес, а партията му е забранена със закон. \r\n1913 г. \r\nВ Гюмюрджина е обявено автономно управление (Независимо западнотракийско правителство) начело с българина мюсюлманин Хафуз Сали, подкрепено в Дедеагач на 18 септември (Гюмюрджинската република). \r\n1886 г. \r\nСлед контрапреврата, осъществен от русофобски настроени дейци с цел връщане на престола на детронирания на 9 август 1886 г. княз Александър I Батенберг, пловдивските войски влизат в София. Назначено е ново правителство от националисти русофоби начело с Васил Радославов, което обявява военно положение, отменено на 30 август 1887 г. Правителството е назначено с прокламация “ Към българския народ” от 16 август 1886 г., обнародван в “Държавен вестник”, бр. 80 от 19 август 1886 г. \r\nКонтрапревратът е организиран от председателя на Народното събрание Стефан Стамболов и подкрепен от началника на пловдивския гарнизон С. Муткуров. На 11 август те се обръщат с прокламация към българския народ, в която обявяват правителството на Васил Друмев за незаконно и призовават народа да защити короната. Към София се отправят верните на княза военни части от Южна България и Сливница. Детронаторите се разбягват. До княз Александър I Батенберг е изпратена телеграма, с която е призован да се завърне в страната. На 12 август е съставено ново правителство начело с П. Каравелов, което съществува 4 дни. Съставено е княжеско наместничество, което според Търновската конституция трябва да управлява страната при отсъствието на владетеля. В състава му са включени Ст. Стамболов, П. Р. Славейков, и д-р Г. Странски. Образувано е ново правителство начело с Васил Радославов. На път за България княз Александър I Батенберг изпраща телеграма до руския император, с която иска съгласието му за оставането си на престола. Отговорът е отрицателен и на 25 август 1886 г. княз Батенберг обявява окончателното си решение да абдикира. Преди да напусне България той съставя Регентство, което да управлява страната до избора на нов княз. В него влизат Ст. Стамболов, П. Каравелов и С. Муткуров. \r\nВ тази обстановка правителството и тримата регенти трябва да се справят с опитите на съседните държави да се възползват от тежкото положение на Княжеството, да неутрализират войнстващата русофилска опозиция и да изберат нов княз. \r\n1878 г. \r\nВ Пловдив е основан комитет за борба срещу решенията на Берлинския конгрес, наречен по-късно \"Единство\". Начело на комитета застава Димитър Матевски. \r\nКомитетите “Единство” са създадени в различни краища на Княжество България и Източна Румелия, за да ръководят всенародното движение на българския народ против несправедливите решения на Берлинския конгрес от 1878 г. На 29 август 1878 г. в Търново Ст. Стамболов, Г. Живков, Хр. Иванов-Големия и други основават комитет \"Единство\" като си поставят за цел да подпомагат съпротивителното движение на българите от Македония и Одринска Тракия и да работят за обединението на българските земи. Подобни комитети възникват в Русе, Габрово, Ловеч, София и много други градове на Княжеството. Първият комитет в Източна Румелия е учреден на 16 август 1878 г. в Пловдив от Д. Матевски, П. Свещаров и др. Скоро след него възникват комитети в повечето градове и села на Областта. Под тяхно ръководство са и гимнастическите дружества, чиято цел е непосредствената подготовка на населението от Източна Румелия за въоръжена борба. Редица дейци на комитетите участват активно и в подготовката на Кресненско-Разложкото въстание 1878–1879 г. \r\nДимитър Матевски е виден деец на националноосвободителното движение и на борбата за обединение на отечеството след Берлинския конгрес от 1878 г. Той е роден през 1835 г. в Чирпан. Учи в Стара Загора, а след това учителства в Меричлери. Там той основава читалище. През 1871 г. след конфликт с фанариотите Димитър Матевски е принуден да се пресели в Пловдив. \r\nВ Пловдив учителства в училище Св. Троица. Запознава се с В. Левски. През следващите години Димитър Матевски участва дейно в национално освободителната борба. Избран е за председател на пловдивския революционен комитет. На тази дата са родени: \r\n1938 г. \r\nРодена е Йорданка Кузманова - българска драматична и филмова актриса. Завършва актьорско майсторство във ВИТИЗ (дн. НАТФИЗ) през 1960 г. Работи във Варненския (1960-1964 г.), Народния (1964-1966 г.) и Младежкия (от 1966 г.) театри. Изпълнява роли в: “Укротяване на опърничавата”, “Чайка”, “Боряна”, “Иван Шишман”, “Варвари”, “Въпрос на принцип”, “Лошо момиче” (1992 г.), “Обичам…” (1994 г.), “Дон Жуан в ада” (1997 г.), “Маркиза дьо Сад” (1997 г.), “Жени на ръба” (2001 г.). Участва в телевизионния театър (“Ивайло”, 1972 г.), изявява се като автор на моноспектакли - “Насаме”, “Обичам”. Снима се в характерни роли в киното - “Под дъжда” (1967 г.), “Самодивско хоро” (1976 г.), “Година от понеделници” (1977 г.), “Двойникът” (1980 г.). Стихосбирката “Реалността, която…” (1997 г.). \r\n1903 г. \r\nРоден е Георги-Асен Димитров Дзивгов - български поет и преводач. Завършва Френския колеж, след което през 1931 г. следва литература и философия в Париж. Пътува из Европа и Америка. Работи в български легации в Париж, Милано, Анкара, Техеран. В периода 1936-1948 г. е първи секретар в Министерството на външните работи. През 1949-1955 г. е началник-отделение. Сътрудник е на списание \"Златорог\". Превежда на френски език големите български поети и съвременни произведения - на Д. Димов, А. Гуляшки. Автор е на съчиненията \"Етюди. Стихотворения\" (1927 г.), \"Poetes bulgares. Превод и критика\" (1927 г.). Умира на 18 февруари 1986 г. в София. \r\n1900 г. \r\nРодена е Магда Драгова Петканова - българска писателка. В периода 1918-1921 г. следва математика в СУ “Св. Климент Охридски”. Работи в Министерството на железниците и като коректор в Държавна печатница. Укрива дейци на ВМРО. След 9 септември 1944 г. се включва в организационния живот на СБП - секция драматурзи, и в редколегията на списание \"Театър\". Дебютира със стихове през 1932 г. Утвърждава се като поетеса на страниците на вестник \"За жената\". Превежда творби от полски, чешки и сърбохърватски език. Авторка е на сценарии за игрални филми - \"Шибил\" (1968 г., съвместно със З. Жандов), на либретото за операта \"Ивайло\" (музика М. Големинов), на либретата \"Левски\" (\"Водите прииждат\"), \"Към пропаст\" (по пиесата на Ив. Вазов) и \"Сеяч на дните, дето идват\" (по \"Самуил\"). Нейни драми са поставени в Народния театър в София. Автор е на съчиненията \"Македонски песни\" (1927 г.), \"Изгубен камък\" (1933 г.), \"Кавали свирят\" (1939 г.), \"Царица Теодора\" (драма, 1946 г.), \"Буна за земя\" (драма в стихове, 1956 г.), повестта \"Левски\" (1957 г.), \"Стихотворения\" (1958 г.), \"Една от нас\" (драма, 1961 г.), \"Самуил\" (драма, 1961 г.), \"Райна Княгиня\" (очерк, 1962 г.), \"Командировка\" (комедия, 1964 г.), \"Апостолът на свободата\" (драма в стихове, 1966 г.). Умира на 16 май 1970 г. в София. \r\n1866 г. \r\nРоден е Иван Николов Бацаров - български офицер, ген.-майор и военен лекар. \r\nЗавършва медицина в Цюрих Швейцария. Участва като доброволец в Сръбско-българската война през 1885 г. Постъпва на служба в армията през 1893 г. През 1904 г. е назначен за началник на I Софийска дивизионна болница, а от 1906 г. и по време на Балканските войни (1912–1913 г.) е дивизионен лекар в IV Пехотна Преславска дивизия. От януари 1914 г. е назначен за главен лекар в Българската армия. След въвличането на България в Първата световна война (1914–1918 г.) е началник на Военно-санитарната част при Министерството на войната и главен лекар при Щаба на Действащата армия. Той е първият български лекар, удостоен с генералски чин (15 август 1917 г.). Уволнява се от армията през 1920. Умира през януари 1951 г. \r\n1858 г. \r\nРоден е Атила Спасов Зафиров - български военачалник, генерал-майор (1917 г.). Завършва Пловдивското класно училище през 1877 г., след което участва в Освободителната война (1878 г.). След Освобождението завършва Военното училище с втория випуск (1880 г.) и стрелкова школа в Русия. Участва в преврата на 9 август 1886 г., след което емигрира в Русия, където служи в руската армия. През 1898 г. се завръща в България и служи в 22 пехотен Тракийски полк и 9 пехотен Пловдивски полк. През 1912-1913 г. командва 26 пехотен Пернишки полк. През I световна война командва III бригада и I пехотна Софийска дивизия. Умира на 29 януари 1922 г. \r\n1845 г. \r\nРоден е Ангел Димитров Пюскюлиев – български възрожденски лекар и общественик. Завършва медицина в Цариград през 1871 г. От 1871 г. до 1877 г. е военен лекар в турската армия. През Руско-турската война (1877-1878 г.) избягва от турската войска и се завръща в България. Работи като окръжен лекар в Габрово (1879-1880 г.), градски лекар във Варна (1881-1884 г.), управител на Варненската държавна болница (1884-1892 г.). От 1892 г. до 1894 г. е директор на Гражданска санитарна дирекция при Министерството на вътрешните дела и председател на VI медицински съвет. Внася в НС проект за изменение на санитарния закон от 1888 г., утвърден през 1893 г., а чрез Върховния медицински съвет издава няколко правилника за народното здраве. Противопоставя се на проекта на Стефан Стамболов за откриването на Медицински факултет в София. От 1895 г. до смъртта си упражнява частна практика във Варна. Той е един от основателите (1883 г.) и председател (до 1888 г.) на Варненското медицинско дружество, един от основателите (1903 г.) и председател (от 1921 г. почетен председател) на Варненския клон на Българския лекарски съюз. Избиран е 2 пъти за кмет на Варна. Като студент сътрудничи на вестник \"Гайда\" (1863-1967 г.) и \"Македония\" (1866-1872 г.). Автор е на \"Лекуването на охтиката в санаториумите\" (1894 г.). Умира в София на 9 март 1935 г. На тази дата умират: \r\n1982 г. \r\nУмира Илия Волен (пс. на Марин Христов Стаменов) - български писател реалист. Завършва Духовната семинария в София. Работи като чиновник и библиотекар в София, а след 9 септември 1944 г. е редактор в издателство \"Български писател\", зам.-главен редактор на сп. \"Септември\". Автор е на съчиненията \"Черни угари\" (1926 г.), \"Кръстци\" (1931 г.), \"Божи хора\" (1937 г.), \"Радост вкъщи\" (1942 г.), \"Диви души\" (1945 г.), \"Вълчи времена\" (пиеса, 1956 г.), \"Между два свята\" (1958 г.), \"Златановата мечта\" (1960 г.), \"Йов\" (1964 г.), \"Героят на селото\" (1966 г.), \"Мисъл и думи. Есета, изказвания\" (1967 г.), \"На село през войната\" (1967 г.), \"Две пиеси\" (1968 г.), \"Еднакви имена\" (1969 г.). \r\n1965 г. \r\nУмира Константин Василев Кисимов - български актьор. Роден е на 16 април 1897 г. Следва право и философия в СУ “Св. Климент Охридски” (1921-1922 г.). До 1924 г. играе в “Театър - студио” на И. Даниел. Завършва Драматичната школа при Народния театър “Иван Вазов”. Участва във филмите: “След пожара над Русия” (1929 г.), “Безкръстни гробове” (1931 г.), “Грамада” (1936 г.), “Калин Орелът” (1950 г.), “Под игото” (1952 г.), “Героите на Шипка” (1955 г.), “Хайдушка клетва” (1958 г.), “Хитър Петър” (1960 г.), “Стубленските липи” (1960 г.), “Вятърната мелница” (1961 г.), “Българи от старо време” (тв, 1963 г.), “Грамофон и маслини за моите приятели” (тв, 1965). \r\n1959 г. \r\nУмира Константин Константинов Соларов – български офицер, генерал от пехотата. Той е роден на 19 февруари 1881 г. в Търново. През 1901 г. завършва Военното училище в София, а през 1910 г. и Военната академия в Торино, Италия. Като млад офицер служи в Лейбгвардейския ескадрон. През Балканската война (1912-1913 г.) служи в щаба на VI-та пехотна дивизия, в щаба на V-та армия, а после в щаба на Съединените армии. Преподавател е по военна история във Военното училище в периода 1913-1915 г. През I световна война е началник-щаб на 3-та и 6-та пехотни бригади, а по-късно служи в щаба на конната дивизия. След войната служи в Министерството на войната като командир на V-та пехотна Дунавска дивизия и началник на III инспекционна област. Произведен е в чин генерал-майор през 1926 г. Генерал-лейтенант става през 1930 г. Има много публикации и книги в областта на военната психология и педагогика. \r\n1942 г. \r\nУмира Иван Пеев Плачков - български книжовник и публицист, преводач. Завършва Роберт колеж в Цариград (1882 г.). Учител, член на Висшия учебен комитет, мин. на нар. просвещение (1900-1901; 1912-1913). Член на БАН и неин секретар от 1912г. Сътрудничи в списание \"Наука\", \"Периодическо списание\", \"Мисъл\", \"Българска сбирка\", \"Български преглед\", \"Училищен преглед\" и други; във вестник \"Южна България\", \"Балканска зора\" и други. Редактор е на вестник \"Реч\" (1909 г.), главен редактор на вестник \"Мир\" (1912-1935 г.). Отделни книги: \"Идеологическа класификация на българските предлози\" (1890 г.), \"Бележки, очерки и фейлетони, 1884-1900” (1907 г.), \"Очерки и бележки по учебното дело\" (1911 г,), \"Иван Евстратиев Гешов\" (1926 г.), \"Доктор К. Стоилов\" (1930 г.) и други. Прави и преводи от английски език.: Кингсли - \"Между два свята\", Марк Твен - \"Ново поколение\", Чарлз Дикенс - \"В безпътица\". Автор на биографии (за Ю. Трифонов, Й. Иванов, Г. Бенев, Ст. Л. Костов, Ст. Аргиров), рецензии, стихотворения, пътни бележки. Книги.: \"Допълнение на Закона за Народното просвещение\" (1911 г.), \"Стоян Аргиров\" (1943 г.), \"Спомени\" (1994 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.08.16", "title": "Денят 16 август в българската история"}
{"url": "http://www.focus-news.net/news/2018/08/16/2556644/valentin-enchev-morska-administratsiya-v-550-ch-e-vazobnovena-aktsiyata-po-tarsene-na-izcheznalite-v-moreto-kray-varna-detsa-kam-momenta-nyama-otkriti-tela.html", "text": "В 5.50 ч. е възобновена акцията по търсене на изчезналите в морето край Варна деца, към момента няма открити тела. Това съобщи за  Агенция „Фокус“  Валентин Енчев, директор на Дирекция „Морска администрация“ – Варна. Той поясни, че в началото на акцията е направен обход с плавателни средства, а сега са се включили и водолази. Енчев уточни, че  водолазите ще търсят в района на тетраподите. „Според тяхната оценка е най-вероятно децата да са там. Има голяма вероятност да са под тетраподите“, каза Енчев. Той обясни, че катерът ще обхване голям район, за да търси изплували тела.  Агенция „Фокус“ припомня: \r\nНа 15 август 2018 г. две деца падат в морето в района на вълнолома във Варна. Издирването им започва незабавно от полицейски служители. В търсенето участват, освен полиция, екипи на РДПБЗН и катери на \"Морска администрация\".  \r\nДеница КИТАНОВА", "date": "2018.08.16", "title": "Валентин Енчев, „Морска администрация“: В 5.50 ч. е възобновена акцията по търсене на изчезналите в морето край Варна деца, към момента няма открити тела"}
{"url": "http://www.focus-news.net/news/2018/08/16/2556647/sofiya-vavezhda-se-organizatsiya-na-dvizhenieto-vav-vrazka-sas-zasnemane-na-reklamen-klip.html", "text": "Въвежда се организация на движението в София във връзка със заснемане на рекламен клип. Това съобщиха от пресцентъра на  Столична община . \r\nЗабраняват се  престоят и паркирането на пътни превозни средства, с изключение на автомобилите на снимачния екип и без да се засягат местата в режим на „служебен абонамент”, както следва: \r\n- До 08.00 часа днес на ул. „Ген. Паренсов” между ул. „Цар Шишман” и бул. „Васил Левски”, 17 паркоместа; \r\n- От 06.00 до 14.00 часа днес на локалното пътно платно на бул. „Цариградско шосе” на пл. „Радой Ралин” – 6 паркоместа; \r\n- От 06.00 до 15.00 часа днес на ул. „Фр. Жолио Кюри” между пл. „Радой Ралин” и ул. „Майор Юрий Гагарин” – 4 паркоместа.", "date": "2018.08.16", "title": "София: Въвежда се организация на движението във връзка със заснемане на рекламен клип"}
{"url": "http://www.focus-news.net/news/2018/08/16/2556649/veliko-tarnovo-vazstanovyava-se-dvizhenieto-na-gradskite-avtobusi-kam-tsarevets-i-kv-asenov.html", "text": "От днес възстановяват движението на градските автобуси, които пътуват към крепостта „Царевец“ и квартал „Асенов“. Това съобщиха от пресцентъра на  Община Велико Търново . Промяната влиза в сила от 09.00 часа сутринта. Ходът на ремонтните дейности по водопроводната мрежа под улица „Велчо Джамджията“ вече позволява пропускането на обществения транспорт.  \r\nЗаради строителните работи, касаещи водопроводите под ул. „Иван Вазов“, автобусите ще се движат двупосочно по улица „Никола Пиколо“. По този маршрут ще преминават линиите с номера 20 и 40, чиято крайна точка отново става площад „Цар Асен I”, както и автобуси с номера 50 и 110 – те отново ще пътуват до кв. „Асенов“. Възстановено ще бъде и регулярното движение на автобусна линия №5.  \r\nУчастъкът между площадите „Велчова завера“ и „Цар Асен I“ остава затворен за движение за автомобили и други превозни средства, с изключение на обществения транспорт. Пътуващите следва да ползват обходния маршрут през Южния пътен възел, улица „Магистрална“, главен път I-4 София – Варна, улица „Теодосий Търновски“, ул. „Димитър Найденов“, ул. „Сливница“, път зад крепостта „Царевец“ – каменен мост в кв. „Асенов“.  \r\nПо същото трасе следва да се движат и автомобилите по направлението Велико Търново – Арбанаси – Горна Оряховица и обратно.  \r\nВременната организация на движение е въведена със заповед на кмета на Старата столица Даниел Панов и ще важи до приключване на строителните дейности, но не по-късно от 31 август.", "date": "2018.08.16", "title": "Велико Търново: Възстановява се движението на градските автобуси към Царевец и кв. „Асенов“"}
{"url": "http://www.focus-news.net/news/2018/08/16/2556641/potrebitelite-na-targovskiya-registar-veche-mogat-da-izvarshvat-spravki-po-egn.html", "text": "От днес потребителите на Търговския регистър и регистъра на юридическите лица с нестопанска цел вече могат да извършват справки по ЕГН. Реализирана е и връзка със системата за междурегистров обмен RegiX, от която администрацията тегли данни за гражданите. Поетапното пускане на регистъра започна вчера, когато беше пуснато извършването на електронни справки за актуалното състояние на ЕИК. Изпълнителният директор на Агенцията по вписванията Зорница Даскалова посочи, че целият Търговски регистър ще започне да функционира най-вероятно през следващата седмица. Агенция „Фокус“ припомня: \r\nНа 10 август беше преустановен достъпът до Търговския регистър и регистъра на юридическите лица с нестопанска цел. От Агенцията по вписванията уточниха, че причините за възникналия проблем са изцяло технически и не са резултат от злонамерена външна намеса. Министърът на правосъдието Цецка Цачева сезира за проблема Прокуратурата, ДАНС и МВР. Приложен е авариен План за действие за възстановяване на пълната функционалност на регистъра. Всички останали регистри на Агенция по вписванията са достъпни и функционират нормално.", "date": "2018.08.16", "title": "Потребителите на Търговския регистър вече могат да извършват справки по ЕГН"}
{"url": "http://www.focus-news.net/news/2018/08/16/2556650/sofiyski-gradski-sad-shte-provede-zasedanie-po-deloto-sreshtu-bivshiya-predsedatel-na-us-na-api-lazar-lazarov.html", "text": "15-и състав на Софийски градски съд ще проведе заседание по делото срещу бившия председател на УС на АПИ Лазар Лазаров. Това съобщиха от пресцентъра на  Софийски градски съд . Заседанието ще започне в 10.00 часа. Разпоредителното заседание по делото срещу Лазар Лазаров, бивш председател на управителния съвет (УС) на Агенция \"Пътна инфраструктура\" (АПИ), е по дело за умишлена безстопанственост в особено големи размери и представляваща особено тежък случай.", "date": "2018.08.16", "title": "Софийски градски съд ще проведе заседание по делото срещу бившия председател на УС на АПИ Лазар Лазаров"}
{"url": "http://www.focus-news.net/news/2018/08/16/2556653/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус” . Тези молитви се четат срещу влиянието на всички зли сили. Ще бъде извършен и водосвет.  \r\nНикола ПЕТКОВ", "date": "2018.08.16", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/08/16/2556654/sport-barselona-specheli-kupata-zhoan-gamper-sled-pobeda-s-30-sreshtu-boka-huniors.html", "text": "Отборът на Барселона спечели домашната си купа „Жоан Гампер“ след победа с 3:0 срещу аржентинския гранд Бока Хуниорс на стадион „Камп Ноу“. Головете отбелязаха Малком в 18-ата минута, Лионел Меси в 39-ата и Рафиня Алкантара в 67-ата минута. Преди няколко дни Барса спечели и Суперкупата на Испания след победа с 2:1 срещу Севиля на стадиона в мароканския град Танжир.", "date": "2018.08.16", "title": "Спорт: Барселона спечели купата „Жоан Гампер“ след победа с 3:0 срещу Бока Хуниорс"}
{"url": "http://www.focus-news.net/news/2018/08/16/2556652/pregled-na-osnovnite-temi-v-starozagorskiya-pechat.html", "text": "„Депутат от Казанлък ще изрече заветното \"Да!\" на 18.08.2018 г.“ е акцент в днешното издание на вестник  „Старозагорски новини“ . Народният представител от ГЕРБ Борис Кърчев и майката на двете му пораснали вече момчета са сред 11-те двойки от Града на розите, които са решили да скрепят любовта си с брак на сакралната дата 18 август т.г. Депутатът и приятелката му Мирослава ще се обрекат във вечна вярност под благосклонния поглед на казанлъшката кметица Галина Стоянова в градската ритуална зала, след което ще минат и под църковно венчило, съобщиха в аванс техни приятели. Поредицата от три осмици десет дни по-рано - на 08.08 2018 г., също е била уважена за бракосъчетание от казанлъшки двойки. Справка в гражданския регистър показва, че през миналата 2017 година интересът към т.нар. щастливи дати е бил далеч по-малък: на 7.07. е имало 7 сватби, а на 17 юли - нито една. В Стара Загора тази година на 8 август брачни халки поеха от ръцете на кумовете си 10 двойки, а на 18-и новобрачните ще се увеличат с 18 семейства.  \r\n„Опълченци и башибозук ще се бръкнат в джоба за патрони на Шипка“, четем още в броя. Кулминацията на тържествата по случай 141-годишнината от Шипченската епопея ще претърпи известна промяна. Тя е свързана с мястото на провеждане на официалната програма и планираната след нея възстановка. На 25 август двете събития ще бъдат реализирани не както досега на върха с Паметника на свободата, а на хълма, разположен до зимната войнишка землянка, зад хотел \"Опълченец\". Не са един и двама специалистите по история, които посочват именно това място като арена на най-ожесточените сражения, случили се през лятото на 1877 г. Очаква се близо 250 родолюбиви членове на НД \"Традиция\" от 24 регионални клона в страната да се включат в паметната възстановка. За съжаление, през настоящата година средства за провеждане на възстановката не са осигурени. До този момент назад във времето с финансовото обезпечаване на събитието се бе ангажирал членът на регионалната структура на \"Традиция\" в София Ивайло Танчев. Тази година обаче участниците ще бъдат принудени за заплатят от собствения си джоб храната, водата, халосните патрони и всички останали принадлежности. Водени са разговори с няколко институции, но на този етап обещание за някакво финансиране е получено единствено от Областна администрация Габрово, която организира тази година официалната програма по случай Шипченската епопея, стартирала на 21 август. Кулминацията на тържествата ще бъде на 25 август, когато сутринта в Соколския манастир ще бъде отслужена панихида. Точно в 12:00 ч. ще започне официалната церемония, на която се очаква да присъства и президентът Румен Радев. За час по-късно е планирано и началото на възстановката.  \r\n„Как ще се отрази на въгледобива нисковъглеродната европейска политика?“ е друго заглавие във вестника. В материала, с автор минния експерт инж. Щерьо Щерев, се посочва, че българският въгледобив е предимно и неразривно свързан с електроенергетиката у нас. Според него нисковъглеродната европейска политика не е съобразена нито с финансово-икономическите възможности на отделните страни-членки на Европейския съюз, със структурните особености на енергийните им системи, нито със специфичните им географски и климатични условия, а социалните и икономическите последици за по-бедните от тях са напълно пренебрегнати. В коментара четем още, че тази политика е израз на егоизма и високомерието на богатите държави-членки на ЕС и в резултат от нея ще бъдат ликвидирани въгледобива и 44% от високо ефективните ни електропроизводствени мощности. По думи на инж. Щерев въпросът е, с какво ще бъдат заменени те и екологичният резултат ще оправдае ли  \r\nфинансово-икономическия и социален шок. В коментара четем още, че непрекъснатото завишаване на пределно допустимите европейски норми към количествата емитирани газове от големите горивни инсталации е откровен протекционизъм в полза на многократно по-скъпите възстановяеми енергийни източници (ВЕИ), но те съвсем не са екологично безобидни. Според автора ликвидирането на въгледобива в България, който основно е свързан с минно-енергийния комплекс \"Марица-изток\", ще се отрази в национален план.", "date": "2018.08.16", "title": "Преглед на основните теми в старозагорския печат"}
{"url": "http://www.focus-news.net/news/2018/08/16/2556655/denyat-16-avgust-v-svetovnata-istoriya.html", "text": "По идея на френския министър  кардинал Мазарини във Франкфурт на Майн е създадена Рейнската лига (1658-1667 г.). \r\nПрез 1904 г. по време на Руско-японската война (1904-1905 г.), императорът на Япония предлага руският гарнизон на Порт Артур да капитулира. \r\nПрез 1924 г. на Лондонската конференция, събрала държавите победителки в Първата световна война, е утвърден план Дауес. Това репарационен план за Германия. В 1960 г. Кипър става независима република с първи президент архиепископ Макариос. На 16 август са родени: Хенрих Август Маршнер - германски композитор и диригент, Алфред Йенсен - шведски писател, литературовед, езиковед славист, Юрий Николаевич Рьорих - руски учен изтоковед и  певицата Мадона. \r\nНа 16 август умират: Богдан (Зиновий) Михайлович Хмелницки - украински държавник и пълководец, хетман на Украйна (1648 г.) и певецът Елвис Пресли. 2017 г.  \r\nЛиванският парламент отменя член 522, който освобождава изнасилвачите от наказателна отговорност в случай, че се оженят за жертвата си.  2015 г. \r\nЗагиват трима бойци на КРП и един войник на турската армия след сблъсък помежду им в провинция Карс. 2015 г. \r\nБойци на Ислямска държава екзекутират 15 жени в Мосул. 2015 г. \r\nНад 110 души загиват след въздушни удари на сирийските ВВС над контролирания от бунтовници град Доума. 2014 г. \r\nГубернаторът на щата Мисури в САЩ въвежда извънредно положение и полицейски час в град Фъргюсън във връзка с ескалацията на гражданските протести. Арестувани са журналисти отразяващи събитията в града. 2014 г.  \r\nВ столицата на Пакистан Исламабад избухват мощни граждански протести за сваляне правителството на Наваз Шариф министър председател от 5 юни 2013 г. 2013 г. \r\nВ Египет протича „Ден на гнева“. 50 човека загиват, а стотици са ранени. 2012 г. \r\nВластите на Великобритания предявяват ултиматум на посолството на Еквадор в Лондон да им бъде предаден основателя на WikiLeaks Джулиан Асандж. Посолството е оградено от британски полицаи. 2006 г. \r\nСамолет на американската авиокомпания „Унайтед Еърлайнс” със 182 души на борда и 12-членен екипаж е приземен принудително на летище „Логан” в Бостън след избухнала по време на полет конфронтация между трима пътници и екипажа на самолета. \r\nВсички пасажери от полет 923 от Лондон „Хийтроу” за летище „Дълес” във Вашингтон са свалени от самолета и личният им багаж е подложен на проверка. Полицията разпитва жена, която изпаднала в истерично състояние по време на полет. У нея били намерени отвертка, вазелин и кибрит. Според някои съобщения, тя носела бележка, свързана с терористичната мрежа „Ал Кайда”. 1924 г. \r\nНа Лондонската конференция, събрала държавите победителки в Първата световна война, е утвърден план Дауес. Той представлява репарационен план за Германия. Разработен е от международен комитет от експерти под ръководството на американския банкер Ч. Дауес, и предвижда възстановяване на германската индустрия чрез международен заем от 800 млн. златни марки. Влиза в сила от 1 септември 1924 г. По-късно е заменен с плана „Йънг\". 1914 г. \r\nПо време на Първата световна война немските войски превземат белгийския град Лиеж, след оказана съпротива на защитниците му. \r\nПървата световна война се води между две европейски групировки – Централните сили (Германия и Австро-Унгария) и Антантата (Англия, Франция и Русия). Отначало във войната участват осем европейски държави - Германия и Австро-Унгария, от една страна, и Великобритания, Франция, Русия, Белгия, Сърбия и Черна гора от друга. По-късно в нея са въвлечени и други страни. Участват общо 38 държави - 4 в т. нар. Централни сили - Германия, Австро-Унгария, България и Турция, и 34 в Антантата. \r\nПовод за войната става убийството на австро-унгарския престолонаследник Франц-Фердинанд в Сараево на 28 юни 1914 г., от членове на сръбска националистическа организация. \r\nВ отговор на този акт Австро-Унгария изпраща ултиматум на Сърбия с неизпълними условия, вследствие на което войната между тях става неизбежна. Военните действия започват на 15 юли 1914 г. В следващите дни в конфликта се намесват Германия - като съюзник на Австро-Унгария, и Русия - на страната на Сърбия. Освен това Германия обявява война на Русия и Франция и навлиза със своите войски в пределите на неутрална Белгия. Последва и намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз (Централни сили), проявява колебания и през пролетта на 1915 г. е привлечена на страната на Антантата. \r\nОт лятото на 1914 г. до лятото на 1915 г. войната се води с променлив успех и за двете групировки, като превес имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Антантата настъпва обрат в хода на военните действия и през есента на 1918 г. държавите от Тройния съюз капитулират. 1904 г. \r\nПо време на Руско-японската война (1904-1905 г.), императорът на Япония предлага руският гарнизон на Порт Артур да капитулира. \r\nВойната между Русия и Япония е за политическо господство в Далечния изток. Тя започва на 9 февруари 1904 г., когато японски миноносци без обявяване на война внезапно нападат руската ескадра, намираща се в Порт Артур, и повреждат 3 големи бойни кораба (броненосците \"Цесаревич\" и \"Ретвизан\" и крайцера \"Палада\"). Благодарение на действията на руския адмирал Макаров, който от 8 март 1904 г. поема командването на Порт Артур, се запазва боеспособността на руския флот и той започва да се готви за активни действия. След гибелта на адмирал Макаров на 13 април флотът преминава към пасивна отбрана. Действията на японските войски по суша започват с бързо, енергично и стремително настъпление. Командващият руските войски ген. Куропаткин не успява да организира контранастъпление навреме. Руската армия е победена в Мукденското сражение, при което загубва 89 000 души (29 000 пленници). Японските загуби са около 72 000 души. В Русия се сформира Втора тихоокеанска ескадра под командването на вицеадмирал З. П. Рожественски, която тръгва от Балтийско и Черно море към Владивосток. След 7-месечен поход, през май 1905 г. руския флот стига до Корейския пролив. На 27 и 28 май става главното сражение между двата флота. Руският флот е разбит и изходът от войната е решен. На 5 септември 1905 г., чрез посредничеството на американския президент Т. Рузвелт, в американския град Портсмут е сключен мирен договор, с който завършва войната. Русия признава \"особените\" интереси на Япония в Корея, отстъпва й южната част на остров Сахалин и се отказва от правото на ползване на Квантунския п-ов с базата Порт Артур. Отстъпва още на Япония и Южноманджурската жп линия. 1861 г. \r\nПо време на Гражданската война между Севера и Юга в САЩ (1861-1865 г.), президентът на САЩ Линкълн забранява търговията с щатите на Конфедерацията. \r\nВойната между Северните и Южните щати е предизвикана от противоречията между робовладелската олигархия, от една страна, и буржоазията, фермерите и работниците - от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия. През първия етап на войната, който се води в периода 1861-1862 г. войските на Юга имат надмощие и нееднократно застрашават федералната столица Вашингтон. Революционните действия на новото правителство - приемането на закона за хоумстедите, освобождаването на робите и други, водят до прелом в хода на войната (1863-65 г.). Изходът на битката при Гетисбърг през юли 1863 г. проваля последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите й и войските й капитулират на 9 април 1865 г. Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната. 1658 г. \r\nПо идея на френския министър - кардинал Мазарини във Франкфурт на Майн е създадена Рейнската лига (1658-1667 г.). Лигата е съюз на владетелите от Свещената Римска империя, чиито владения са разположени по поречието на Рейн. Това са шведския крал (като владетел на Бремен и Вердюн), брауншвайгския и хесенския князе, датския крал и Франция. Рейнската лига е насочена против Хабсбургите за съхраняване на политическия ред в Германия, определен от Вестфалския мир (1648 г.). При започването на Френско-холандската война (1667-1668 г.), в която Швеция става съюзник на Холандия, рейнската лига е разпусната (15.08.1667 г.). На тази дата са родени: 1958 г. \r\nРодена е Мадона (псевдоним на Мадона Луис Вероника Чиконе) – американска поп- и рокпевица и актриса от италиански произход. Мадона е една от най-популярните поп- и рокизпълнителки през 80-те и 90-те години на ХХ в. През 1977 г. тя се премества в Ню Йорк, където участва в различни музикални групи и проекти (до 1982 г., когато се запознава с Марк Каминс, продуцент на първия и втория й сингъл “Everybody”, “Physial Attraction”). През 1983 г. записва песента “Holiday”, отново продуцирана от М. Камнис. В края на 1984 г. Мадона издава втория си албум - “Like a Virgin”, а през 1985 г. получава световна известност, продавайки милиони плочи и видеоклипове. След записването на песента „Material Girl” певицата реализира първото си турне. Седмият й албум “Bed time Stories” става мултиплатинен. \r\nПрез 1995 г. Мадона работи над ролята на Евита Перон във филм-адаптация на мюзикъла на Андрю Лойд Уебър “Евита”. За ролята на Евита Перон Мадона получава “Златен глобус за най-добра актриса”, а саундтракът към филма „Евита” става хит. През 1998 г. тя записва и издава албума “Rey of light”, силно повлиян от електронната музика, техното и трип-хопа - символ на музикалната култура от края на 90-те години на ХХ в. През 2000 г. издава албума “Music”. \r\nФилмография: „По следите на видението”, “Отчаяно търсещата Сюзан”, “И Бог създаде жената” (реж. Роже Вадим), “Шанхай експрес” (продуцент и композитор Дж. Харисън), “Кое е това момиче?” (едноименен албум и песен, 1987 г.), “Дик Трейси” (1990), “Опасна игра” (1993 г.), “Четири стаи” (1995 г.), “Момиче № 6” (1996 г.), “Евита” (1996 г.), “Почти идеално” (2000 г.). \r\nДискография: “Madonna” (1983 г.), “Like a Virgin” (1984 г.), “True Blue” (1986 г.), “Who’s That Girl” (1987 г.), “You Can Dance” (1987 г.), “Like a Prayer” (1989 г.), “Dick Tracy: “I’m Breathless” (Music from &…)” (1990 г.), “The Royal Box” (1990 г.), “The Immaculate Collection” (1990 г.), “Erotica” (1992 г.), “Bedtime Stories” (1994 г.), “Something to Remember” (1995 г.), “Selections from Evita” (1997 г.), “Inthebeginning” (1998 г.), “Ray of Light” (1998 г.), “Ray of Light [Japan Bonus Track]” (1998 г.), “The Early Years” (1998 г.), “Ray of Light [Japan Bonus CD]” (1999 г.), “Rock on ROM” (2000 г.), “Music” (2000 г.), “Music [US Limited Edition]” (2000 г.), „Music [Australia Bonus Tracks]” (2000 г.), “Music [Import Bonus CD]” (2001 г.), “Like A Virgin [Remastered]” (2001 г.). 1954 г. \r\nРоден е Джеймс Камерън – американски режисьор от канадски произход. Един от най-големите майстори на екшъни, донесли му световна известност - “Терминатор” (1984 г.), “Пришълец I” (1986 г.), “Терминатор II” (1991 г.). Снима също: филми на ужаса - “Пирани II” (1984 г.); психодрами - “Абис” (1989 г.), “Истински лъжи” (1994 г.), “Титаник” (1997 г.); “Тъмният ангел” (тв 2000 г.), “Ghosts of the Abyss” 2002 г. 1933 г. \r\nРоден е Стюарт Руса - американски астронавт, майор от ВВС. Във ВВС е от 1953 г. Завършва Колорадския университет през 1962 г. и получава степен бакалавър по авиационна техника. Две години работи във военновъздушните бази като летец и ръководител на инженерните служби. През 1965 г. завършва училище за подготовка на пилоти за аерокосмични изследвания, служи като летец изпитател в авиационната база \"Едуардс\" (Калифорния). От 1966 г. е в групата на астронавтите към НАСА. От 1 до 10 февруари 1971 г. заедно с А. Шепард и Е. Митчъл извършва полет към Луната като пилот на основния блок на космическия кораб \"Аполо-14\". Полетът продължава 216 ч. и 2 мин. Правят се фотографски снимки, сондиране и наблюдения на лунната повърхност. 1902 г. \r\nРоден е Юрий Николаевич Рьорих - руски учен изтоковед, доктор на филологическите науки (1957 г.), професор. Получава разностранна филологическа подготовка в най-големите изтоковедски научни центрове на света. През 1923-1957 г. живее и работи в Индия. През 1930-1942 г. е директор на Института за хималайски изследвания в Нагара. Заедно с баща си участва в научни експедиции в Китай, Монголия и др. През 1957 г. се завръща в Русия, където завежда Сектора по история на религията и философията в Института на народите на Азия към АН на СССР. Основните му трудове са посветени на историята на Тибет и тибетско-монголски отношения. Автор е на съчинения по етнография, върху материалната култура на народите от Централна Азия, тибетската историография и езикознание, по иконография, будистка философия и религия. Превежда най-голямото исторически съчинения от ХV в. - \"Синият тептхер\" (ч. 1-2, 1949-1953 г.). Член е на Кралското азиатско дружество в Лондон, на Азиатско дружество в Бенгалия, на американски археологически и етнографски дружества и други. Умира на 21 май 1960 г. в Москва. 1888 г. \r\nРоден е Томас Едуард Лорънс - английски разузнавач. По образование археолог. Лорънс служи в британската армия (1914-1919 г., 1922-1935 г.).Той е сътрудник в Бюрото по арабските проблеми в Кайро (1916 г.-1919 г.). Като разузнавач работи в Сирия, Палестина, Арабия и Египет. Съветник по арабските въпроси в Министерството на колониите (1921 г.-1922 г.). Лорънс разработва идеята за завладяване на Близкия изток и създаване върху арабските територии на \"първия цветен доминион\" в състава на Британската империя. Томас Лорънс умира при автомобилна катастрофа през 1935 година. 1864 г. \r\nРоден е Фердинанд Канинг Скот Шилер - английски философ-идеалист, представител на прагматизма. Преподава в Оксфордския университет (от 1903 г.). От 1929 г. е професор в университета в Южна Калифорния, САЩ. В своя вариант на прагматизма изхожда от това, че познанието като продукт на човешката активност за възпроизводство е само “човешки елемент” на реалността, зависима от човешките действия. За разлика от У. Джейнс, Шилер вижда критерия за истината не в “чувствените”, а само в “благите” (полезни) последствия на действията. В социално-политическата сфера заема антикомунистически позиции. Умира на 6 август 1937 г. в Лос Анжелис. 1859 г. \r\nРоден е Алфред Йенсен - шведски писател, литературовед, езиковед славист. Завършва славянска филология в Гьотеборгския университет в Швеция. Работи като преподавател по руски език в университета, изучава и други славянски езици. За първи път през 1890 г. пътува из Балканския полуостров, посещава Черна гора, Сърбия и България. Избран е за член на Института за Нобелова награда като най-добър познавач на славянската литература. Превежда на шведски език творби на А. С. Пушкин, Т. Г. Шевченко, Х. Сенкевич, А. Мицкевич, Яр. Връхлицки, П. Негош, А. Ашкерц, Хр. Ботев, П. П. Славейков и др. Специално за списание \"Български преглед\" (1893-1900 г.) и \"Кръстът и полумесецът\" (1911 г.) пише и публикува пътеписите за България \"Пътни впечатления от България\" (1895 г.). В студията \"Македония и България\" (1912 г.) подчертава българския характер на населението в Македония. За първи път превежда творби на българската художествена литература на шведски език. През 1893 г. превежда романа \"Под игото\" от Иван Вазов (неотпечатан), публикува книгата \"Христо Ботев, български поет на свободата\" (1891 г.), в която включва уводна статия и 13 стиха на поета, превежда и \"Кървава песен\" от П. П. Славейков (1913 г.). През 1918 г. под редакцията на Йенсен и М. Еренприс излиза сборника \"България\", в който са включени творби от Хр. Ботев, Ив. Вазов, П. П. Славейков, П. К. Яворов и П. Ю. Тодоров. През 1913 г. предлага кандидатурата на П. П. Славейков за Нобелова награда за литература. Умира на 21 септември 1921 г. 1848 г. \r\nРоден е Владимир Александрович Сухомлинов - руски офицер, генерал от кавалерията (1906 г.). През 1867 г. завършва Николаевското кавалерийско училище, а през 1874 г. Академията на Генералния щаб. Участва в Руско-турската война (1877-1878 г.), командва кавалерийски полк и дивизия, началник на Офицерската кавалерийска школа (1886-1897 г.). През 1908 г. е началник на Генералния щаб. В периода 1909-1915 г. Владимир Сухомлинов е военен министър. През март 1916 г. е арестуван и обвинен в държавна измяна и злоупотреби. През септември 1917 г. е осъден на доживотна каторга, заменена с крепостен затвор. На 1 май 1918 г. е освободен поради навършена 70-годишна възраст. Емигрира във Финландия, а след това в Германия. Автор е на “Спомени” (1924 г.). Умира на 2 февруари 1926 г. 1845 г. \r\nРоден е Габриел Липман - френски физик от еврейски произход. Завършва Екол нормал в Париж през 1808 г., след което следва в Хайделберг. От 1883 г. е професор в Парижкия университет. През 1886 г. става член на Парижката академия на науките. Открива цветната фотография, основана на интерференцията на светлината, а през 1908 г. - способа на интегралната фотография. През 1908 г. получава Нобелова награда за физика. Умира на 12 юли 1921 г. 1832 г. \r\nРоден е Вилхелм Вунд - германски физиолог и философ. Той е автор на \"Елементи на физиологическата психология\", \"Психология на народите\" и др. Умира на 31 август 1920 г. 1795 г. \r\nРоден е Хенрих Август Маршнер - германски композитор и диригент. Музикален директор на италианските и немски опери в Дрезден, а след това кралски капелмайстор в Хамбург. Автор е на много опери сред които са “Вампир”, “Храмовник” и “Ханс Хайлинг”. Умира на 14 декември 1861 г. в Хановер. 1645 г. \r\nРоден е Жан дьо Ла Брюер - френски писател, сатирик моралист, член на Френската академия (1693 г.). Той е представител на класицизма. Превежда на френски език Теофрастовите \"Характери\". Издава \"Характери или нрави на този век\" (1688 г.), в което изобразява различни типове хора, особено от тогавашното дворянство, като изтъква техните недостатъци и слабости. Той е последователен класицист. Умира на 10 май 1696 г. в Париж. На тази дата умират: 1977 г. \r\nУмира Елвис Пресли - американски певец и китарист, киноактьор, наречен \"крал на рока\". Роден е на 8 януари 1935 г. в Тюпело, Мисисипи. Музикалната си кариера започва съвсем случайно: изпълнява непретенциозни песни, съчетаващи ритъм-енд-блус, кънтри-енд-уестърн и госпъл. През 1953 г. записва песни срещу 4 долара във фирмата \"Сън Рекърдс\" (продуцент Сам Филипс). На следващата година С. Филипс го кани отново и той дебютира вече професионално с \"Всичко е наред\" (рокабили). Следват изяви в \"Гранд Оул Опри\" в Нешвил (26 септември 1954 г.), през септември - по радиото, през март 1955 г. - по телевизията. През април същата година се среща с полк. Томас Паркър, който се заема с делата му, през май негови песни влизат в класациите за кънтри-енд-уестърн, а до края на 1955 г. \"RCA\" го откупува от \"Сън Рекърдс\". В началото на 1956 г. записва \"Хотелът на разбитите сърца\", а на 28 януари 1956 г. се представя по националната телевизия. След появата на \"битълсманията\" почти престава да концертира, а песните му звучат само във филми. През 1956 г. Пресли се снима в първия си филм - \"Обичай ме нежно\". До 1972 г. участва общо в 33 филма без особена художествена стойност. През 1969 г. се завръща отново на сцената, като се утвърждава с участието си в шоупрограмите на Лас Вегас. Въпреки огромната си известност Пресли няма изнесени концерти извън САЩ, като се изключат 3 участия в Канада през 1957 г. и 1 импровизирана изява в Париж през 1959 г. Умира от сърдечен удар в имението си \"Грейсланд\", превърнато по-късно в музей. Избрани албуми: \"Elvis Presley\" (1956 г.), \"Loving You\" (1957 г.), \"For LP Fans Only\" (1959 г.), \"A Date with Elvis\" (1959 г.), \"Elvis is Back\" (1960 г.), \"His Hand in Mine\" (1960 г.), \"Something for Everybody\" (1961 г.), \"Blue Hawaii\" (1961 г.), \"Pot Luck\" (1962 г.), \"It Happened at the World’s Fair\" (1963 г.), \"Roustabout\" (1964 г.), \"Paradise, Hawaiian Style\" (1966 г.), \"How Great Thou Art\" (1967 г.), \"Glambake\" (1967 г.), \"\"The Memphis Record\" (1987 г.), \"The Legend Begins\" (1992 г.), \"The king of Rock’n’Roll\" (1993 г.), \"The Complete 50’s Masters\" (1993 г.), \"From Nashville to Memphis\" (1994 г.), \"The Essential 60-s Masters, Vol. 1” (1994 г.). Шлагери № 1 в класацията на САЩ: \"Heart-break Hotel\" (1956), \"I Want You, I Need You, I Love You\" (1956), \"Don’t Be Cruel\" (1956 г.), \"Hound Dog\" (1956 г.), \"Love Me Tender\" (1956 г.), \"Too Much\" (1957 г.), \"All Shook Up\" (1957 г.), \"Let Me Be Your Teddy Bear\" (1957 г.), \"Jailhouse Rock\" (1957 г.), \"Don’t\" (1958 г.), \"Hard Headed Woman\" (1958 г.), \"A Big Hunk O’Love\" (1959 г.), \"Stuck on You\" (1960 г.), \"It’s Now or Never\" (1960 г.), \"Are You Lonesome Tonight\" (1960 г.), \"Surrender\" (1960 г.), \"Good Luck Charm\" (1962 г.), \"Suspicious Minds\" (1969 г.), \"Elvis № 1\" (2002 г.). 1959 г. \r\nУмира Ванда Ландовска - полска пианистка, популяризаторка на клавесинната музика. Тя е интерпретаторка на старинна музика за клавесин (Бах, Моцарт и др.). Концертира в Европа и Америка. Създава Школа за старинна музика близо до Париж (1925 г.). От 1941 г. живее в САЩ. Авторка е на музика за пиано и оркестрови пиеси, на трудове за Й. С. Бах и за музиката на XVIII в. 1949 г. \r\nУмира авторката на \"Отнесени от вихъра\" Маргарет Мичъл (1900 - 1949). 1920 г. \r\nУмира Алексей Александрович Шахматов - руски езиковед. Член е на Петербургската АН (от 1894 г.). Роден е на 17 юни 1864 г. в Нарва. Завършва Московския университет през 1887 г. През 1910 г. е професор в Петербургския университет. В периода 1906-1920 г. е председател на Отделението за руски език и литература към АН. Изследва историята на руския език и неговите паметници - летописи от ХI-ХVI в. През 1903 г. разработва проблеми на съвременния руски литературен език. Полага основите на текстологичното описание на летописите и на текстологията като наука. Изследва славянската акцентология, някои въпроси на съвременната фонетика и граматиката на славянски езици, на древните и съвременните индоевропейски езици, на финския и мордовския език. Разработва историческа морфология на руския език. От 1891 до 1916 г. е редактор на академичния “Речник на руския език”. Автор е на съчиненията “Очерк за най-стария период от историята на руския език” (1915 г.), “Увод в курса по история на руския език” (ч. I, 1916 г.), “Синтаксис на руския език” (2 т., 1925-1927 г., посм.). 1919 г. \r\nУмира Александър Петрович Изволски - руски държавник и дипломат. Той е роден на 18 март 1856 г. в Москва. Пълномощен министър е в Белград (1897 г.), в Токио (1900 г.), в Копенхаген (1902 г.). През 1906 г. като министър на външните работи на Русия подобрява отношенията с Япония и Великобритания (1907 г.). Не успява да предотврати анексирането на Босна и Херцеговина от Австро-Унгария (1908 г.). Изпратен е като посланик в Париж (1910 г.), където е основна фигура на преговорите около Балканската война (1912-1913 г.), както и в събитията, които я предизвикват. Подава оставка след избухването на болшевишката революция (1917 г.) и остава да живее в Париж, където издава своите \"Мемоари\" (1920 г.). 1893 г. \r\nУмира Жан Мартен Шарко - френски лекар, един от създателите на съвременната невропатология и психотерапия. Член е на Френската медицинска академия (1872 г.) и Парижката академия на науките (1883 г.). Жан Мартен Шарко е роден на 29 ноември 1825 г. в Париж. През 1848 г. завършва Медицинския факултет на Парижкия университет и работи известно време като лекар. Професор е по невропатология и по патологична анатомия в Парижкия университет. В продължение на 30 години (от 1862 г.) работи в болницата “Салпетриер”, където от 1882 г. е ръководител на неврологичната клиника. Изследва различни проблеми на клиничната медицина: хронични пневмонии, цирози на черния дроб, поражения на кожата и др. През 1853 г. дава едно от първите описания на ревматоидния полиартрит. Различава разнообразните клинично-морфологични прояви на белодробната туберкулоза. Описва треперенето на ръцете, своебразната пареза на долните крайници и повишаването на електрическата проводимост на кожата при тиреотоксикоза. От 1862 г. се занимава само с нервните заболявания. Доказва съществуването на хистерия при мъжете, с което опровергава предишните предположения за зависимостта й от болестите на матката. За пръв път широко използва хипнозата като метод за лечение на хистерията. Неговото име носи метод от хидротерапията (душ Шарко). 1657 г. \r\nУмира Богдан (Зиновий) Михайлович Хмелницки - украински държавник и пълководец, хетман на Украйна (1648 г.). Учи в йезуитско училище в Лвов, но запазва православната си вяра. Участва в Полско-турската война (1620-1621 г.). Попада в плен при турците, където е две години. След завръщането си в Украйна постъпва в казашките войски. Участва в народните въстания, в периода 1637-1638 г. като войскови писар, а по-късно е чигирински стотник (районен войскови началник). Ръководи освободителната война на украинския народ срещу полско владичество (1648-1654 г.). По време на войната се проявява като пълководец, дипломат, ловък политик и организатор на украинската държава. Изпраща писмо до царя Алексей Михайлович (1648 г.) с молба Украйна да бъде присъединена към Русия. След решението на руското правителство за присъединяване на Украйна към Русия оглавява Переяславската рада (1654 г.), тържествено потвърдила акта на руския цар. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.16", "title": "Денят 16 август в световната история"}
{"url": "http://www.focus-news.net/news/2018/08/16/2556648/poslanikat-na-sasht-v-kosovo-ostavkata-na-prokuror-ot-spetsialnata-prokuratura-sled-zaplaha-e-losha-novina-za-kosovskoto-pravosadie.html", "text": "Оставката на прокурор от специалната прокуратура след заплаха е лоша новина за косовското правосъдие, заяви американският посланик в Косово Грег Делави чрез своя профил в социалната мрежа „Туитър“, предава  Макфакс . \r\nА именно медиите в Прищина съобщиха, че прокурорът в специалната прокуратура на Косово Елис Блякай подаде оставка преди два дни. \r\n\"Тъжно ми е за върховенството на закона в Косово, когато специален прокурор се чувства принуден да подаде оставка поради заплахи и липса на подкрепа. Особено тревожно е, че той работи по случаи като масирани измами с пенсии \", коментира Делави. \r\nНовината за оставката беше потвърдена от главния прокурор на специалната прокуратура, но заяви, че прокуратурата не е знаела причините.  Юлиян Марков", "date": "2018.08.16", "title": "Посланикът на САЩ в Косово: Оставката на прокурор от специалната прокуратура след заплаха е лоша новина за косовското правосъдие"}
{"url": "http://www.focus-news.net/news/2018/08/16/2556656/ministar-neno-dimov-nyama-opasnost-za-turisticheskiya-sezon-i-letuvashtite-v-rayonite-na-razliva-na-mazut-v-moreto.html", "text": "Няма опасност за туристическия сезон и летуващите в районите на разлива на мазут в морето. Това каза министърът на околната среда и водите Нено Димов в ефира на „Здравей, България“ по  Нова телевизия  във връзка с кризата с мазута в морето. Той обърна внимание, че туризмът е важен елемент и перо от българската икономика. По думите му разливът на мазут в морето е сериозно количество. „Мерки са взети веднага, така че няма разпространение на петното“, обясни Димов. Той поясни, че начинът, по който  се работи, се дава гаранция, че страната ни може да се  справи с тази задача.  Министър Нено Димов обясни, че взето решение да се действа веднага и е започнато ограждане на разлива, за да се спре мазутът.  „Тези ограждения бяха 250 метра, към вчерашна дата са 500 метра“, коментира министърът на околната среда и водите и уточни, че предстои да се поставят ограждения за още 500 метра.", "date": "2018.08.16", "title": "Министър Нено Димов: Няма опасност за туристическия сезон и летуващите в районите на разлива на мазут в морето"}
{"url": "http://www.focus-news.net/news/2018/08/16/2556657/protothema-vsyaka-sedmitsa-vav-velikobritaniya-ima-po-15-zalivaniya-s-kiselina-tri-chetvarti-ot-tyah-v-london.html", "text": "Случаите на нечувания доскоро феномен на заливане с киселина в Обединеното кралство са достигнали до средно по 15 на седмица за последните три години, като по-голямата част от тях са в столицата Лондон, където престъпността е излязла извън контрол, пише  електронното издание на вестник Protothema . \r\nСпоред данните на вестник Mirror, между януари 2015 година и май 2018-а във Великобритания са регистрирани 2602 заливания с киселина. \r\nСравнявайки тази цифра - която със сигурност ще бъде по-висока средно за 2018 за тези престъпления, като се има предвид очевидното нарастване на киселинните нападения през изминалата година, вестникът отбелязва, че между 2007 и 2011 г. има само 100 такива атаки или само по една  на седмица през този период, пише вестникът. \r\nОгромното мнозинство от нападенията са се случили в Лондон – 73% - въпреки че само 12% от населението на Обединеното кралство живее в столицата. \r\nВ някои случаи през последните години, се съобщава в доклада, има нападения срещу деца и от деца извършители, едното на шестгодишна възраст. \r\nВече много източници алармират за нарастващата популярност на киселинните атаки във Великобритания и особено в Лондон, като градът е коронясан за столица на нападенията с киселина през 2017 година заради стигналите до „епидемично“ ниво инциденти, пише „Прототема“. \r\nПревод и редакция:", "date": "2018.08.16", "title": "Protothema: Всяка седмица във Великобритания има по 15 заливания с киселина, три четвърти от тях в Лондон"}
{"url": "http://www.focus-news.net/news/2018/08/16/2556660/pernik-dve-novi-sportni-ploshtadki-shte-badat-otkriti-v-kv-draganovets-i-kv-prouchvane.html", "text": "Две нови спортни площадки ще бъдат открити в Перник. Спортните съоръжения се намират в кварталите „Драгановец“ и „Проучване“. Това съобщиха от пресцентъра на  Община Перник . Обектите бяха инспектирани от кмета Вяра Церовска и зам.-кмета Владислав Караилиев.  \r\n„Радваме се всички, че ще има къде да играят децата ни, че ще бъде безопасно, тъй като имаше доста опасни железа на старата площадка и беше разрушена. Сега чакаме с нетърпение да видим крайния резултат“, споделиха родители и деца от кв. „Проучване“.  \r\n„Миналата година отидохме при кмета Вяра Церовска без да имаме определена среща, съвсем изненадващо, и бяхме приети без никакъв проблем. Децата споделиха какво искат и всичко е налице, работи се. Искаме да кажем едно голямо благодаря на кмета Церовска, че откликна на нуждите на най-малките перничани“, споделиха с вълнение родителите. \r\nВ момента на площадката в кв. „Проучване“ се прави цялостна реконструкция и основен ремонт.  \r\n„Разширяваме я, правим футболно и баскетболно игрище, ще има възможност да се играе и волейбол. Няма да липсват и пейки за тези, които ще си почиват или ще гледат. Ще има и специално осветление, за да могат децата на воля и спокойно да тренират, да играят и да се забавляват, както и техните родители“, обяви кметът Вяра Церовска.  \r\nДругото игрище се намира в парка „Митко Соколов“, кв. „Драгановец“ и е с размери 35/55 за футбол. \r\n„Години наред тук са играли футбол поколения перничани и затова игрище е 7. Надявам се да бъде ползвано така, както трябва и да бъде за радост на всички“, коментира още кметът и допълни, че се надява да им хареса на перничани и да има отговорен обществен контрол по време на самото строителство и на двата обекта.  \r\nДвата обекта се изграждат със собствени приходи на Общината, на стойност 320 000 лв. Те ще бъдат готови до два месеца, за да влязат веднага в експлоатация. До момента в Община Перник има изградени общо 11 спортни площадки, с тези две техният брой ще стане 13.", "date": "2018.08.16", "title": "Перник: Две нови спортни площадки ще бъдат открити в кв. „Драгановец“ и кв. „Проучване“"}
{"url": "http://www.focus-news.net/news/2018/08/16/2556658/sofiya-vavezhda-se-vremenna-organizatsiya-na-dvizhenieto-vav-vrazka-s-zasnemane-na-kadri-ot-film.html", "text": "Въвежда се временна организация на движението във връзка с заснемане на кадри от филм. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- от 07.00 до 19.00 часа днес на ул. „Св. Климент Охридски” между ул. „Шипка” и локалното пътно платно на бул. „Цар Освободител” – 6 паркоместа; \r\n- от 07.00 до 19.00 часа на 18 август 2018 г. на ул. „Хаджи Димитър” между бул. „Васил Левски” и ул. „Цар Шишман” – 6 паркоместа. \r\n- от 07.00 до 19.00 часа на 18 август 2018 г. на ул. „Цар Шишман” между ул. „Аксаков” и ул. „Хаджи Димитър” – 3 паркоместа. \r\n- от 07.00 до 19.00 часа на 19 август 2018 г. на ул. „Цар Шишман” между ул. „Хаджи Димитър” и ул. „Славянска” – 3 паркоместа. \r\n- от 07.00 до 19.00 часа на 18 август 2018 г. на пл. „Позитано”, пред СБА, между ул. „Три уши” и ул. „Позитано” – 6 паркоместа. \r\n- от 11.00 до 23.00 часа на 21 август 2018 г. на ул. „Христо Белчев” между ул. „Алабин” и ул. „Иван Денкоглу” – 6 паркоместа. \r\n- от 11.00 до 24.00 часа на 23 август 2018 г. на ул. „Ангел Кънчев” между ул. „Иван Денкоглу” и ул. „Солунска” – 6 паркоместа. \r\n- от 18.00 часа на 25 август 2018 г. до 06.00 часа на 26 август 2018 г. на ул. „13-ти март” между ул. „6-ти септември” и ул. „Любен Каравелов” – 6 паркоместа; \r\n- от 07.00 до 19.00 часа на 30 август 2018 г. и от 07.00 до 12.00 часа на 31 август 2018 г. на бул. „Кн. Мария Луиза” № 102А – 6 паркоместа. \r\nЗабранява се влизането на пътни превозни средства за максимум от 1 (една) минута за заснемане на кадър, както следва: \r\n- от 08.00 до 19.00 часа на 18 август 2018 г по ул. „Цар Шишман” между ул. „Аксаков” и ул. „Хаджи Димитър”; \r\n- от 07.00 до 19.00 часа на 19 август 2018 г. па ул. „Цар Самуил” между ул. „Позитано” и ул. „Алабин”.", "date": "2018.08.16", "title": "София: Въвежда се временна организация на движението във връзка с заснемане на кадри от филм"}
{"url": "http://www.focus-news.net/news/2018/08/16/2556659/blagoevgrad-trima-mladezhi-sa-blasnati-ot-lek-avtomobil-na-trotoar-v-petrich-dvama-ot-tyah-sa-s-opasnost-za-zhivota.html", "text": "Трима младежи са блъснати от лек автомобил на тротоар в Петрич, двама от тях са с опасност за живота. Това съобщиха от  ОДМВР - Благоевград . Сигналът за инцидента е подаден около 00.25 часа тази нощ. Съобщено е за това, че на ул. “Цар Борис III“ в град Петрич е станало пътнотранспортно произшествие, при което 18-годишен водач от град Петрич, управлявайки лек автомобил „Опел Астра“ и движейки се с несъобразена с пътните условия скорост, губи контрол над управлението на автомобила, излиза в дясно от пътя, качва се на тротоара и блъска намиращите се на него трима младежи. Това са: 17-годишно момче от село Първомай, настанено за лечение в МБАЛ - Югозападна с опасност за живота, 15-годишно момиче от село Тополница, настанено за лечение в МБАЛ - Югозападна с опасност за живота и 16-годишно момиче от село Първомай, настанена за лечение в МБАЛ - Югозападна без опасност за живота. С техническо средство водачът на автомобила е изпробван за употреба на алкохол и наркотични вещества, като пробите са отрицателни. По случая е образувано досъдебно производство.", "date": "2018.08.16", "title": "Благоевград: Трима младежи са блъснати от лек автомобил на тротоар в Петрич, двама от тях са с опасност за живота"}
{"url": "http://www.focus-news.net/news/2018/08/16/2556651/govoritelyat-na-beliya-dom-sasht-nyama-da-zabravyat-kak-turtsiya-se-otnese-s-pastor-andryu-bransan.html", "text": "Говорителят на Белия Дом Сара Сандърс предупреди, че САЩ „няма да забравят“ как турското правителство се е отнесло с американския пастор Андрю Брънсън, който е под домашен арест в страната и посочи, че финансовите трудности на Анкара са благодарение на собствената й политика, а не заради действията на Вашингтон, предава  европейската редакция на електронното издание Politico . \r\n„Смятаме, че Турция и конкретно президента (на Турция Реджеп Таийп) Ердгоан се отнесе към пастор Брънсън, за който знаем, че е много добър човек и отличен християнин, който не е направил нищо лошо, много несправедливо“, заяви Сандърс по време на брифинг. „И това е нещо, което администрацията няма да забрави“. \r\nИзданието припомня, че пасторът бе арестуван през октомври 2016 година от турските власти по обвинение, че е сътрудничил на терористични организации и в шпионаж. В сряда турският съд отхвърли обжалването на Брънсън. \r\nСандърс посочи, че увеличените мита върху стоманата и алуминия от Турция не зависят от освобождаването на пастора, но наложените наскоро санкции срещу турски официални лица „са специално заради пастор Брънсън и други лица, за които смятаме, че са задържани несправедливо“. \r\nТя отбеляза също, че Белият дом наблюдава турския финансов сектор, тъй като валутата му се е понижила в последните дни, въпреки че Катар в сряда обеща да се намеси с инвестиция от 15 милиарда долара. \r\nГоворителят на Белия дом отхвърли идеята, че политиките на САЩ по отношение на съюзника му от НАТО, с които отношенията между страните се влошиха допълнително, са предизвикали финансовите трудности на Анкара. \r\n\"Икономическите проблеми на Турция са част от дългосрочна тенденция от собствените й политики, а не резултат от действия,предприети от САЩ\", подчерта Сандърс. \r\nПревод и редакция:", "date": "2018.08.16", "title": "Говорителят на Белия Дом: САЩ няма да забравят как Турция се отнесе с пастор Андрю Брънсън"}
{"url": "http://www.focus-news.net/news/2018/08/16/2556661/plovdiv-povishena-e-opasnostta-ot-obrazuvaneto-na-svlachishta-po-patishtata-bachkovo-narechenski-bani-krichim-devin-i-yugovo-laki.html", "text": "Интензивен е трафикът по участъка на автомагистрала „Тракия“ в Пловдивска област, също по пътищата Пловдив - Карлово и Пловдив - Асеновград - Смолян. Това съобщиха за  Радио „Фокус“ – Пловдив  от Областното пътно управление. Пътните настилки на територията на областта са сухи и нормално проходими. Не се регистрира свлачищна активност, но остава повишена опасността от образуването на свлачища и срутища по пътищата в планинските райони. Най-рискови са направленията Бачково - Нареченски бани, Кричим - Девин и Югово - Лъки. Водачите трябва да бъдат особено бдителни, преминавайки по посочените пътни участъци, призовават от Областното пътно управление. Остава валидно и ограничението за преминаване на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 15 септември движението по пътя Пловдив - Асеновград, от изхода на града до Асеновград, ще се извършва двупосочно в едното платно поради ремонтни дейности в участъка. Все още движението по пътя Югово - Лъки се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Остава забранено и преминаването на тежкотоварни моторни превозни средства над 12 тона по пътя Поповица - Болярци. \r\nНатоварено е движението и на територията на град Пловдив към този час на деня. Колони от автомобили се образуват по булевардите „Пещерско шосе“, „Васил Априлов“, „Шести септември“, „Руски“, „Цар Борис III Обединител“, „Найчо Цанов“, „Христо Ботев“, „Източен“, „Освобождение“ и „Санкт Петербург“. Интензивен е трафикът и по всички входно-изходни артерии. Забранено е преминаването на моторни превозни средства по ул. „Гладстон“ в Пловдив, в участъка от ул. „Преслав” до ул. „Петко Д. Петков“. Причината за ограничението са ремонтни дейности в подлеза под Централна поща, а срокът за извършването им е до 30 ноември. Затворена за движение е ул. „Брезовско шосе“ в града във връзка с реконструкция на бул. „Северен“, в участъка от моста на Адата до бул. „Карловско шосе“. Променен е маршрутът на автобусна линия № 12 от основния вътрешноградски транспорт. Пътните настилки в града са сухи и нормално проходими. Няма данни за тежки пътни инциденти през изминалата нощ. \r\nТони МИХАЙЛОВ", "date": "2018.08.16", "title": "Пловдив: Повишена е опасността от образуването на свлачища по пътищата Бачково - Нареченски бани, Кричим - Девин и Югово - Лъки"}
{"url": "http://www.focus-news.net/news/2018/08/16/2556662/pregled-na-osnovnite-temi-v-shumenskiya-pechat.html", "text": "„Купата от Световното първенство по волейбол идва в Шумен“ е водещото заглавие във вестник  „Шуменска заря“ . В шумен ще бъде представена купата, която ще спечели победителят от Световното първенство по волейбол за мъже през 2018 година. Трофеят ще бъде изложен пред зала „Арена Шумен” на 19 август от 18.00 часа. „Жена даде 6920 лева на телефонни измамници“ е акцент от стр. 2 в броя. Полицейски служители установили помагачи в телефонна измама, която била извършена на 16 юли във Велики Преслав. Жертвата, 69-годишна местна жителка била подлъгана по използваната в последно време схема „помощ на полицията“. „От НАП напомнят зрелостниците да платят здравните си осигуровки“, пише изданието. Част от близо 1 000 абитуриенти от област Шумен, които са положили успешно държавен зрелостен изпит през тази година, трябва да плащат сами здравните си вноски. Учениците, завършили средно образование през 2018 г., трябва да се осигуряват сами докато станат студенти редовно обучение или започнат работа. До 25 август те трябва да подадат декларация образец 7 в НАП, с която еднократно декларират, че ще се осигуряват сами за здраве, както и да платят здравната си вноска за месец юли. Изключение правят тези млади хора, които веднага след завършването на гимназия са започнали работа и се осигуряват от работодателите си. „Финансов фонд за инициативни кметове“, информира ежедневникът. Инициативни кметове от Шуменска област могат да се възползват от финансирането, което предоставя Фонд на фондовете. Той е зареден с 417 млн. лв. за реализиране на проекти, свързани с градското развитие и предприемачество. 353.3 млн. лв. за Фонд за градско развитие и 64.7 млн. лв. за Фонд за ускоряване и начално финансиране. „Музейна изложба разкрива тайните на Черно море“, съобщава изданието. Нова атрактивна изложба е подредена в мраморното фоайе на Регионалния исторически музей в Шумен. „Тайните на Черно море“ поставя акцент върху морските археологически проучвания на потънали кораби и селища в българските води на Черно море. „Обсерваторията събира любителски снимки от пълното лунно затъмнение“, пише вестникът. Астрономическата обсерватория в Шумен, която на 27 юли направи шуменци зрители на необикновен космически спектакъл, желае да събере любителските снимки на едно място. Астрономите приканват зрителите на пълното лунно затъмнение и Великото противостоенето на Марс да изпратят своите фотоси на адрес d.kyurkchieva@shu.bg. Нужно е да посочат двете си имена, имейл за връзка и по желание телефон. Снимките ще се публикуват на сайта на обсерваторията.", "date": "2018.08.16", "title": "Преглед на основните теми в шуменския печат"}
{"url": "http://www.focus-news.net/news/2018/08/16/2556664/veliko-tarnovo-povishena-e-opasnostta-ot-padashti-kamani-v-prohoda-na-republikata.html", "text": "Остава затворен за движение участъкът между площадите „Велчова завера“ и „Цар Асен I“ във Велико Търново. В отсечката се извършват ремонтни дейности на водопроводната мрежа, които трябва да приключат до края на месеца, предаде репортер на  Радио „Фокус“ – Велико Търново . Пропускателен режим е въведен единствено за автобусите на градския транспорт. Обходният маршрут за останалите превозни средства е през Южния пътен възел, улица „Магистрална“, главен път I-4 София – Варна, улица „Теодосий Търновски“, ул. „Димитър Найденов“, ул. „Сливница“, път зад крепостта Царевец – каменен мост в кв. „Асенов“. По същото трасе следва да се движат и автомобилите по направлението Велико Търново – Арбанаси – Горна Оряховица и обратно. \r\nДвижението във Велико Търново е интензивно. Колони от автомобили има в района на Южен пътен възел, пътен възел „Качица“, както и по ул. „Магистрална“, която съвпада с отсечка от пътя София – Варна. Натоварен е трафика и в центъра на града. Допълнително въведени ограничения няма. Светофарите работят нормално. Полицейски служители следят за правилното протичане на движението, патрули има на входовете и изходите на града. В областта също няма нови затворени пътища. Проходът на Републиката е отворен за движение, но остава предупреждението за опасност от падащи камъни. \r\nЛуиза ТРАНЧЕВА", "date": "2018.08.16", "title": "Велико Търново: Повишена е опасността от падащи камъни в Прохода на Републиката"}
{"url": "http://www.focus-news.net/news/2018/08/16/2556663/el-pais-gibraltar-prizova-spasitelniya-korab-vodoley-da-plava-pod-razlichen-flag.html", "text": "Властите на Гибралтар призоваха спасителния кораб „Водолей“ да плава под различен флаг. Заплахата изненада плавателния съд, притежание на френските неправителствени организации “SOS Средиземно море“ и „Лекари без граници“, които обявиха,че призивите на Гибралтар са мотивирани от „политически интереси“, пише  електронното издание на вестник El Pais. \r\nСпоред твърденията на НПО-тата, „Водолей“ е в постоянен контакт с Гибралтар от юни и винаги е изпълнявал всички необходими изисквания. \r\n„Гибралтарските власти нямат абсолютно никаква конкретна или обективна причина за каквито и да е оплаквания срещу „Водолей“, заяви Фредерик Пенард, ръководител на операциите на „Доктори без граници“. \r\nВ момента корабът е в международни води, на 32 мили от Италия и 32 мили от брега на Малта. След като първоначално двете страни отказаха да го приемат, подобно на ситуацията от юни, когато плавателния съд превозваше 630 мигранти, Малта позволи на кораба да хвърли котва в нейните пристанища, отбелязва изданието. \r\nРешението дойде, след като шест страни-членки на Европейския съюз решиха да приемат 141-те мигранти, които в момента са на борда на „Водолей“, както и още 205 души, качени в Средиземно море и 64, спасени в Малта. Съгласно споразумението, Испания ще приеме общо 60 души, Франция – също 60, Португалия – 30, Германия 50 и Люксембург 5, пише вестникът и уточнява, че близо половината хора на плавателния съд са малолетни деца без придружител и две трети са от Еритрея и Сомалия. \r\nEl Pais отбелязва още, че вътрешният министър на Италия Матео Салвини е приветствал новината и е написал в „Туитър“, че Рим е „направил достатъчно“. \r\nПревод и редакция:", "date": "2018.08.16", "title": "El Pais: Гибралтар призова спасителния кораб „Водолей“ да плава под различен флаг"}
{"url": "http://www.focus-news.net/news/2018/08/16/2556665/35-dushi-sa-postradali-pri-katastrofi-v-stranata-prez-izminaloto-denonoshtie.html", "text": "35 души са пострадали при катастрофи в страната през изминалото денонощие. Това съобщиха от пресцентъра на  МВР . На територията на столицата са станали 2 тежки и 40 леки пътни произшествия, при които са пострадали трима души.", "date": "2018.08.16", "title": "35 души са пострадали при катастрофи в страната през изминалото денонощие"}
{"url": "http://www.focus-news.net/news/2018/08/16/2556668/pregled-na-osnovnite-temi-v-burgaskiya-pechat.html", "text": "„Нов завод за милиони разкрива 400 работни места в Бургас“ е водещото заглавие на регионалния ежедневник  „Черноморски фар“ . В Общински съвет - Бургас е постъпила докладна записка от кмета на Община Бургас Димитър Николов, свързана с многомилионната инвестиция за „2МЕКС“ ЕАД. Целият проект е за 124 милиона евро. „Ще произвежда елементи за жп транспорта“, уточнява материалът. „Разбит е канал за контрабандни цигари“ е друга от водещите теми в днешния брой. „Два удара за близо 2 милиона лева осуетиха разследващите“ е подзаглавието на статията. „Водолази изследват на място потъналия край Созопол кораб“ е друга тема от днешното издание. Събраните данни ще бъдат използвани за съставяне на техническото предложение за източване на горивото от плавателния съд. „Спецсъдът остави в ареста Пейко Янков“ четем още от първата страница на ежедневника. Адвокатът му: Той не е бил издирван, а като свидетел. „Единственият обитаем остров по Българското Черноморие – „Света Анастасия – отбеляза своя празник“ е още едно заглавие от днескашния брой на вестника. Тема на деня е: Турция е хит за българите. Няма притеснителни наблюдения за отлив на туристи от южната ни съседка в Приморско и Китен.", "date": "2018.08.16", "title": "Преглед на основните теми в бургаския печат"}
{"url": "http://www.focus-news.net/news/2018/08/16/2556666/silistra-shte-bade-otkrit-mezhdunarodniyat-konkurs-rechni-noti-v-tutrakan.html", "text": "Международният конкурс „Речни ноти“ ще се проведе от днес до 18 август в Тутракан. Това съобщиха от пресцентъра на  Община Тутракан . Откриването на 17-тото издание на проявата ще се състои от 20.00 часа в амфитеатъра в Крайдунавския парк в града. От 20.30 часа започва конкурсната част.  \r\nНа 17 август от 10.30 часа конкурсът продължава в Народно читалище „Н. Й. Вапцаров“, а от 20.30 часа в Крайдунавския парк ще се проведе концерт с участието на рок група „Хоризонт“, вокална формация „Вива тийнс“ и вокална група „Слънчева усмивка“.  \r\nОт 17.00 часа на 18 август в Обредния дом в Тутракан ще се проведе майсторски клас с вокалния педагог Аделина Колева. От 19.00 часа в амфитеатъра в Крайдунавския парк започва церемонията по награждаване на победителите в Международния конкурс „Речни ноти“, а от 20.00 часа под наслов „Война на гласовете“ ще се проведе гала концерт на лауреатите от 17-тото издание на конкурса.", "date": "2018.08.16", "title": "Силистра: Ще бъде открит Международният конкурс „Речни ноти“ в Тутракан"}
{"url": "http://www.focus-news.net/news/2018/08/16/2556673/gabrovo-uchastak-ot-patya-mezhdu-sevlievo-i-oblastniya-tsentar-e-zatvoren-zaradi-remont.html", "text": "Участък от пътя между Севлиево и Габрово е затворен заради ремонт. В отсечката от км 18+000 до км 18+965, в района на село Новаковци, се извършва рехабилитация на пътно съоръжение при км 18+693. Движението по направление Габрово – Севлиево се организира  през селата Горна Росица, Райновци, Враниловци и град Севлиево. В обратна посока се преминава през селата Горна Росица, Гъбене, Райновци и Враниловци. От Областно пътно управление – Габрово съобщиха за  Радио „Фокус“ – Велико Търново , че ремонтът трябва да приключи до 12 септември, а на място е поставена  необходимата пътна сигнализация.  Условията за пътуване в региона са нормални. Времето е ясно и слънчево, настилките са сухи. Трафикът в началото на работния ден е интензивен.  \r\nОтворен за движение на товарни автомобили под 12 тона е прохода Шипка. ТИР-овете над 12 тона се пренасочват през Прохода на Републиката. В едната лента се осъществява движението в участък от пътя Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Движението  в друга част от път II-44 Драгановци – Габрово – от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.08.16", "title": "Габрово: Участък от пътя между Севлиево и областния център е затворен заради ремонт"}
{"url": "http://www.focus-news.net/news/2018/08/16/2556671/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Говорителят на Белия Дом Сара Сандърс предупреди, че САЩ „няма да забравят“ как турското правителство се е отнесло с американския пастор Андрю Брънсън, който е под домашен арест в страната и посочи, че финансовите трудности на Анкара са благодарение на собствената й политика, а не заради действията на Вашингтон, предава  европейската редакция на електронното издание Politico . \r\n„Смятаме, че Турция и конкретно президента (на Турция Реджеп Таийп) Ердгоан се отнесе към пастор Брънсън, за който знаем, че е много добър човек и отличен християнин, който не е направил нищо лошо, много несправедливо“, заяви Сандърс по време на брифинг. „И това е нещо, което администрацията няма да забрави“. \r\nИзданието припомня, че пасторът бе арестуван през октомври 2016 година от турските власти по обвинение, че е сътрудничил на терористични организации и в шпионаж. В сряда турският съд отхвърли обжалването на Брънсън. \r\nСандърс посочи, че увеличените мита върху стоманата и алуминия от Турция не зависят от освобождаването на пастора, но наложените наскоро санкции срещу турски официални лица „са специално заради пастор Брънсън и други лица, за които смятаме, че са задържани несправедливо“. \r\nТя отбеляза също, че Белият дом наблюдава турския финансов сектор, тъй като валутата му се е понижила в последните дни, въпреки че Катар в сряда обеща да се намеси с инвестиция от 15 милиарда долара. \r\nГоворителят на Белия дом отхвърли идеята, че политиките на САЩ по отношение на съюзника му от НАТО, с които отношенията между страните се влошиха допълнително, са предизвикали финансовите трудности на Анкара. \r\n\"Икономическите проблеми на Турция са част от дългосрочна тенденция от собствените й политики, а не резултат от действия,предприети от САЩ\", подчерта Сандърс. \r\n***  Властите на Гибралтар призоваха спасителния кораб „Водолей“ да плава под различен флаг. Заплахата изненада плавателния съд, притежание на френските неправителствени организации “SOS Средиземно море“ и „Лекари без граници“, които обявиха,че призивите на Гибралтар са мотивирани от „политически интереси“, пише  електронното издание на вестник El Pais. \r\nСпоред твърденията на НПО-тата, „Водолей“ е в постоянен контакт с Гибралтар от юни и винаги е изпълнявал всички необходими изисквания. \r\n„Гибралтарските власти нямат абсолютно никаква конкретна или обективна причина за каквито и да е оплаквания срещу „Водолей“, заяви Фредерик Пенард, ръководител на операциите на „Доктори без граници“. \r\nВ момента корабът е в международни води, на 32 мили от Италия и 32 мили от брега на Малта. След като първоначално двете страни отказаха да го приемат, подобно на ситуацията от юни, когато плавателния съд превозваше 630 мигранти, Малта позволи на кораба да хвърли котва в нейните пристанища, отбелязва изданието. \r\nРешението дойде, след като шест страни-членки на Европейския съюз решиха да приемат 141-те мигранти, които в момента са на борда на „Водолей“, както и още 205 души, качени в Средиземно море и 64, спасени в Малта. Съгласно споразумението, Испания ще приеме общо 60 души, Франция – също 60, Португалия – 30, Германия 50 и Люксембург 5, пише вестникът и уточнява, че близо половината хора на плавателния съд са малолетни деца без придружител и две трети са от Еритрея и Сомалия. \r\nEl Pais отбелязва още, че вътрешният министър на Италия Матео Салвини е приветствал новината и е написал в „Туитър“, че Рим е „направил достатъчно“. \r\n***  Случаите на нечувания доскоро феномен на заливане с киселина в Обединеното кралство са достигнали до средно по 15 на седмица за последните три години, като по-голямата част от тях са в столицата Лондон, където престъпността е излязла извън контрол, пише  електронното издание на вестник Protothema . \r\nСпоред данните на вестник Mirror, между януари 2015 година и май 2018-а във Великобритания са регистрирани 2602 заливания с киселина. \r\nСравнявайки тази цифра - която със сигурност ще бъде по-висока средно за 2018 за тези престъпления, като се има предвид очевидното нарастване на киселинните нападения през изминалата година, вестникът отбелязва, че между 2007 и 2011 г. има само 100 такива атаки или само по една седмица през този период, пише вестникът. \r\nОгромното мнозинство от нападенията са се случили в Лондон – 73% - въпреки че само 12% от населението на Обединеното кралство живее в столицата. \r\nВ някои случаи през последните години, се съобщава в доклада, има нападения срещу деца и от деца извършители, едното на шестгодишна възраст. \r\nВече много източници алармират за нарастващата популярност на киселинните атаки във Великобритания и особено в Лондон, като градът е коронясан за столица на нападенията с киселина през 2017 година заради стигналите до „епидемично“ ниво инциденти, пише „Прототема“. \r\n*** Повече от един милион лейбъристи са променили позицията си относно Брекзит и искат нов референдум, заяви бившият британски премиер от лейбъристката партия, цитиран от вестник  Daily Express . \r\nTой също така изтъкна  две скорошни анкети, които показаха, че 29% гласувалите за напускане сега са преминали към позицията за оставане или към тези, които не са решили как биха гласували. \r\nПо време на Международния фестивал на книгата в Единбург Браун заяви, че това означава, че повече от един милион гласоподаватели  са променили мнението си от историческия референдум през юни 2016 г. \r\nБившият премиер също така твърди, че както тези които подкрепят Брекзит, така и тези, които са против имат едно общо нещо - \"и двете страни  все повече губят надежда за по-добро бъдеще за Великобритания\". \r\nТой също така заяви, че никоя от предложените сделки за излизане от Брюксел не може да изпълни обещаното, а Великобритания „се разбива от едно предложение в друго. \r\n\"Искащите оставане в ЕС гласоподаватели са обезумели, страхувайки се, че сме преминали  от „мек“  Брекзит към „твърд“  Брекзит и към Брекзит без споразумение с ЕС. Но подкрепящите напускането  смятат, че нито една от опциите за споразумение  след  Брекзит- като с  Норвегия,  в швейцарски стил или варианта с  Канада - може да предостави това, което им е обещано и сега се чувстват предадени“ , продължи Браун. \r\n\"В действителност сега прекарахме последните две години, парализирани от разделение, като не успяхме да се справим с причините за Брекзит. Нашата страна често е обвинявана, че е останала в миналото“, завърши Гордън Браун.", "date": "2018.08.16", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/08/16/2556672/burgas-v-grada-zapochva-mezhdunarodniyat-festival-letni-praznitsi-na-izpyatata-poeziya-soleni-vetrove.html", "text": "В Бургас ще се проведе десетото юбилейно издание на Международния фестивал „Летни празници на изпятата поезия – Солени ветрове“. Това съобщиха от пресцентъра на  Общината . От днес до 18 август на откритата сцена „Охлюва“ в Морската градина бардове от цялата страна и чужбина ще влязат в музикален диалог с публиката. На сцената ще бъдат представени авторските песни на утвърдени вече имена и изгряващи поети с китари, скечове на актьори и поезия. \r\nПроектът е финансиран със съдействието на Община Бургас, а организатор е Сдружение „СОЛЕНИ ВЕТРОВЕ“. Днес от 18.00 до 21.00 часа ще се състои „Кръгът на барда“ - концерт на бардове от едноименния клуб за авторска песен - Бургас и ПРИЯТЕЛИ.", "date": "2018.08.16", "title": "Бургас: В града започва Международният фестивал „Летни празници на изпятата поезия – Солени ветрове“"}
{"url": "http://www.focus-news.net/news/2018/08/16/2556670/vidin-v-posoka-granichen-punkt-dunav-most-2-se-dvizhat-predimno-tezhkotovarni-avtomobili-nay-natovaren-e-trafikat-v-uchastaka-mezhdu-vidin-i-dunavtsi.html", "text": "В посока граничен пункт „Дунав мост 2“ се движат предимно тежкотоварни автомобили, съобщи за  Радио „Фокус“ – Видин  дежурният служител в Областно пътно управление - Видин. Най-натоварен е трафикът в участъка между Видин и Дунавци.  \r\nДвижението по път I-1 се осъществява двупосочно в едното платно поради ремонтни дейности на пътен надлез от прилежащата инфраструктура на Дунав мост 2. Срокът за ремонтните дейности е до 25 август. Движението по път II-14 Видин – Кула – Връшка чука е ограничено поради укрепване на свлачище. Обходният маршрут е по съществуващ стар път в непосредствена близост до път II-14. Движението се регулира с вертикална сигнализация.  \r\nВъв Видин трафикът е натоварен в централната градска част, по входно изходните артерии на града и по бул. „Панония“. \r\nАнна ЛОЗАНОВА", "date": "2018.08.16", "title": "Видин:  В посока граничен пункт „Дунав мост 2“ се движат предимно тежкотоварни автомобили, най-натоварен е трафикът в участъка между Видин и Дунавци"}
{"url": "http://www.focus-news.net/news/2018/08/16/2556674/pregled-na-osnovnite-temi-vav-velikotarnovskiya-pechat.html", "text": "„Ремонтът в старата част отново разгневи търновци“ е заглавие от първа страница на областния всекидневник  „Янтра Днес” . Ремонтът в старата част на В. Търново, който тече от няколко месеца, за пореден път предизвика недоволство сред гражданите. Причината този път е обновяването на ул. „Драгоман“ до АК „Аркус“. В момента там се редят нови павета на мястото на стария калдъръм. „Разследват мистериозната смърт на бременна жена“, пише още вестникът. Бременна жена в осмия месец от В. Търново почина внезапно в дома си във вторник, научи „Янтра ДНЕС“. Тя легнала да си почине следобед и не се събудила. Дългият сън направил впечатление на майка ѝ, която потърсила спешна помощ. „За часове свищовски полицаи разкриха две кражби“ е новина от криминалната хроника. В изданието ще откриете и материал, разказващ за отбелязването на Голяма Богородица в село Арбанаси, където „стотици вярващи се поклониха на Божията майка“. „Етърци втори на турнира „Трифон Иванов“, столичният „Левски“ спечели надпреварата“ е новина от спортните страници.  \r\n„Арбанаси празнува в Деня на Успение Богородично“ е заглавие от другия областен ежедневник  „Борба“ . Великотърновското село и архитектурен резерват Арбанаси празнува в Деня на Голяма Богородица – 15 август. Още рано сутринта стотици посетители се отправиха към манастира „Свето Успение Богородично“, за да се помолят за здраве, да запалят свещ и да се поклонят пред чудотворната икона на Божията Майка. „В сръбския град Бела Паланка опитаха балванска баница“ е друга тема от вестника. 27 представители на търновското село Балван участваха в традиционния празник на баницата „Дани Банице“ в сръбския град Бела Паланка. Освен майсторките на балванска баница до сърбия са пътували участници в групата за обрабптен фолклор при читалище „Нива – 1898“ с ръководител Тодор Арнаудов. „Мистериозна смърт на бременна почерни търновско семейство“ е новина от криминалната хроника на всекидневника. На първа страница на областния ежедневник е поместен и материал, разказващ за посещението на народния представител и зам.-председател на политическа партия ГЕРБ Цветан Цветанов във Великотърновска област.", "date": "2018.08.16", "title": "Преглед на основните теми във великотърновския печат"}
{"url": "http://www.focus-news.net/news/2018/08/16/2556667/ministar-neno-dimov-reshenieto-za-vtori-lift-na-bansko-kam-momenta-ne-e-otmeneno.html", "text": "Решението за втори лифт на Банско към момента не е отменено. Това каза министърът на околната среда и водите Нено Димов в ефира на „Здравей, България“ по  Нова телевизия  във връзка с произнасянето на ВАС за  решението за втори лифт на Банско.  \r\n„Нека да бъдем коректни. Няма влязло в сила решение на ВАС“, каза той и поясни, че следователно решението за втория лифт не е отменено. По думите му не е необходима екологична оценка за втория лифт. „Твърдя, че не трябва екологична оценка. Между другото самият съд казва в своето решение или по-точно в преамбюла към него, че това е рамков документ“, каза той и поясни, че рамковите документи не подлежат на екологична оценка. Във връзка твърденията за нарушени разпоредби по два закона по втория лифт, министър Нено Димов заяви, че българското законодателство изцяло е хармонизирано с европейското. „Неколкократно от януари насам, комисар Кармену Вела каза, че няма нарушение на европейското законодателство, което може да се разбира и в частност на българското. Оттук нататък как ще процедира съдът, той е независима институция и не бих искал да коментирам преди да има окончателно решение“, допълни министърът на околната среда.  \r\nВъв връзка с рекорда на Гинес за най-дълго хоро, което влезе в едно от Седемте рилски езера, министър Димов обясни, че става въпрос за много неприятен инцидент и увери, че организаторите ще бъдат санкционирани.  Той направи паралел на случая с този на създаденото сметище на плажа в Корал.  „Разпоредих проверка на Районната инспекция и лично говорих с кмета на Царево“, каза Нено Димов. Той допълни, че сметосъбиращата техника не може да навлиза в пясъка, където са преместени кофите.  „Ние трябва да си даваме сметка, че когато имаме права, трябва да имаме и някакви задължения“, каза министърът по отношение на двата случая.", "date": "2018.08.16", "title": "Министър Нено Димов: Решението за втори лифт на Банско към момента не е отменено"}
{"url": "http://www.focus-news.net/news/2018/08/16/2556675/kyustendil-v-bobov-dol-i-sapareva-banya-shte-se-provede-kampaniya-za-bezplatno-i-anonimno-izsledvane-za-nositelstvo-na-hiv.html", "text": "В два последователни дни ще се проведе кампания за безплатно и анонимно изследване за носителство на ХИВ. Това съобщи за  Радио „Фокус” – Кюстендил  Елена Андонова, експерт към Регионална здравна инспекция – Кюстендил. От 9.00 часа днес пред сградата на Общината в Бобов дол ще се проведе лятна анти СПИН кампания. До 13.00 часа ще се провежда анонимно изследване на желаещите за носителство на ХИВ, консултиране и предоставяне на здравно-образователни материали и презервативи; изследване на количеството на въглеродния окис в издишания въздух на пушачите. Същите дейности са планирани и за град Сапарева баня. Кампанията там ще се проведе на 17 август от 11.00 часа до 14.00 часа в парк „Гейзера”. \r\nВенцеслав ИЛЧЕВ", "date": "2018.08.16", "title": "Кюстендил: В Бобов дол и Сапарева баня ще се проведе кампания за безплатно и анонимно изследване за носителство на ХИВ"}
{"url": "http://www.focus-news.net/news/2018/08/16/2556669/sofiya-glaven-inspektor-rosen-rapchev-shte-predstavi-obobshteni-danni-za-provedena-operatsiya-po-liniya-na-tispol-za-skorost.html", "text": "Главен инспектор Росен Рапчев от отдел „Пътна полиция“ ще предостави обобщени данни за проведената операция по линия на TISPOL за скорост. Това съобщиха от пресцентъра на  МВР . Брифингът ще се състои днес, 16 август, от 11.30 часа, на входа на Главна дирекция „Национална полиция“.", "date": "2018.08.16", "title": "София: Главен инспектор Росен Рапчев ще представи обобщени данни за проведена операция по линия на TISPOL за скорост"}
{"url": "http://www.focus-news.net/news/2018/08/16/2556678/plovdiv-rayonniyat-sad-v-asenovgrad-shte-gleda-deloto-sreshtu-chastniya-sadeben-izpalnitel-atanas-atanasov-prisvoil-nad-730-000-lv.html", "text": "Районният съд в Асеновград ще гледа делото срещу частния съдебен изпълнител Атанас Атанасов, присвоил над 730 000 лв. чужди пари. Това съобщиха за  Радио „Фокус“ – Пловдив  от пресцентъра на Съда. В качеството си на длъжностно лице, в период от шест години Атанас Атанасов е присвоил парите, връчени в това му качество и поверени му да ги пази и управлява от различни физически и юридически лица. Сумата е постъпила в сметките му в четири банки след разпродажби на имущество на длъжници.", "date": "2018.08.16", "title": "Пловдив: Районният съд в Асеновград ще гледа делото срещу частния съдебен изпълнител Атанас Атанасов, присвоил над 730 000 лв."}
{"url": "http://www.focus-news.net/news/2018/08/16/2556677/dobrich-remont-se-izvarshva-po-ulitsite-yordan-yovkov-i-tsar-samuil-zaradi-obnovyavane-na-vodniya-sektor-v-grada.html", "text": "Ремонт се извършва по улиците „Йордан Йовков“ и „Цар Самуил“ заради обновяване на водния сектор в града, предаде кореспондент на  Радио „Фокус” – Варна . Част от улица „Никола Петков“ в Добрич също е в ремонт в рамките на интегрирания план за обновяване на водния сектор. Работи се в района от ул. „Батовска“. По бул. „Добричка епопея“ движението на автомобили се извършва само в едното платно заради строителни дейности в близост до кръстовището с бул. „Добруджа“. Продължават дейностите по интегрирания проект за обновяване на водния сектор в града. В периода до 19 август в рамките на „Интегриран проект за подобряване на водния сектор в град Добрич“ по лот 3 ще се работи по ул. „Стефан Стамболов“ от „Дружба 4“ до ул. „Никола Петков“ , ул. „Самарско знаме“, ул. „Опълченска“, ул. „Черно море“, ул. „Чайка“, ул. „Ясна поляна“ от „Агликина поляна“ до ул. „Теменуга“, ул. „Ясна поляна“ от „Теменуга“ до „Русалка“, ул. „Ропотамо“ и ул. „Батовска“, кв. „Строител“, ул. „Бачо Киро“, ул. „Перущица“ и ул. „Трапезица“. До 17 август по лот 2  ще се работи по ул. „Иларион Макариополски“, ул. „Иван Рилски“, ул. “Добричка епопея“ , ул. „Кирил и Методий“ , изграждане на водопровод към кв. „Рилци“ с начало от ул. „Св. П. Атанасов“, ул. „Баба Тонка“, ул. „Цар Самуил“, ул. „Георги Кирков“, ул. „Цар Самуил“, ул. „Неофит Бозвели“, ул. „Панайот Хитов“ и ул. „Бачо Киро“. Две кръгови кръстовища по Околовръстния път на града са в ремонт - на изхода на Добрич в посока курортния комплекс „Албена“ и в посока Генерал Тошево. В тези участъци се изгражда нова пътна настилка. Навсякъде движението е регулирано с пътни знаци, отправен е апел към водачите да се движат със съобразена скорост. Ремонтни дейности на асфалтовата настилка се извършват по направленията път II-29 Варна – Добрич и път II-71 Силистра – Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. В Добрич времето е ясно и слънчево, тихо е. \r\nЖулиета НИКОЛОВА", "date": "2018.08.16", "title": "Добрич: Ремонт се извършва по улиците „Йордан Йовков“ и „Цар Самуил“ заради обновяване на водния сектор в града"}
{"url": "http://www.focus-news.net/news/2018/08/16/2556681/hms-novo-selo-nivoto-na-dunav-pri-lom-se-e-ponizhilo-s-14-sm-za-poslednoto-denonoshtie.html", "text": "Нивото на Дунав в началото на българския участък на реката за последното денонощие се е понижило с 8 см, като водният стоеж на реката там е 57 см. Това съобщиха от  Хидрометеорологичната станция  (ХМС) в Ново село. Нивото на реката край Видин е 101 см, а регистрираното е понижение от 9 см. При Лом през последното денонощие понижението в нивото на реката е 14 см. Водният стоеж е там 134 см. Нивото на реката край Оряхово е 39 см., там е регистрирано понижение с 12 см.  \r\nТемпературата на водата край Ново село е 26,1 градуса, а край Оряхово - 26,6 градуса.", "date": "2018.08.16", "title": "ХМС-Ново село: Нивото на Дунав при Лом се е понижило с 14 см за последното денонощие"}
{"url": "http://www.focus-news.net/news/2018/08/16/2556679/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-avgust.html", "text": "„Софийска вода” временно ще прекъсне водоснабдяването в някои части на столицата на 17 август. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Костенски водопад“, кв. „Манастирски ливади“, се налага спиране на водоподаването от 09:30 до 19:00 часа на клиентите на „Софийска вода”, живеещи в района на: ул. „Шарл Шампо“ от ул. „Боянски водопад“ до ул. „Акад. Георги Наджаков“; ул. „Костенски водопад“ от ул. „Тодор Каблешков“ до ул. „Иван Киров“, ул. „Акад. Георги Наджаков“, ул. 409. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костенски водопад“ ъгъла с ул. „Шарл Шампо“. \r\nВъв връзка с подмяна на пожарен хидрант на бул. „Тодор Александров“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Овчо поле“ от бул. „Тодор Александров“ до бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Овчо поле“ ъгъла с бул. „Тодор Александров“. \r\nВъв връзка с подмяна на сградно водопроводно отклонение на бул. „Евлоги и Христо Георгиеви“, кв. „Подуене“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на: бул. „Евлоги и Христо Георгиеви“ от ул. „Оборище“ до бул. „Мадрид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ №94. \r\nВъв връзка с подмяна на сградно водопроводно отклонение на ул. „Иван Гарванов“, кв. „Факултета“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Иван Гарванов“ от ул. „Ришки проход“ до ул. „Дръстър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Гарванов“ ъгъла с ул. „Доростол“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.16", "title": "„Софийска вода” временно ще прекъсне водоснабдяването в някои части на столицата на 17 август"}
{"url": "http://www.focus-news.net/news/2018/08/16/2556676/pazardzhik-opasnost-ot-padashti-kamani-ima-po-patishtata-v-chastta-ot-rodopite-v-oblastta.html", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Най-интензивно е движението по главен път I-8 Пловдив-Пазарджик - Белово - Костенец. Пътните настилки са сухи. Ограничение е въведено за моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В По пътищата в частта на Родипите областта остава в сила опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.08.16", "title": "Пазарджик: Опасност от падащи камъни има по пътищата в частта от Родопите в областта"}
{"url": "http://www.focus-news.net/news/2018/08/16/2556682/pazardzhik-izgrazhdat-tri-novi-ulitsi-v-selo-butreva-sas-sredstva-otpusnati-ot-pravitelstvoto.html", "text": "Кметът на Велинград д-р Костадин Коев положи първа копка за ремонта на улица в село Бутрева, която никога не е асфалтирана, съобщи за  Радио „Фокус“ – Пазарджик  Бояна Кирилова от Общината. Тя обясни, че с този символичен акт започва изграждането на три нови улици в селото. „Това стана възможно с отпуснати средства с министерско постановление от правителството на стойност 150 000 лева. В родопското село възрастните хората коментираха, че никога не са и мечтали да ходят по асфалт. Те нямат пътища и смятат това за един от сериозните свои проблеми. Затова и при първата копка на изграждане на улиците те бяха истински щастливи и не пропуснаха да благодарят на кмета д-р Коев и на всички подкрепили проекта“, коментира Кирилова. Тя допълни, че улиците в село Бутрева трябва да бъдат изградени в срок от 2 месеца. \r\nВаня НИКОЛОВА", "date": "2018.08.16", "title": "Пазарджик: Изграждат три нови улици в село Бутрева със средства, отпуснати от правителството"}
{"url": "http://www.focus-news.net/news/2018/08/16/2556680/pregled-na-osnovnite-temi-v-dobrudzhanskiya-pechat.html", "text": "„Официално валидираха пощенската марка, посветена на Кан Тервел“, съобщава на първа страница вестник  „Добруджанска трибуна“ . В добруджанската община се отбелязва 1300-та годишнина от победата на Кан Тервел над арабите при Константинопол през 718 година. Церемонията се е състояла в Ритуалния дом на град Тервел. Изображението на пощенската марка е дело на художника д-р Ненко Атанасов от Националната художествена академия. Отпечатани са 8000 броя от тази марка, която е на стойност 2 лв. „При пожар на кораб в морето край Крапец е загинал член на екипажа“, съобщава изданието. Инцидентът е станал в обхвата на български териториални води край шабленското село. Член на екипажа е загинал при гасене на пожара. Разследването по случая е поето от следовател от Окръжния следствен отдел към Окръжна прокуратура. „Предстои концерт с флейта и арфа, посветен на Клод Дебюси“, съобщава всекидневникът. Концертът ще се състои на 19 август от 20.00 часа в Каменна зала в Държавния културен институт-Културен център „Двореца“ в Балчик. Входът е свободен. Изпълненията ще са на Ивона Недева, флейта, и Анджела Маджарова, арфа. Композиторът Клод Дебюси е сочен за един от основоположниците на импресионизма в класическата музика. За още един интересен концерт съобщава изданието – етно концерт на групата от Навара „Миелочин“. Той ще се състои в „Двореца“ на 21 август от 20,00 часа. Това е последна изява на групата от нейното голямо източноевропейско турне. От спортната страница – „Над 40 участници се очакват в турнир „Воля за победа“. За поредна година Добрич ще е домакин на турнир по канадска борба. Той е част от националната едноименна верига. Очакват се и гости от чужбина. За призьорите са осигурени купи и награди. Община град Добрич е оказала съдействие за настаняването на гости и участници.", "date": "2018.08.16", "title": "Преглед на основните теми в добруджанския печат"}
{"url": "http://www.focus-news.net/news/2018/08/16/2556683/vratsa-pokrivat-teatralen-salon-i-biblioteka-na-chitalishteto-v-selo-glozhene-sa-izgoreli-pri-pozhara-v-tsentara-na-seloto.html", "text": "Покривът, театрален салон и библиотека на читалището в село Гложене са изгорели при пожара в центъра на селото. Това съобщиха от  ОДМВР - Враца . Сигналът за пожара е подаден на 15 август 2018 г. в 05.25 часа. Съобщено е за пожар в търговски обект в центъра на село Гложене. На място е изпратен екип на РСПБЗН – Козлодуй и дежурна оперативна група. Извършен е оглед на местопроизшествие, от който е установено, че е възникнал пожар в двуетажна сграда, собственост на Потребителна кооперация „Солидарност“ в село Гложене. Напълно изгоряла е покривната конструкция на сградата, огънят е нанесъл поражения и на втория етаж. Вследствие на пожара е засегната намиращата се в непосредствена близост сграда на читалището. Изгоряла е покривната конструкция на читалището, театрален салон с коридори и предверие към него,  помещение обособено като библиотека. Причините и нанесените щети са в процес на изясняване.  \r\nИзвършен е допълнителен оглед на местопроизшествие. Образувано е досъдебно производство.", "date": "2018.08.16", "title": "Враца: Покривът, театрален салон и библиотека на читалището в село Гложене са изгорели при пожара в центъра на селото"}
{"url": "http://www.focus-news.net/news/2018/08/16/2556686/dobrich-do-24-avgust-shte-se-izvarshva-prisaedinyavane-na-abonati-kam-nov-vodoprovod-na-ul-yordan-yovkov-vseki-raboten-den-shte-bade-spirano-vodopodavaneto-v-rayona.html", "text": "От днес до 24 август ще се извършва присъединяване на абонати към нов водопровод на ул. „Йордан Йовков“ в Добрич, предаде кореспондентът на  Радио „Фокус” . Дейностите ще се осъществяват в участъка от ул. „Васил Левски“ до ул. „Цар Самуил“ и на самата ул. „Цар Самуил“, в отсечката от ул. „Цар Петър“ до ул. „Кап. Димитър Списаревски“. Поради тази причина ще бъде спирано водоподаването в района всеки работен ден, за времето от 09.00 до 17.00 часа. \r\nЖулиета НИКОЛОВА", "date": "2018.08.16", "title": "Добрич: До 24 август ще се извършва присъединяване на абонати към нов водопровод на ул. „Йордан Йовков“, всеки работен ден ще бъде спирано водоподаването в района"}
{"url": "http://www.focus-news.net/news/2018/08/16/2556684/evangelos-venizelos-za-sazhalenie-krizata-ne-e-otminala.html", "text": "Бившият финансов министър на Гърция и бивш лидер на ПАСОК Евангелос Венизелос заяви, че гръцката икономическа криза не е завършила и че победата на „Коалицията на радикалната левица“(СИРИЗА) през 2015 година е дерайлирала икономиката на страната и надеждите за икономически прогрес, пише  електронното издание на вестник „То Вима“ . \r\n„За съжаление, кризата не е преминала, защото настоящата политическа система я насърчава“, заяви Венизелос в интервю пред немското издание Der Spiegel  във връзка с излизането на Гърция от програмата за строги икономии на 20 август. \r\n„Кризата хвана еврозоната в момент, когато тя нямаше инструменти, за да я предотврати и да се справи с нея. Гръцката програма бе твърде закъсняла. Тя предложи неадекватни мерки и беше изключително оптимистична и незавършена“, смята бившият лидер на ПАСОК. \r\n„Победата на популистките сили (СИРИЗА) през 2015 година доведе до втора икономическа криза и трета кредитна програма и причини огромни щети. В момента страната не може да се върне там, където беше през 2014 година“, смята Венизелос. \r\n„Когато правителството на СИРИЗА и „Независимите гърци“ бе принудено да наложи фискални и структурни реформи, беше прекалено късно. За съжаление, кризата не е свършила, защото настоящата политическа система я насърчава. Когато някой не казва неудобните истини и не взима решения, без оглед на политическата и емоционалната цена, това не е в интерес на Европа или неговата собствена страна“, обобщи бившият финансов министър на Гърция. \r\nПревод и редакция:", "date": "2018.08.16", "title": "Евангелос Венизелос: За съжаление, кризата не е отминала"}
{"url": "http://www.focus-news.net/news/2018/08/16/2556688/kmetat-na-sofiya-yordanka-fandakova-shte-proveri-novoizgradenata-detska-gradina-76-sarnichka.html", "text": "От 12.00 часа днес кметът на София Йорданка Фандъкова ще провери новоизградената Детска градина 76 „Сърничка“. Това съобщиха от пресцентъра на  Столична община . Детската градина е за 10 групи. Новата сграда се намира в жк. „Младост 4“ на ул. „Детска мечта“ 20.", "date": "2018.08.16", "title": "Кметът на София Йорданка Фандъкова ще провери новоизградената Детска градина 76 „Сърничка“"}
{"url": "http://www.focus-news.net/news/2018/08/16/2556691/dobrich-nyakolko-ulitsi-v-grada-sa-s-narusheno-vodopodavane-poradi-avarii-i-stroitelni-deynosti.html", "text": "Голяма част от града е с нарушено водоподаване поради аварии и строителни дейности, съобщиха от  водоснабдителното дружество . В Добрич заради работа по обновяване на водния сектор от 8.00 до 17.00 часа без водопдоаване ще бъдат абонатите по ул. „Цар Самуил“, ул. „Васил Левски“, ул. „Йордан Йовков“, ул. „Георги Кирков“, ул. „Димитър Списаревски“, ул. „Даскал Д. Попов“, жк. „Строител“, в Индустриалната зона – Авиоградът, в жк. „Балик“, кв. „Рилци“ и в местността Лозята - ул. „Иван Кършовски“. В областта поради отстраняване на аварии по водопреносната мрежа без водоподаване са в община Добрич-селска с. Победа, с. Бенковски, с. Соколник, с. Росеново, ПС - Оброчище, напор с. Врачанци, в община Балчик - с. Дъбрава, в община Каварна - с. Българево, с. Камен бряг (работи се по отстраняване на две аварии), в с. Хаджи Димитър се изгражда нов водопровод, в община Тервел – общинският център, с. Жегларци и напор с. Сърнец, в община Генерал Тошево - ул. „Отец Паисий“ и с. Великово, и в община Шабла - с. Дуранкулак.", "date": "2018.08.16", "title": "Добрич: Няколко улици в града са с нарушено водоподаване поради аварии и строителни дейности"}
{"url": "http://www.focus-news.net/news/2018/08/16/2556689/plovdiv-okrazhniyat-sad-shte-gleda-zhalba-na-zadarzhaniya-za-trafik-na-migranti-politsay-sreshtu-nalozhenata-mu-myarka-za-neotklonenie.html", "text": "Окръжен съд – Пловдив ще гледа жалба на полицая, който беше задържан за трафик на мигранти. Това съобщи за  Радио „Фокус” - Пловдив  говорителят на съда. Карловският районен съд му наложи мярка „задържане под стража”, която той обжалва. Съдебното заседание ще се проведе от 15.30 ч. в зала 2 на Окръжен съд - Пловдив. \r\n29-годишният служител Охранителна полиция към СДВР Владимир Стоянов бе задържан на 5 август, докато е превозвал мигранти, след няколко неуспешни опита на полицейски патрули да бъде спрян на пътя. Съдът в Карлово постанови спрямо него най-тежката мярка за неотклонение „задържане под стража”. Повдигнати са му 2 обвинения – за подпомагане на незаконно пребиваване на бежанци у нас и за възпрепятстване органите на реда да вършат служебните си задължения. \r\nЦветана ТОНЧЕВА", "date": "2018.08.16", "title": "Пловдив: Окръжният съд ще гледа жалба на задържания за трафик на мигранти полицай срещу наложената му мярка за неотклонение"}
{"url": "http://www.focus-news.net/news/2018/08/16/2556690/sarajevo-times-tribunalat-v-haga-shte-proiznese-okonchatelnata-prisada-na-radovan-karadzhich-prez-dekemvri.html", "text": "Международният трибунал в Хага планира да обяви заключителната присъда на бившия президент на Република Сръбска Радован Караджич през декември тази година, пише  електронното издание Sarajevo Times . \r\nСпоред присъдата му на първа инстанция на Хагския трибунал, която бе обжалвана и от прокурорите и от защитата, Караджич бе осъден на 40 години лишаване от свобода за осъществяване на геноцид в Сребреница, преследване на бошняци и хървати в Босна и Херцеговина (БиХ), тероризиране на хората в Сараево и взимане на членове на Силите за опазване на мира към ООН (UNPROFOR) като заложници, отбелязва изданието. \r\nСъдебният състав оправда бившият лидер на босненските сърби по обвиненията за осъществяване на геноцид в седем други общини в БиХ, припомня още медуията. \r\nКараджич поиска решението на първа инстанция да бъде отменено поради процедурни грешки и неправилно установени факти и поиска повторно разглеждане на процеса. Прокурорите пък поискаха тойда бъде признат за виновен за геноцид през 1992 г. и да бъде осъден на доживотен затворе. \r\nВ сряда в съда Караджич заяви, че \"се чувства добре\", защото \"здравословното му състояние е подобрено, особено по отношение на гръбначния му стълб\". \r\nТой благодари на съдия Мерон, че му е позволил да има лаптоп, поради което вече не е нужно да е в \"неестествена позиция\", докато седи и работи с настолен компютър. \r\nКараджич бе затворен в затвора Швенинген на 30 юли 2008 година, след като бе арестуван в Сърбия на 21 юли с.г., чиито власти го екстрадираха в Хага. Хагският трибунал внесе първия обвинителен акт срещу бившия президент на Република Сръбска през ноември 1995 година. \r\nПревод и редакция:", "date": "2018.08.16", "title": "Sarajevo Times: Трибуналът в Хага ще произнесе окончателната присъда на Радован Караджич през декември"}
{"url": "http://www.focus-news.net/news/2018/08/16/2556693/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите са в порядъка на 14-15 градуса. На места има разкъсана облачност. От ПСС препоръчват на хората, които днес излязат в планината, да избират маршрут, съобразен с техните физически и психически възможности, защото обикновено те се надценяват. Туристите трябва да са особено внимателни по мокрите и каменисти пътеки, тъй като на такива места се случват най-честите инциденти. Лифтовите съоръжения в курортите работят спрямо летния си график. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.16", "title": "ПСС: Добри са условията за туризъм в планините"}
{"url": "http://www.focus-news.net/news/2018/08/16/2556696/blagoevgrad-dvizhenieto-po-avtomagistrala-struma-v-uchastaka-mezhdu-novo-delchevo-i-kulata-se-osashtestvyava-v-izprevarvashtata-lenta-poradi-kosene-v-srednata-razdelitelna-ivitsa.html", "text": "Движението по автомагистрала „Струма“ в участъка между селата Ново Делчево и Кулата, от км 152+000 до км 166+000, се осъществява в изпреварващата лента, при стеснена активна лента за движение поради косене в средната разделителна ивица, което се извършва до 17 август. Това съобщиха за  Радио „Фокус“ – Пирин  от Областно пътно управление – Благоевград и призоваха водачите да се движат с повишено внимание и съобразена скорост, съгласно създадената организация на движение. Участъкът е сигнализиран с пътни знаци. Интензивен е трафикът по автомагистрала „Струма“ и главен път Е-79 в Благоевградска област, в двете посоки. Натоварен е и трафикът по второкласен път 19 Симитли – Гоце Делчев в посока от и за Банско. В областта не се извършват ремонтни дейности по републиканската пътна мрежа. Няма регистрирани тежки пътни инциденти в региона. \r\nНормално натоварен е трафикът по основните улици и булеварди в областния център. Пътните настилки са сухи, времето е слънчево. Интензивно е  движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Ремонтни дейности се извършват по улица „Марица“, като движението в някои участъци е ограничено. Не са регистрирани тежки инциденти в града. Градският транспорт се движи по разписание и без отклонение от редовния си маршрут. Светофарните уредби са в изправност. \r\nЛора КАЛЧЕВА", "date": "2018.08.16", "title": "Благоевград: Движението по автомагистрала „Струма“ в участъка между Ново Делчево и Кулата се осъществява в изпреварващата лента поради косене в средната разделителна ивица"}
{"url": "http://www.focus-news.net/news/2018/08/16/2556695/pazardzhik-okrazhnata-prokuratura-vnese-protest-sreshtu-predsrochnoto-osvobozhdavane-na-bivshiya-kmet-na-strelcha-ivan-evstatiev.html", "text": "Окръжна прокуратура - Пазарджик внесе протест срещу предсрочното освобождаване на бившия кмет на Стрелча Иван Евстатиев. Това съобщиха за  Радио „Фокус“ – Пазарджик  от Окръжната прокуратура. Протестът е подаден чрез Окръжния съд пред Апелативен съд - Пловдив срещу определение на Окръжен съд - Пазарджик от 15 август 2018 г., с което е постановено условно предсрочно освобождаване на лишения от свобода Иван Евстатиев. Той е осъден, с влязла в сила присъда, за това, че се съвкупил с лице, ненавършило 18-годишна възраст, като го е превел в безпомощно състояние чрез опиване с алкохол и за това, че опил с алкохолна напитка лице, ненавършило 18 години, като му е било наложено наказание от четири години „Лишаване от свобода“, уточняват от Прокуратурата. \r\nВаня НИКОЛОВА", "date": "2018.08.16", "title": "Пазарджик: Окръжната прокуратура внесе протест срещу предсрочното освобождаване на бившия кмет на Стрелча Иван Евстатиев"}
{"url": "http://www.focus-news.net/news/2018/08/16/2556685/vodata-v-harmanli-i-oshte-tri-sela-v-obshtinata-e-negodna-za-piene-zaradi-zavisheni-niva-na-uran.html", "text": "На 15 август Община Харманли получи предписание от Регионална здравна инспекция Хасково за незабавно преустановяване на консумацията на питейна вода в Харманли и селата Бисер, Остър камък и Надежден. След извършено изследване на водата за питейно-битови цели от зона за водоснабдяване Харманли-2 от ВиК Хасково е установено минимално отклонение по показателя \"естествен уран\". Това съобщиха от  Община Харманли . \r\nПо данни от изследването, установените стойности на уран са - 0.043±0.003 Bq/l при определена максимално допустим показател от 0.03 Bq/l. \r\nПризовават се всички жители на засегнатите населени места да прекратят консумацията на питейна вода от чешмите, както и ползването ѝ при готвене. Водата е годна само за хигиенни цели. ВиК Хасково започва изпълнение на изпратените от РЗИ-Хасково предписания за действия, които включват: \r\n- ограничаване ползването на вода за пиене и приготвяне на храна в гр. Харманли, с. Бисер, с. Остър камък и с. Надежден \r\n- предприемане на действия по отстраняване на несъответствието  \r\n- осигуряване на питейна вода на населението, отговаряща на регламентираното качество на водата за питейно-битови цели \r\nВсички кметовете на засегнатите населени места са уведомени.", "date": "2018.08.16", "title": "Водата в Харманли и още три села в общината е негодна за пиене заради завишени нива на уран"}
{"url": "http://www.focus-news.net/news/2018/08/16/2556694/blagoevgrad-na-balgaro-gratskata-granitsa-trafikat-e-intenziven-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е интензивен на всички гранични контролно-пропускателни пунктове. Това съобщиха за  Радио „Фокус“ – Пирин  от Гранична полиция. \r\nЛора КАЛЧЕВА", "date": "2018.08.16", "title": "Благоевград: На българо-гръцката граница трафикът е интензивен на всички гранични контролно-пропускателни пунктове"}
{"url": "http://www.focus-news.net/news/2018/08/16/2556687/otkrito-e-tyaloto-na-edno-ot-detsata-koito-izcheznaha-v-moreto-kray-varna.html", "text": "Открито е тялото на едно от децата, които изчезнаха в морето край Варна. Това съобщиха за  Агенция „Фокус“  от пресцентъра на  МВР . Издирването на двете деца, които на 15 август паднаха в морето в района на вълнолома във Варна, продължи в ранните часове на днешния ден. В акцията участват екипи на полиция, на РДПБЗН и катери на „Морска администрация“. Продължава акцията по издирването на второто дете. \r\nЦветилена СИМЕОНОВА", "date": "2018.08.16", "title": "Открито е тялото на едно от децата, които изчезнаха в морето край Варна"}
{"url": "http://www.focus-news.net/news/2018/08/16/2556699/kyustendil-dvizhenieto-po-patya-smolichano-pelatikovo-e-ogranicheno-za-tovarni-avtomobili-s-teglo-nad-35-tona-poradi-propadane-na-chast-ot-patnoto-platno.html", "text": "Движението по пътя Смоличано – Пелатиково от км 10+000 до км 14+000 е ограничено за товарни автомобили с тегло над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Кюстендил  от Областно пътно управление – Кюстендил. Въведен е обходен маршрут – Згурово – Неделкова Гращица – Невестино – Друмохар – Ваксево и обратно. Временната организация е сигнализирана с пътни знаци до края на този месец. Също така движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 8 септември. На третокласен път 107 движението в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31 август 2018 г. \r\nЛора КАЛЧЕВА", "date": "2018.08.16", "title": "Кюстендил: Движението по пътя Смоличано – Пелатиково е ограничено за товарни автомобили с тегло над 3.5 тона поради пропадане на част от пътното платно"}
{"url": "http://www.focus-news.net/news/2018/08/16/2556701/plovdiv-vremenno-shte-bade-preustanoveno-obsluzhvaneto-na-grazhdani-v-sektor-patna-politsiya-zaradi-profilaktika-na-sarvar.html", "text": "Временно ще бъде преустановено обслужването на граждани в сектор „Пътна полиция“ в Пловдив. Това съобщи за  Радио „Фокус“-Пловдив  говорителят на ОДМВР-Пловдив. Причината е профилактика на сървър за времето от 12.00 до 13.00 часа. \r\nМария РУСЕВА", "date": "2018.08.16", "title": "Пловдив: Временно ще бъде преустановено обслужването на граждани в сектор „Пътна полиция“, заради профилактика на сървър"}
{"url": "http://www.focus-news.net/news/2018/08/16/2556700/mon-promyana-v-naredba-10-shte-oblekchi-kandidatstvaneto-i-premestvaneto-na-uchenitsite.html", "text": "Да отпадане изискването при кандидатстване за прием в V или в VIII клас да се представят копия на документи като свидетелството за основно образование. Тази информация да се обменя служебно между институциите, предвижда проект за промяна в Наредба №10 за организацията на дейностите в училищното образование. Това съобщиха от пресцентъра на  Министерството на образованието и науката . Това облекчение ще важи и при преместване на  ученик от едно училище в друго. Родителят ще подава само заявление в училището, в което желае да бъде записан ученикът. Директорите на двете училища ще се информират взаимно по служебен път, като документите – удостоверение за преместване и др., ще се изпращат служебно. Родителят ще бъде информиран в края на процедурата без да се налага да посредничи в комуникацията между двамата директори. \r\nЗа преодоляване на неудобството за родителите, децата, чиито братя и сестри до 12 години вече са ученици в дадено училище, ще се разпределят в първа група независимо от адреса, на който са регистрирани.  \r\nПредлага се също успешно завършилите в чужбина клас, съответстващ на IV или на VII клас в България, в годината на кандидатстване да могат да се приемат по държавния план-прием. \r\nС промяна в Наредба №11 за оценяването се премахва и изискването за съхранение на класните и на контролните работи от учителя и предвижда предоставянето им на ученика с цел обратна връзка към родителите. \r\nПредвижда се да отпадне и фиксираният срок до 2020-2021 година за преминаване изцяло на едносменен режим във всички училища. Това се налага поради различите проблеми около създаване на нужните условия. Всеки директор на училището ще трябва да разработи план и заедно с общината да определят кога полудневната организация на учебния ден ще започне да се осъществява преди обяд. До 15 декември 2018 година всяка община представя на министъра на образованието и науката за утвърждаване плановете. \r\nЗаложен е и специален ред за съгласуване с финансиращия орган – общината, и с началника на РУО, когато броят на местата за I клас в проекта на училищния план-прием е по-голям от броя на децата от прилежащия район за обхват на училището. Директорът съгласува възможността за осигуряване на целодневна организация за всички ученици, наличната материално-техническа база и обезпечаването на едносменен режим. Той е длъжен да се съобрази със становището на началника на РУО при утвърждаването на броя на паралелките за I клас. Това изискване се въвежда, за да се осигурят условия за качествено образование. \r\nРегламентират се още продължителността и времето за организиране на туристическите пътувания като детски лагери, екскурзионно летуване, походи, училища сред природата, ски ваканции и други екскурзии. Те ще могат да се организират от училището по време на ваканциите и почивните дни, а през учебно време – за не повече от 3 учебни дни, за да  не се отразява на качеството на обучението. \r\nЧасове по електронно управление и медийна грамотност, както и по безопасност и движение по пътищата включва проект за изменение на Наредба №13 за гражданското, здравното, екологичното и интеркултурното образование.  \r\nЕлектронно управление и медийна грамотност ще се учат от четвърти до седми клас, както и от девети до единадесети клас. В обучението по гражданско образование в област на компетентност „Права на човека“ се добавят нови резултати, свързани  с корупцията, дискриминацията и неравноправието.  \r\nЧасове по пътна безопасност ще има през целия курс на обучение, включително и в детските градини. За най-малките се планира провеждане на занимания с минимален годишен брой – по 5 за първа и втора група, 6 – в трета група и 7 – в четвърта.  \r\nТези часове се въвеждат след множество срещи с представители на различни институции и неправителствени организации, с които е коментирано, че културата на движение по пътищата се създава в най-ранна възраст.", "date": "2018.08.16", "title": "МОН: Промяна в Наредба №10 ще облекчи кандидатстването и преместването на учениците"}
{"url": "http://www.focus-news.net/news/2018/08/16/2556702/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 16 август. Това съобщиха от пресцентъра на  дружеството . \r\nВъв връзка с пресвързване на довеждащ водопровод над с. Мърчаево и с. Владая, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Владая; ул. „Равнище“, ул. „Спортист“, ул. „Алеко Константинов“, ул. „Тополите“, ул. „Калиница“, ул. „Шипето“, ул. „Любомир Миланов“, ул. „Войнишко въстание“, ул. „Лесковец“, местност „Света Петка манастира“; с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Владая ул. „Спортист“ ъгъла с ул. „Алеко Константинов“; с. Мърчаево до кметството. \r\nВъв връзка с подмяна на уличен водопровод на ул. „Ген. Казимир Ернрот“, жк. „Люлин“ 9, се налага спиране на водоподаването от 09:00 до 21:00 часа на клиентите на „Софийска вода”, живеещи в: бл. 905, бл. 912, бл. 954, бл. 955, бл. 956, бл. 957, бл. 958, бл. 162. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга пред бл. 956. \r\nВъв връзка с подмяна на пожарен хидрант на бул. „Тодор Александров“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Одрин“ от бул. „Александър Стамболийски“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Одрин“ ъгъла с бул. „Тодор Александров“. \r\nВъв връзка с подмяна на сградни водопроводни отклонения на ул. „Св. Св. Кирил и Методий“ и ул. „Чавдар“, кв. „Кремиковци“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Цар Калоян“, ул. „Св. Св. Кирил и Методий“, ул. „Райна Княгиня“, ул. „Еделвайс“  \r\nпо ул. „Чавдар“ от ул. „Мургаш“ до ул. „Равнец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Св. Св. Кирил и Методий“ ъгъла с ул. „Райна Княгиня“; ул. „Чавдар“ №22. \r\nВъв връзка с пресвързване на уличен водопровод на ул. „Едуард Генов“, жк. „Малинова долина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бул. „Симеоновско шосе“ №89В, №91А, №91, №89А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Едуард Генов“. \r\nВъв връзка с прекъсване на сградно водопроводно отклонение на ул. „Тинтява“, жк. „Дианабад“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Тинтява“ от ул. „Трепетлика“ до ул. „Жетварка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ ъгъла с ул. „Жетварка“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.16", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/16/2556703/targovishte-9-godishno-dete-e-blasnato-ot-lek-avtomobil-na-parking-v-grada.html", "text": "9-годишно дете е блъснато от лек автомобил на паркинг в града. Това съобщиха от  ОДМВР - Търговище . Сигналът за инцидента е подаден на 15 август 2018 г. около 17.58 часа. Съобщено е, че на паркинг пред магазин в град Търговище 63-годишен шофьор с инициали Й.Й., управлявайки лек автомобил “БМВ“ в дясна лента до парко места, е блъснал приближаващ се от дясно велосипедист – 9-годишно момиче от Търговище. В резултат на пътния инцидент детето е настанено за лечение в ортопедично отделение на МБАЛ - Търговище със счупено бедро, но без опасност за живота му. На водача е взета проба за евентуално наличие на алкохол в издишания от него по надлежния ред – с техническо средство алкотест „Дрегер“, която е отрицателна. По случая е образувано досъдебно производство по описа на РУ - Търговище.", "date": "2018.08.16", "title": "Търговище: 9-годишно дете е блъснато от лек автомобил на паркинг в града"}
{"url": "http://www.focus-news.net/news/2018/08/16/2556705/stolichna-obshtina-kam-momenta-nyama-previshavaniya-na-osnovnite-pokazateli-harakterizirashti-kachestvoto-na-atmosferniya-vazduh.html", "text": "Данните от експресния анализ от мобилната лаборатория на Изпълнителната агенция по околна среда (ИАОС) към момента не показват превишавания на основните показатели, характеризиращи качеството на атмосферния въздух. По искане на кмета на Столична община Йорданка Фандъкова от вчера се извършват измервания на качеството на въздуха във връзка с подадени сигнали за остра миризма в районите „Подуяне“, „Оборище“ и „Сердика“. Това съобщиха от пресцентъра на  Столична община . Измерванията с мобилната лаборатория продължават и към момента, като към тях се включва и химическата лаборатория на Столичната пожарна. Проверяват се и данните от шестте стационарни станции на ИАОС на територията на Столична община.  \r\nЗа случая са сезирани РИОСВ, РЗИ, СДВР и Столичната пожарна. Екипи на пожарната, съвместно с кметовете на засегнатите райони и екипи на Дирекция „Аварийна помощ и превенция“ на Столична община извършват обходи за установяване на източника.  Координацията на действията на институциите е възложена на кмета на район \"Подуяне\" Ева Митова.", "date": "2018.08.16", "title": "Столична община: Към момента няма превишавания на основните показатели, характеризиращи качеството на атмосферния въздух"}
{"url": "http://www.focus-news.net/news/2018/08/16/2556708/blagoevgrad-shest-dushi-sa-postradali-pri-masovo-sbivane-v-petrich.html", "text": "Шест души са пострадали при масово сбиване в Петрич. Това съобщиха от  ОДМВР - Благоевград . Сигналът за сбиването е подаден в РУ - Петрич около 20.40 часа на 15 август 2018 г. Съобщено е за физическа саморазправа между няколко лица на ул. „Явор“ в град Петрич. От полицейски служители на РУ - Петрич са установени около 16 участника в сбиването, като са задържани четирима. Пострадали, без опасност за живота, са шест човека. Работата по случая продължава.", "date": "2018.08.16", "title": "Благоевград: Шест души са пострадали при масово сбиване в Петрич"}
{"url": "http://www.focus-news.net/news/2018/08/16/2556707/vecher-makedoniya-donald-tramp-e-kazal-che-chernogorskiyat-premier-e-samo-obiknovena-razplakana-i-propadnala-kuvetina.html", "text": "Президентът на САЩ Доналд Тръмп на миналогодишната среща на върха на НАТО е нарекъл министър-председателя на Черна гора Душко Маркович „разплакана, пропаднала ку*ветина“, твърди в своята книга бившата помощничка на американския държавен глава в Белия Дом Омарос Нуман, пише  електронното издание на македонския вестник „Вечер“ . \r\nВ своята книга „Unhinged: An Insider’s account of the Trump White House” (Извън контрол: поглед отвътре на Белия Дом на Тръмп) тя цитира думите на бившия си говорител, които били в отговор на нейния въпрос защо така грубо е изблъскал черногорския премиер Маркович, който се бил наредил за общата снимка на участниците в срещата на върха на НАТО. \r\n„Попитах го: Ти беше малко агресивен, защо го направи?“ – пише в книгата на Нюман, цитирана от Daily News. \r\n„О, той е само обикновена „разплакана, пропаднала ку*ветина“, й отговорил Тръмп. \r\nКнигата излезе от печат в сряда и е посветена на периода, в който авторката работи в администрацията на Тръмп. Тя губи работата си през декември 2017 година, отбелязва изданието. Агенция „Фокус“ припомня: \r\nНа 17 юли т.г. в интервю пред Fox News Тръмп коментира, че „Черна гора е много малка страна с много силни хора. Те наистина са много силни. Много агресивни хора, които могат да агресират и... честито, вече си в Третата световна война. Но това е начинът, по който са построени нещата“. \r\nПревод и редакция:", "date": "2018.08.16", "title": "„Вечер“ (Македония): Доналд Тръмп е казал, че черногорският премиер е „само обикновена, разплакана и пропаднала ку*ветина“"}
{"url": "http://www.focus-news.net/news/2018/08/16/2556709/burgas-okrazhna-prokuratura-vnese-iskane-za-zadarzhane-pod-strazha-na-mazh-obvinen-v-opit-za-grabezh.html", "text": "Окръжна прокуратура – Бургас внесе в съда искане за налагане на мярка за неотклонение „задържане под стража“ спрямо Теодор Т., обвинен в опит за грабеж, който е останал недовършен по независещи от дееца причини. Това съобщиха от пресцентъра на  Окръжна прокуратура – Бургас . Той е обвинен за това, че на 13 август 2018 г. в град Бургас, жк. „Изгрев“, при условията на опасен рецидив, направил опит да отнеме чужди движими вещи - мобилен телефон с карта, от владението на 25-годишен мъж, с намерение противозаконно да ги присвои, като употребил за това сила (ударил пострадалия по лицето и направил опит да издърпа телефона от ръката му) и заплаха „Ще ви убия мангали, ще ви заколя и ще ви взема всичко“, и деянието е останало недовършено поради независещи от дееца причини (пострадалият успял да избяга). Очаква се Окръжен съд – Бургас да насрочи заседанието си.", "date": "2018.08.16", "title": "Бургас: Окръжна прокуратура внесе искане за задържане под стража на мъж, обвинен в опит за грабеж"}
{"url": "http://www.focus-news.net/news/2018/08/16/2556697/yeni-safak-turtsiya-se-zashtitava-ot-ikonomicheski-opit-za-darzhaven-prevrat.html", "text": "В четвъртък турското президентство определи валутните атаки срещу страната като „икономически опит за преврат“ и подчерта, че Турция се защитава от него, пише  електронното издание на вестник Yeni Safak . \r\n„Защитаваме се от икономически опит за преврат чрез лидерството на президента и далновидността на турския народ“, заяви директорът на комуникациите на турското президентство Фахреттин Алтън чрез съобщение в „Туитър“. \r\n„Няма да забравим тези, които застанаха настрана и застанаха срещу нашия народ през този период“, добави той. \r\nВестникът отбелязва, че в момента Турция и САЩ преживяват криза в отношенията си, след като Вашингтон наложи санкции на двама министри от турското правителство за това, че не са освободили американския пастор Андрю Брънсън, обвинен за връзки с терористични организации в Турция, а миналия петък президентът на САЩ Доналд Тръмп ожесточи атаката срещу Анкара като увеличи вносните мита за алуминий и стомана от Турция, което предизвика рязко обезценяване на турската лира спрямо долара. В отговор в сряда Турция увеличи митата за редица продукти от САЩ, включително алкохол, цигари и коли. В същия ден Катар обеща да отдели 15 милиарда долара за инвестиции в Турция, което доведе до частично възвръщане на позициите на турската лира. \r\nПревод и редакция:", "date": "2018.08.16", "title": "Yeni Safak: Турция „се защитава от икономически опит за държавен преврат“"}
{"url": "http://www.focus-news.net/news/2018/08/16/2556698/valcho-cholakov-oblasten-upravitel-na-burgas-napalno-spryan-e-techat-na-mazut-shte-sa-neobhodimi-okolo-dva-mesetsa-za-tsyalostnoto-mu-izpompvane-ot-potanaliya-korab.html", "text": "Напълно спрян е течът на мазут, ще са необходими около два месеца за цялостното му изпомпване от потъналия кораб. Това съобщи за  Агенция „Фокус“  областният управител на Бургас Вълчо Чолаков за разлива на мазут от потъналия кораб „Мопанг“ край Созопол. \r\nЧолаков обясни, че по време на вчерашния оглед водолазите са успели да затапят с чопове абсолютно всички пробойни и в момента течът е спрян напълно. „Правят се изчисления за разходите, които ще са необходими – и финансови, и като човешки ресурс, и като време, и като специализирана механизация. По предварителни разчети ще са необходими два месеца да се изпомпи цялото гориво от кораба, като се има предвид, че не може да се работи денонощно. Поради тази причина времето ще е малко по-дълго“, обясни той. \r\nЧолаков уточни, че в понеделник ще свика щаб в областната администрация. „На база на подробния анализ, който фирмите ще изготвят, ще вземем окончателно решение. Тогава ще станат ясни и по-подробните детайли на самата операция“, каза още той. \r\nЦветилена СИМЕОНОВА", "date": "2018.08.16", "title": "Вълчо Чолаков, областен управител на Бургас: Напълно спрян е течът на мазут, ще са необходими около два месеца за цялостното му изпомпване от потъналия кораб"}
{"url": "http://www.focus-news.net/news/2018/08/16/2556711/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В днешното издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич ще продължим темата за Бойната слава. Продължава гласуването в петицията за обявяването на Добрич за „Град на българската бойна слава“. Досега ви представихме позиции на историци, общественици и политици. В това издание ще чуем позицията на директора на Историческия музей в Оряхово Евгения Найденова. Книжнината като съществена част от времето на Възраждането е акцентът в съвместна изложба на регионалните исторически музеи в Добрич и Силистра. За съдържанието ѝ и смисъла на това да познаваме нашето книжовно културно наследство разказва уредникът в отдел „Възраждане“ в Регионалния исторически музей в Добрич Надежда Иванова. Как изглежда фолклорът без граници, претворен в един фестивал, превърнал се в дълголетна традиция в Добрич и привличащ все повече почитатели и публика, ще ни разкаже Стоян Господинов, областен координатор на Националната секция на ЦИОФФ - България, това е Международният съвет на организаторите на фестивали за фолклор и традиционни изкуства. В края на предаването ще отделим минути за среща-разговор с новия директор на Общинското предприятие „Център за защита на природата и животните“ Християн Христов, млад човек, учил в чужбина, завърнал се в родната си страна и избрал да се развива професионално в своя роден град Добрич. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2018.08.16", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2018/08/16/2556712/sofiya-37-godishen-mazh-e-zadarzhan-za-shofirane-s-359-promila-alkohol.html", "text": "37-годишен мъж е задържан за шофиране с 3.59 промила алкохол. Това съобщиха от  ОДМВР - София . Около 18.10 часа на 15 август на разклона за вилна зона „Побит камък“ автопатрул на РУ - Елин Пелин спрял за проверка лек автомобил „Ауди А4“, управляван от жител на с. Казичене. Когато униформените изпробвали 37-годишния водач за употреба на алкохол, дрегерът отчел внушителните 3.59 промила в издишания от него въздух. След отказ да даде кръв за химически анализ, нарушителят е задържан с полицейска мярка за срок до 24 часа. Срещу него е започнато бързо производство.", "date": "2018.08.16", "title": "София: 37-годишен мъж е задържан за шофиране с 3.59 промила алкохол"}
{"url": "http://www.focus-news.net/news/2018/08/16/2556713/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентът на САЩ Доналд Тръмп на миналогодишната среща на върха на НАТО е нарекъл министър-председателя на Черна гора Душко Маркович „разплакана, пропаднала ку*ветина“, твърди в своята книга бившата помощничка на американския държавен глава в Белия Дом Омарос Нуман, пише  електронното издание на македонския вестник „Вечер“ . \r\nВ своята книга „Unhinged: An Insider’s account of the Trump White House” (Извън контрол: поглед отвътре на Белия Дом на Тръмп) тя цитира думите на бившия си говорител, които били в отговор на нейния въпрос защо така грубо е изблъскал черногорския премиер Маркович, който се бил наредил за общата снимка на участниците в срещата на върха на НАТО. \r\n„Попитах го: Ти беше малко агресивен, защо го направи?“ – пише в книгата на Нюман, цитирана от Daily News. \r\n„О, той е само обикновена „разплакана, пропаднала ку*ветина“, й отговорил Тръмп. \r\nКнигата излезе от печат в сряда и е посветена на периода, в който авторката работи в администрацията на Тръмп. Тя губи работата си през декември 2017 година, отбелязва изданието. \r\n*** В четвъртък турското президентство определи валутните атаки срещу страната като „икономически опит за преврат“ и подчерта, че Турция се защитава от него, пише  електронното издание на вестник Yeni Safak . \r\n„Защитаваме се от икономически опит за преврат чрез лидерството на президента и далновидността на турския народ“, заяви директорът на комуникациите на турското президентство Фахреттин Алтън чрез съобщение в „Туитър“. \r\n„Няма да забравим тези, които застанаха настрана и застанаха срещу нашия народ през този период“, добави той. \r\nВестникът отбелязва, че в момента Турция и САЩ преживяват криза в отношенията си, след като Вашингтон наложи санкции на двама министри от турското правителство за това, че не са освободили американския пастор Андрю Брънсън, обвинен за връзки с терористични организации в Турция, а миналия петък президентът на САЩ Доналд Тръмп ожесточи атаката срещу Анкара като увеличи вносните мита за алуминий и стомана от Турция, което предизвика рязко обезценяване на турската лира спрямо долара. В отговор в сряда Турция увеличи митата за редица продукти от САЩ, включително алкохол, цигари и коли. В същия ден Катар обеща да отдели 15 милиарда долара за инвестиции в Турция, което доведе до частично възвръщане на позициите на турската лира. \r\n***  Международният трибунал в Хага планира да обяви заключителната присъда на бившия президент на Република Сръбска Радован Караджич през декември тази година, пише  електронното издание Sarajevo Times . \r\nСпоред присъдата му на първа инстанция на Хагския трибунал, която бе обжалвана и от прокурорите и от защитата, Караджич бе осъден на 40 години лишаване от свобода за осъществяване на геноцид в Сребреница, преследване на бошняци и хървати в Босна и Херцеговина (БиХ), тероризиране на хората в Сараево и взимане на членове на Силите за опазване на мира към ООН (UNPROFOR) като заложници, отбелязва изданието. \r\nСъдебният състав оправда бившият лидер на босненските сърби по обвиненията за осъществяване на геноцид в седем други общини в БиХ, припомня още медуията. \r\nКараджич поиска решението на първа инстанция да бъде отменено поради процедурни грешки и неправилно установени факти и поиска повторно разглеждане на процеса. Прокурорите пък поискаха тойда бъде признат за виновен за геноцид през 1992 г. и да бъде осъден на доживотен затворе. \r\nВ сряда в съда Караджич заяви, че \"се чувства добре\", защото \"здравословното му състояние е подобрено, особено по отношение на гръбначния му стълб\". \r\nТой благодари на съдия Мерон, че му е позволил да има лаптоп, поради което вече не е нужно да е в \"неестествена позиция\", докато седи и работи с настолен компютър. \r\nКараджич бе затворен в затвора Швенинген на 30 юли 2008 година, след като бе арестуван в Сърбия на 21 юли с.г., чиито власти го екстрадираха в Хага. Хагският трибунал внесе първия обвинителен акт срещу бившия президент на Република Сръбска през ноември 1995 година. \r\n*** Бившият финансов министър на Гърция и бивш лидер на ПАСОК Евангелос Венизелос заяви, че гръцката икономическа криза не е завършила и че победата на „Коалицията на радикалната левица“(СИРИЗА) през 2015 година е дерайлирала икономиката на страната и надеждите за икономически прогрес, пише  електронното издание на вестник „То Вима“ . \r\n„За съжаление, кризата не е преминала, защото настоящата политическа система я насърчава“, заяви Венизелос в интервю пред немското издание Der Spiegel  във връзка с излизането на Гърция от програмата за строги икономии на 20 август. \r\n„Кризата хвана еврозоната в момент, когато тя нямаше инструменти, за да я предотврати и да се справи с нея. Гръцката програма бе твърде закъсняла. Тя предложи неадекватни мерки и беше изключително оптимистична и незавършена“, смята бившият лидер на ПАСОК. \r\n„Победата на популистките сили (СИРИЗА) през 2015 година доведе до втора икономическа криза и трета кредитна програма и причини огромни щети. В момента страната не може да се върне там, където беше през 2014 година“, смята Венизелос. \r\n„Когато правителството на СИРИЗА и „Независимите гърци“ бе принудено да наложи фискални и структурни реформи, беше прекалено късно. За съжаление, кризата не е свършила, защото настоящата политическа система я насърчава. Когато някой не казва неудобните истини и не взима решения, без оглед на политическата и емоционалната цена, това не е в интерес на Европа или неговата собствена страна“, обобщи бившият финансов министър на Гърция.", "date": "2018.08.16", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/08/16/2556714/pregled-na-osnovnite-temi-vav-varnenskiya-pechat.html", "text": "„Иззеха над 280 кг негодни храни“, съобщава на първата си страница вестник  „Черно море“ . За установените несъответствия са издадени 157 предписания и са връчени 43 акта за установяване на административни нарушения.  \r\n„Сериозен недостиг на метеоролози във Варна“, е водещото заглавие на втора страница. Според изданието в момента във Филиала на Националния институт по метеорология и хидрология във Варна разполагат само с четирима метеоролози, двама от които са в пенсионна възраст. „Молим се тези хора да не решат да си тръгнат. Единият от дълги години вече е след пенсия. Другият се пенсионира преди 2 години. Лошото е, че и ръководителят на сектора и той след 3 години излиза в пенсия. Реално имаме само двама синоптици, които са в по-млада възраст. Не ми е ясно какво ще стане след някоя и друга година“, е обяснил Иван Иванов, който е директор на филиала във Варна.  \r\n„10 000 лв. глоба за хотел в Бяла без категоризация“, четем още в броя. В статията се цитира министърът на туризма Николина Ангелкова, която е заявила, че Комисията за защита на потребителите (КЗП) ще бъде сезирана да предприеме действия относно апартаментен комплекс в Бяла (Варненска област), който работи без актуална категоризация.", "date": "2018.08.16", "title": "Преглед на основните теми във варненския печат"}
{"url": "http://www.focus-news.net/news/2018/08/16/2556715/sofiya-90-godishna-zhena-e-blasnata-ot-lek-avtomobil-v-slivnitsa.html", "text": "90-годишна жена е блъсната от лек автомобил в Сливница. Това съобщиха от  ОДМВР - София . Около. Сигналът за инцидента е подаден около 10.20 часа на 15 август в РУ - Сливница. Съобщено е за пътнотранспортно произшествие с пострадал пешеходец на кръстовище в града. Местопроизшествието е посетено от полицейски екип и е извършен оглед. По първоначални данни 90-годишната пострадала жена е била блъсната при маневра заден ход от лек автомобил „Мерцедес“, зад който е преминавала. Възрастната жена е транспортирана в болнично заведение с мозъчно сътресение, без опасност за живота. Водачът е тестван с дрегер, отчел отрицателен резултат. По случая е образувано досъдебно производство.", "date": "2018.08.16", "title": "София: 90-годишна жена е блъсната от лек автомобил в Сливница"}
{"url": "http://www.focus-news.net/news/2018/08/16/2556716/plovdiv-zhitelite-na-sedem-sela-v-oblastta-sa-bez-voda-zaradi-avarii-i-remontni-deynosti-po-vodoprenosnata-mrezha.html", "text": "Жителите на седем села в Пловдивска област са без вода заради аварии и ремонтни дейности по водопреносната мрежа. Това съобщиха за  Радио „Фокус“ – Пловдив  от ВиК – Пловдив. С нарушено водоподаване са абонатите в селата Малък чардак, Ягодово, Бойково, Зелениково, Добростан, Косово и Болярци. Очаква се нормалното водоподаване към засегнатите домакинства да бъде възстановено до края на работния ден. Без вода днес са и десетки абонати в град Куклен, заради авария на ул. „П. Р. Славейков“. \r\nЕкипите работят по отстраняването на аварии и на територията на градовете Асеновгради Пловдив. За неопределен период от време е нарушено водоподаването към живущите в кв. „Горни Воден“ в град Асеновград, а също и в района на улиците „Павел Калпакчиев“, „Съборна“ и „Криволак“ в град Пловдив. \r\nТони МИХАЙЛОВ", "date": "2018.08.16", "title": "Пловдив: Жителите на седем села в областта са без вода заради аварии и ремонтни дейности по водопреносната мрежа"}
{"url": "http://www.focus-news.net/news/2018/08/16/2556718/vidin-katastrofa-mezhdu-dva-tovarni-avtomobila-e-stanala-na-glaven-pat-e-79-v-rayona-na-gkpp-dunav-most-2-nyama-postradali.html", "text": "Катастрофа между два товарни автомобила е станала на главен път Е-79 в района на ГКПП „Дунав мост 2“, няма пострадали, няма пострадали. Това съобщиха от  ОДМВР - Видин . Сигналът за пътнотранспортното произшествие е подаден тази сутрин в 05.35 часа в дежурната част на полицията. Съобщено е за катастрофа на главен път Е-79 при километър 2+250 (в района на „Дунав мост 2“). Пристигналите на мястото полицейски служители установили в дясната пътна лента спрял товарен автомобил влекач „Скания“ с ремарке, управляван от 36-годишен български гражданин. Превозното средство било ударено в задната лява част с предна дясна част на друг товарен автомобил – „Скания“, с водач 60-годишен турски гражданин. Причинени били значителни материални щети по двата автомобила. Шофьорите са тествани за наличие на алкохол с дрегер, пробите им са отрицателни. По случая е образувано дъсодебно производство.", "date": "2018.08.16", "title": "Видин: Катастрофа между два товарни автомобила е станала на главен път Е-79 в района на ГКПП „Дунав мост 2“, няма пострадали"}
{"url": "http://www.focus-news.net/news/2018/08/16/2556717/inzh-krasimir-koev-ialv-ako-vremeto-se-zadarzhi-s-visoki-temperaturi-shte-priberem-dobra-rekolta-ot-grozde.html", "text": "Ако времето се задържи с високи температури, ще налее захар в гроздето и ще приберем добра реколта. Това каза в интервю за  Агенция „Фокус“  изпълнителният директор на Изпълнителната агенция по лозята и виното (ИАЛВ) инж. Красимир Коев. „Тази година е с пикови форми на валежи, предшествани от градушки. Това оказва негативно влияние върху лозовите насаждания и цъфтежа, който се забави. Впоследствие оказа влияние и върху наливането на гроздето като плод. Сега вече обстановката се успокои, температурите са високи. До пика на гроздоберната кампания остават 20-ина дни и ако времето се задържи с високи температури, ще налее захар в гроздето и ще приберем добра реколта“. допълни той. „Заради градушките през май и юни обаче на доста места в страната лозовите масиви пострадаха и поради това има лозари които няма да прибират грозде. Други пък ще прибират грозде с влошено качество. В крайна сметка обобщението е, че очакванията за гроздовата реколта са за по-малко като количество грозде. Надявам се в качествено отношение нещата да стоят по-различно, да узрее гроздето и да приберем една висококачествена продукция“, заяви още Коев. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.16", "title": "Инж. Красимир Коев, ИАЛВ: Ако времето се задържи с високи температури, ще приберем добра реколта от грозде"}
{"url": "http://www.focus-news.net/news/2018/08/16/2556719/ria-novosti-posolstvoto-na-rusiya-v-sasht-napomni-za-godishninata-ot-karvavata-amerikanska-interventsiya-prez-1918-godina.html", "text": "Руското посолство в САЩ напомни за американската военна интервенция в Русия преди един век. Дипломатите публикуваха съответстващия пост на своята страница във „Фейсбук“, предава  РИА Новости . \r\n„През 1918 година, преди 100 години, американската армия направи десант във Владивосток и започна кървавата американска интервенция в страдащата Русия... Повече от 200 американски войници загинаха в резултат от партизанската война“, се казва в съобщението, което се съпровожда с хаштагове „МыПомним и #НеЗабудем. \r\nВ своя пост дипломатите също прикачват материала на РИА Новости „Окупация по американски. Преди сто години армията на САЩ нахлу в Русия“. \r\nРуската агенция припомня, че на 5 август 1918 година Държавният департамент на САЩ едностранно обявява прекъсването на дипломатическите отношения с Русия, а след десет дни американски експедиционни части правят десант във Владивосток. Повод за интервенцията е решението на съветското правителство да сключи мир с Германия, в резултат от което Русия фактически излиза от Първата световна война. \r\nОще по-рано, през декември 1917 година, САЩ, Великобритания, Франция и техните съюзници в Антантата решават да разделят на зони на интереси бившата Руска империя и да установят връзки с възникналите национални държави. Интервентите обещават подкрепа за Бялото движение, но в замяна искат връщане на дълговете на царското правителство, както и търговски преференции. През годините на интервенцията от Русия са изнесени огромен брой ценности и природни ресурси, от ръцете на чуждестранни военни загиват голям брой мирни жители, отбелязва РИА Новости. \r\nСлед поражението на армията на Колчак и падането на неговия режим военната интервенция в Русия започва да губи смисъл и към пролетта на 1920 година американската войска напуска пределите на страната. Чуждестранните войски напускат окончателно Съветска русия през 1922 година, а отделни територии се освобождават чак към средата на десетилетието. \r\nПревод и редакция:", "date": "2018.08.16", "title": "РИА Новости: Посолството на Русия в САЩ напомни за годишнината от „кървавата“ американска интервенция през 1918 година"}
{"url": "http://www.focus-news.net/news/2018/08/16/2556720/inzh-radostin-yonov-rechen-nadzor-lom-koraboplavaneto-po-dunav-se-izvarshva-normalno-vapreki-niskoto-nivo-na-rekata.html", "text": "Корабоплаването по Дунав се извършва нормално въпреки ниското ниво на реката, каза за  Радио „Фокус“ – Видин  к. в. п. инж. Радостин Йонов, началник на отдел „Преглед, освидетелстване и регистрация на кораби и морски лица“ към дирекция „Речен надзор“-Лом в Изпълнителна агенция „Морска администрация“. „За района на Дунав, за който отговаряме, нивото не е проблематично, имаме дълбочина, нямаме прагове, не е съобщавано за засядане на плавателен съд. Независимо от ниското ниво край Оряхово фериботният комплекс работи и няма проблеми с ниската вода“, посочи инж. Радостин Йонов. Той допълни, че няма как ниското водно равнище да спре корабоплаването. „Това зависи от газенето на корабите. По-малко товар поемат при такова ниво корабите, в района ни няма толкова критични участъци, за да спре корабоплаването“, уточни Радостин Йонов.  \r\nПрез месеците август и септември нивото на Дунав се характеризира с най-голям спад в българския участък на реката. Нивото на Дунав при Ново село тази сутрин е 57 см, а край Оряхово - 38 см. \r\nАнна ЛОЗАНОВА", "date": "2018.08.16", "title": "Инж. Радостин Йонов, „Речен надзор“-Лом: Корабоплаването по Дунав се извършва нормално въпреки ниското ниво на реката"}
{"url": "http://www.focus-news.net/news/2018/08/16/2556724/spetsializiraniyat-nakazatelen-sad-shte-zasedava-po-deloto-sreshtu-bivshata-sadiyka-ot-sgs-rumyana-chenalova-na-17-avgust.html", "text": "Специализираният наказателен съд ще заседава по делото срещу бившата съдийка от СГС Румяна Ченалова на 17 август. Това съобщиха от пресцентъра на  Специализирания наказателен съд . Разпоредителното заседание ще се проведе от 10.00 часа на 17 август от VІІ състав.", "date": "2018.08.16", "title": "Специализираният наказателен съд ще заседава по делото срещу бившата съдийка от СГС Румяна Ченалова на 17 август"}
{"url": "http://www.focus-news.net/news/2018/08/16/2556710/otlaga-se-deloto-po-promyana-na-myarkata-na-bivshiya-zamestnik-kmet-na-mladost-bilyana-petrova-zaradi-izgotvyane-na-sadebno-meditsinska-ekspertiza.html", "text": "Отлага се делото по промяна на мярката на бившия заместник-кмет на \"Младост\" Биляна Петрова заради изготвяне на съдебно-медицинска експертиза. Това съобщиха от  Специализирания наказателен съд .  \r\nДелото е отсрочено от 16 август 2018 г. за 21 август 2018 год. от 13.00 часа за изготвяне на съдебно-медицинска експертиза на обвиняемата. Съдебното заседание е образувано по описа  ХІ състав на Специализирания наказателен съд по искане на обвиняемата Биляна Петрова за изменение на мярката й за неотклонение от „Задържане под стража“ в по-лека такава.", "date": "2018.08.16", "title": "Отлага се делото по промяна на мярката на бившия заместник-кмет на \"Младост\" Биляна Петрова заради изготвяне на съдебно-медицинска експертиза"}
{"url": "http://www.focus-news.net/news/2018/08/16/2556726/tsska-imame-sili-da-otstranim-kopenhagen.html", "text": "В ЦСКА изразиха увереност, че имат сили да отстранят Копенхаген в реванша тази вечер на \"Паркен\". Червените загубиха първия мач с 1:2 в София, но играчите са мотивирани да заличат пасива и да продължават похода си в Европа. \"Момчетата дори повече от мен вярват, че могат да спечелят. Все още сме живи и не сме отпаднали. В първия мач се подведохме по емоциите и затова загубихме. Трябваше да сме по-спокойни и точно това ще искам за реванша\", заяви треньорът на армейците Нестор Ел Маестро при заминаването на летището.Нападателят Кирил Десподов също е убеден, че ЦСКА има шансове да отстрани датчаните. \"Отиваме да елиминираме Копенхаген. Датчаните са преодолим отбор. Трябва да сме спокойни, да не се хвърляме веднага в атака и съм сигурен, че ще дойде нашият момент. Копенхаген имат проблеми в защита, които трябва да използваме\", каза Десподов.\"Вярваме, че можем да ги отстраним. Няма какво да губим\", заяви пък Станислав Манолев.", "date": "2018.08.16", "title": "ЦСКА: Имаме сили да отстраним Копенхаген"}
{"url": "http://www.focus-news.net/news/2018/08/16/2556727/burgas-montirani-sa-peshehodni-pasarelki-i-dekorativno-osvetlenie-v-arheologicheski-kompleks-akve-kalide.html", "text": "Приключва поредният етап от реставрацията и консервацията на старините в археологическия комплекс \"Акве калиде\" край Бургас. Това съобщиха от пресцентъра на  Община Бургас . В момента там се монтират пешеходни пасарелки, които ще предоставят на посетителите най-добрите гледни точки към разкритата архитектура на най-посещаваните бани в Източна Европа в продължение на две хилядолетия. Освен това е инсталирано декоративно осветление, отводнен и реставриран е студеният басейн на римските терми, запечатани са градежите в цялата южна част между аподитериума и банята на Сюлейман Великолепни. \r\nДиректорът на Регионалния исторически музей Милен Николов запозна днес кмета Димитър Николов с напредъка по подходящото експониране и социализиране на находките. Там все още текат строителни дейности, но през септември всеки жител и гост на града е добре дошъл да види колко по-интересен и достъпен става археологическият комплекс \"Акве калиде\". \r\nСериозната работа по този знаков обект започна преди 10 години. През всяка от тях Община Бургас отделяше свои средства за разкопки, консервация и благоустрояване на района. Беше привлечено и външно финансиране по различни проекти. Резултатът от тези инвестиции става все по-видим, както ще забележите от приложените към този текст снимки на \"Акве калиде\" от 2008 и от 2018 година. \r\nСлед като това лято археологическите проучвания бяха концентрирани в северната част на обекта, при следващия етап от социализацията ще бъдат консервирани градежите в източната част, а над тях се предвижда да бъде изграден учебен музей с копие на римска баня. \r\nНауката казва и доказва, че още древните траки са познавали \"Акве калиде\". Век след век мястото е посещавано от знатни римляни, византийски и латински императори, султани и номадски ханове. Всички те са идвали тук, привлечени от лечебната сила на същата минерална вода, която всеки от нас може да използва и днес. \r\nПо случай 10 години от старта на мащабните проучвания в археологически комплекс \"Акве калиде\" ще бъде отпечатана първата книга за историята на древните бани. Тя ще бъде представена на 14 септември.", "date": "2018.08.16", "title": "Бургас: Монтирани са пешеходни пасарелки и декоративно осветление в Археологически комплекс „Акве калиде“"}
{"url": "http://www.focus-news.net/news/2018/08/16/2556723/tass-delegatsiya-ot-severna-koreya-pristigna-na-vizita-v-pekin.html", "text": "Делегация от няколко представители на Северна Корея се намира на посещение в Пекин, съобщи в четвъртък японската агенция Kyodo, предава  ТАСС . \r\nСпоред сведенията на агенцията, те са пристигнали в Пекин с полет от Пхенян. На летището делегацията е посрещната от чиновници от китайското правителство. Не се уточнява кой точно влиза в нейния състав. \r\nKyodo не изключва, че след посещението в Китай представителите на Северна Корея могат да тръгнат към друга страна, тъй като севернокорейците често използват Пекин като пункт за прекачване. \r\nТАСС припомня, че напоследък Китай и Северна Корея активизираха диалога помежду си на фона на общото затопляне на отношенията между Пхенян и Сеул. По-конкретно, в края на март севернокорейският лидер Ким Чен-ун посети Пекин и пристигна там с влак. Това пътуване стана за него първото чуждестранно посещение, след като дойде на власт през декември 2011 г. След това Ким Чен-ун посети Китай още два пъти: в началото на май след среща с президента на Южна Корея Мун Дже-ин и в средата на юни след разговори с американския президент Доналд Тръмп. \r\nПревод и редакция:", "date": "2018.08.16", "title": "ТАСС: Делегация от Северна Корея пристигна на визита в Пекин"}
{"url": "http://www.focus-news.net/news/2018/08/16/2556728/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по  Радио „Фокус” – Пловдив  ще си спомним отново за прославения български пълководец генерал-майор Атила Зафиров. Той е роден на днешната дата – 16 август 1858 г. в Калофер. За него ще ни разкаже доц. д-р Петър Ненков, военен историк. Ще чуем повече и за друг позабравен герой – полковник Иван Бочев. Той е родственик на Васил Левски. Произхожда от семейството на Бочо Загорски, който е обесен от турците по време на „Страшното” през Руско-турската Освободителна война 1877-1878 г.  \r\nВ края ще разчупим стереотипите на предаването с репортаж на колегата Славяна Гайдарова от Казанлък. Тя разказва за Тракийската гробница, открита случайно от войници, които копаели окоп в североизточната част на Казанлък през 1944 година. Световната си известност Казанлъшката гробница дължи на уникалните стенописи, антична живопис от ранноелинистическата епоха, които показват отделни моменти от земния, военния и задгробен живот на тракийския вожд, положен в нея. \r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.08.16", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” – Пловдив"}
{"url": "http://www.focus-news.net/news/2018/08/16/2556692/varna-tyaloto-na-ednoto-ot-izdirvanite-detsa-e-lokalizirano-v-rayona-na-tetrapodite-na-valnoloma-sazdadena-e-organizatsiya-za-izvazhdaneto-mu.html", "text": "Тялото на едното от издирваните деца в района на Морска гара „Варна“ е локализирано. Това съобщи за  Радио „Фокус“ – Варна  директорът на Регионална дирекция „Пожарна безопасност и защита на населението“-Варна комисар Тихомир Тотев. Той уточни, че тялото на момчето е забелязано преди около 15 минути, като е създадена организация за изваждането му. По думи на комисар Тотев тялото на детето е открито в района на тетраподите на вълнолома, където водолазните екипи са се опасявали, че може да са се приклещили с другото момче след падането. Той увери, че продължава издирването на другото момче. \r\nДиана СТОЕВА", "date": "2018.08.16", "title": "Варна: Тялото на едното от издирваните деца е локализирано в района на тетраподите на вълнолома, създадена е организация за изваждането му"}
{"url": "http://www.focus-news.net/news/2018/08/16/2556721/premierat-boyko-borisov-i-ministar-nikolay-nankov-otkriha-stroitelstvoto-na-noviya-uchastak-ot-avtomagistrala-hemus-mezhdu-shumen-i-targovishte.html", "text": "Премиерът Бойко Борисов и министърът на регионалното развитие и благоустройството Николай Нанков откриха строителството на новия участък от автомагистрала „Хемус“ между Шумен и Търговище, предаде репортер на  Радио Фокус - Шумен . Церемонията по символичната първа копка започна с водосвет за здраве отслужен от Варненският и Велико преславски митрополит Йоан. „Десетки такива поляни съм гледал, но след година и два - три месеца са вече готови магистрали. Много ни е красива държавата, виждате тук хълмове, планини, но за строителство е много неудобно“, каза по време на първата копка Борисов. По думите му за година и 2 - 3 месеца ще бъде изграден този участък. „Строителите са в готовност, тръгваме и в двете посоки – към Шумен и към Търговище, така че да се работи максимално бързо“, каза още премиерът. По думите му предишни управляващи са извадили АМ „Хемус“ от оперативната програма, за да не може да се прави с европейски пари. „Всичко това е само на бюджета на данъкоплатците. Така че като заявяват някои голямо желание за предсрочни избори, тези региони да знаят какво са им причинили, както и всички данъкоплатци“, добави министър-председателят Борисов.  \r\nМинистър Нанков посочи, че започва строителство на тежък участък със седем виадукта, мостове и десет селскостопански подлеза. По думите му ще се извършва ежедневен контрол на качеството на строителните дейности. \r\nПроектът ще се изпълнява изцяло със средства от републиканския бюджет.  \r\nИвелина ИВАНОВА", "date": "2018.08.16", "title": "Премиерът Бойко Борисов и министър Николай Нанков откриха строителството на новия участък от автомагистрала „Хемус“ между Шумен и Търговище"}
{"url": "http://www.focus-news.net/news/2018/08/16/2556706/varna-dvizhenieto-po-chast-ot-patya-staro-oryahovo-grozdyovo-se-osashtestvyava-v-edna-lenta-poradi-remont.html", "text": "Движението по част от пътя Старо Оряхово – Гроздьово се осъществява в една лента поради частични ремонтни дейности на асфалтовата настилка, предаде репортер на  Радио „Фокус“-Варна . Организацията за движение е сигнализирана с пътни знаци. Добри са условията за пътуване във Варненска област. Времето е ясно, пътните настилки са сухи, видимостта е добра.  \r\nДвижението в участък от пътя Кранево – Варна е ограничено за моторни превозни средства над 10 тона. Обходният маршрут е през селата Кичево и Оброчище. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nДиана СТОЕВА", "date": "2018.08.16", "title": "Варна: Движението по част от пътя Старо Оряхово – Гроздьово се осъществява в една лента, поради ремонт"}
{"url": "http://www.focus-news.net/news/2018/08/16/2556730/milorad-dodik-otreche-klaneto-v-srebrenitsa-vinovni-sa-myusyulmani-v-ustashki-uniformi.html", "text": "Президентът на Република Сръбска (РС) Милорад Додик поиска във вторник от депутатите в парламента на босненския ентитет да обявят за невалиден доклада на правителството на РС от 2004 година, в който се казва, че армията и полицията на босненските сърби са отговорни за клането на над седем хиляди босненски мъже и момчета през юли 1995 година след преминаването на този анклав под закрилата на ООН, предава  скопското електронно издание „МКД“ . \r\nСпоред сведенията на изаданието, Додик лично е поскал „ревизия“ на документа, създаден въз основа на решението на бившия Дом за човешките права на Босна и Херцеговина (БиХ), който е наредил на властите на РС да осветлят фактите за бошняците, убити по време на сребренския геноцид, след като членове на семействата на убитите са поискали това чрез жалби в съда. \r\nМедията коментира, че предвид стабилната подкрепа от мнозинството депутати в парламента, Додик е успял да насрочи специално заседание, на което ще се обсъди неговото искане за анулиране на стария и подготвяне на нов доклад. \r\nТезата на Додик, както пише „МКД“, е, че злодеянията всъщност са извършени от „мюсюлмани в усташки униформи“, които са убили две хиляди сърби в региона по време на Втората световна война. \r\nПрезидентът на РС твърди още, според изданието, че доклада на правителството на ентитета от 2004-а година, с който се потвърждава характерът на злодеянията срещу бошняците в Сребреница, е получен чрез изнудване. Това се е случило под натиска на тогавашния върховен представител на международната общност Пади Ешдаун, който според Додик е „злосторник“. \r\nЛидерът на босненските сърби е обвинил Съединените американски щати, че са създадели на заговора, чиято цел е била неоснователно да обвинят сърбите в геноцид, цитира македонската медия. \r\n„Част от бошняците, за които се твърди, че са убити в Сребреница, всъщност са живи и всички досега достъпни информации, включително онези, които станаха съставна част от някои присъди на Международния наказателен съд за бивша Югославия, сега трябва да бъдат изпратени на проверка в някоя нова комисия“, е заявил Додик според цитата на „МКД“. \r\nТой е предложил тази комисия да получи срок от една година за съставяне на нов доклад, включително цялостна хроника на събитията в Сребреница от 1992 година до края на войната, както и опис на всички убити сърби. \r\n„Република Сръбска никога няма да оспори злодеянията, извършени от отделни сърби, но искаме безпристрастно да утвърдим истината за страданията на сръбския народ. Ще подкрепим формиране на нова безпристрастна международна комисия, която ще изследва деянията без оглед на националността на жертвите“, цитира македонската медия заключението на президента на Република Сръбска. \r\nПревод и редакция:", "date": "2018.08.16", "title": "Милорад Додик отрече клането в Сребреница: Виновни са мюсюлмани в усташки униформи"}
{"url": "http://www.focus-news.net/news/2018/08/16/2556704/varna-rayonnata-prokuratura-obrazuva-dosadebno-proizvodstvo-po-povod-intsidenta-s-izcheznalite-v-moreto-detsa-na-valnoloma.html", "text": "Районната прокуратура във Варна образува досъдебно производство по повод инцидента с изчезналите в морето две деца на варненския вълнолом. Това съобщиха от   Апелативна прокуратура – Варна.  Производството се води за установяване причините и обстоятелствата, при които е настъпил инцидентът и е последвала смъртта на момчетата. Днес, 16 август 2018 г., преди обяд е било намерено едно от телата на изчезналите момчета, които са на 13 и 14 години.  \r\nКакто вече е известно, на 15 август 2018 г. около 17.40 ч. е получен сигнал за падане на две деца в морето в района на външната стена на вълнолома. Започва мащабна операция по издирването на момчетата, които били там със свои приятели. В опита да бъдат спасени децата се включват специализирани екипи от Районната дирекция по пожарна безопасност и защита на населението, катери на Морската администрация, водолази и екипи на Военноморските сили и МВР. Самоличността на повлечените в морето деца от силното вълнение е установена.   \r\nИзпълняващият функциите районен прокурор на Районната прокуратура във Варна Красимир Конов заедно с дежурния прокурор и дежурен следовател са извършили незабавно оглед на местопроизшествието. Разпитани са свидетели на трагедията, на която очевидци са станали много варненци, дошли за концерта за Деня на Варна. Трагедията отмени всички празнични прояви на община Варна в празничната вечер. \r\nПродължава операцията по издирването на второто момче. Всички действия по разследването се ръководят на място от и.ф. районния прокурор Красимир Конов.", "date": "2018.08.16", "title": "Варна: Районната прокуратура образува досъдебно производство по повод инцидента с изчезналите в морето деца на вълнолома"}
{"url": "http://www.focus-news.net/news/2018/08/16/2556722/reuters-italianskata-politsiya-zayavi-che-zaginalite-sled-srutvaneto-na-mosta-v-genua-sa-38.html", "text": "Италианската полиция съобщи, че 38 души са загинали след срутването на моста в Генуа тази седмица, поправяйки предишното си обявление за 39 жертви, предава  Reuters . \r\nИталианските спасителни екипи търсят оцелели от вторник сред отломките на бетонен мост по магистрала А10, свързваща Генуа с Южна Франция, при срутването на когото десетки автомобили паднаха върху корито на река, железопътна линия и два склада. \r\nПревод и редакция:", "date": "2018.08.16", "title": "Reuters: Италианската полиция заяви, че загиналите след срутването на моста в Генуа са 38"}
{"url": "http://www.focus-news.net/news/2018/08/16/2556732/d-r-tsveta-ivanova-rzi-plovdiv-v-selata-dragoynovo-i-bryagovo-vse-oshte-ima-zabrana-za-piene-na-voda-zaradi-estestven-uran.html", "text": "В селата Драгойново и Брягово, Община Първомай, все още има забрана за пиене на вода заради естествен уран, каза за  Радио „Фокус“-Пловдив  д-р Цвета Иванова, началник на отдел „Радиационен контрол“ в Регионална здравна инспекция (РЗИ)-Пловдив. По думите й забрана за употреба на питейната вода има и в село Пъдарско, но скоро тя ще бъде отменена. „Искаме да имаме втори отрицателен резултат, взет по държавен здравен контрол“, посочи още д-р Иванова. Тя припомни, че тази година са извършени неколкократни анализи от стана на РЗИ-Пловдив и от ВиК-Пловдив.  \r\n„Има мониторингови програми, които се изпълняват изключително стриктно. Резултатите от тях се нанасят в специални таблици и се докладват в Европейска комисия - какво е констатирано, какви са взетите мерки в тази връзка. Нещата по отношение на радиологичните показатели се поуспокояват в Пловдив и областта. От шест населени места сега има само в две забрана за пиене. Годината беше много дъждовна и вероятно това има принос към цялата обстановка с питейната вода по отношение на естествения уран“, каза още д-р Иванова. Тя добави, че от началото на годината досега не са съставяни актове по отношение на питейната вода в областта. \r\nМария РУСЕВА", "date": "2018.08.16", "title": "Д-р Цвета Иванова, РЗИ-Пловдив: В селата Драгойново и Брягово все още има забрана за пиене на вода заради естествен уран"}
{"url": "http://www.focus-news.net/news/2018/08/16/2556725/varna-dvama-vodolazi-kam-rdpbzn-sa-tarsili-dvete-momcheta-pri-valnenie-3-4-bala-ediniyat-e-postradal-leko.html", "text": "Двама водолази към Регионална дирекция \"Пожарна безопасност и защита на населението\" – Любомир Димитров и Красимир Костов, с риск за живота си са влезли да търсят изчезналите деца в морето от страната на тетраподите на вълнолома във Варна около 18.00 часа снощи при вълнение 3-4 бала по време на прибоя. Това съобщиха от пресцентъра на  Апелативна прокуратура - Варна . Двамата спасители са излезли от морето едва при здрачаване, след като са изгубили контрол по време на осигуряването на работата си под водата. Водолазът Димитров е бил блъснат от вълна в тетраподите и е пострадал леко.  \r\nИздирването на второто момче продължава.", "date": "2018.08.16", "title": "Варна: Двама водолази към РДПБЗН са търсили двете момчета при вълнение 3-4 бала, единият е пострадал леко"}
{"url": "http://www.focus-news.net/news/2018/08/16/2556734/the-wall-street-journal-donald-tramp-otmeni-direktiva-na-obama-za-ogranichavane-na-kiberatakite-sreshtu-vragovete-na-sasht.html", "text": "Президентът на САЩ Доналд Тръмп отмени меморандум на бившия държавен глава Барак Обама, в който се определят условията как и кога американското правителство може да осъществява кибер атаки срещу своите врагове, в опит да намали рестрикциите за подобни операции, твърдят неназовани източници, запознати със случая, пише  електронното издание на американския вестник The Wall Street Journal . \r\nСъгласно сведенията на изданието, Тръмп е подписал заповедта в сряда, отменяйки засекретените правила, известни като Presidential Policy Directive 20, в която се описва сложен междуведомствен процес, който трябва да бъде преминат преди САЩ да използват кибератака, конкретно за тези срещу чуждестранни противници. \r\nПревод и редакция:", "date": "2018.08.16", "title": "The Wall Street Journal: Доналд Тръмп отмени директива на Обама за ограничаване на кибератаките срещу враговете на САЩ"}
{"url": "http://www.focus-news.net/news/2018/08/16/2556733/burgas-damska-chanta-s-5-000-leva-e-otkradnata-v-slanchev-bryag.html", "text": "Дамска чанта с 5 000 лева е открадната в Слънчев бряг. Това съобщиха от  ОДМВР - Бургас . Сигнал за кражбата е подаден на 14 август т.г. около 08.30 часа в Районно управление - Поморие. 48-годишна английска туристка, отседнала в Слънчев бряг, е съобщила за това, че на 13-14 август т.г., чрез взломяване на PVC врата е проникнато в обитаваното от нея помещение, откъдето е извършена кражба на дамската ѝ чанта, съдържаща сумата от 5 000 лева. Работата по случая продължава от служители на Районно управление – Поморие.", "date": "2018.08.16", "title": "Бургас: Дамска чанта с 5 000 лева е открадната в Слънчев бряг"}
{"url": "http://www.focus-news.net/news/2018/08/16/2556731/zam-ministar-atanas-dobrev-nad-110-km-ot-saorazhenieto-za-preventsiya-sreshtu-afrikanskata-chuma-po-svinete-veche-sa-izgradeni.html", "text": "Над 110 от 133-километровото съоръжение за превенция срещу африканската чума по свинете вече са изградени. Това обяви заместник-министърът на земеделието, храните и горите Атанас Добрев по време на контролни проверки в района на ГКПП \"Дуранкулак\" и ГКПП \"Кардам\" и по цялото протежение на оградното съоръжение, простиращо се от Силистра до Дуранкулак, съобщиха от пресцентъра на   Министерството на земеделието, храните и горите . „Предстои и подсилване на оградата с режеща тел тип Бруно и поставяне на отблъскващи мигриращите животни репеленти, като се очаква тя да е готова през следващата седмица.”, допълни още заместник-министърът. Той подчерта, че за изграждането на оградата са командировани служители от 6-те държавни предприятия и 16-те регионални дирекции по горите, които работят денонощно, в това число и с даване на дежурства по охрана на съоръжението. \r\nПо време на проверката, извършена съвместно с регионалните структури на Българската агенция по безопасност на храните (БАБХ), беше установено и че на входовете към България на граничните пунктове с Румъния са поставени вани с дезинфекционни разтвори и душови установки за транспортните средства, влизащи в страната. Прави се постоянна проверка на колите и преминаващите граждани за наличие и пренасяне на храни, съдържащи продукти от свинско месо. Директорът на Областната дирекция на БАБХ в Добрич д-р Каменов посочи, че внасянето на такива продукти е забранено и те се конфискуват и поставят в хладилни камери на БАБХ на граничните пунктове. \r\n„България е първата страна, която прави превенция преди още заболяването да е установено на територията й, подчерта заместник-министърът, като посочи, че са ангажирани над 500 служители от горската система в последните седмици. „Изключително благодарни сме на колегите от държавните предприятия и от структурите на ИАГ за разбирането и добрата работа, която извършват на терен по границата – не само изграждане на оградата, но и обходи за охрана, наблюдение и анализ на миграционното поведение на животните около съоръжението”, обяви заместник-министърът. Той посочи, че в разгара на летния сезон въпреки пренасочването на част от ресурса към северната граница, служителите в горите продължават и проверките срещу бракоиниерските набези  и по контрол и охрана в горите на територията на цялата страна. \r\nСамо от началото на годината за 7-те месеца досега проверките са вече над 200 000, подчерта той, което е дори повече от миналата година за същия период. 110 хиляди от тях, са извършени от 6-те предприятия и техните поделения и близо 95 000 – от регионалните дирекции по горите на ИАГ. Общият брой установени нарушения са над 6000, подчерта заместник-министър Добрев, като са задържани над 8000 кубически метра дървесина, 200 МПС, 400 каруци, 200 моторни триона и други инструменти за добив на дървесина.", "date": "2018.08.16", "title": "Зам.-министър Атанас Добрев: Над 110 км от съоръжението за превенция срещу африканската чума по свинете вече са изградени"}
{"url": "http://www.focus-news.net/news/2018/08/16/2556735/pazardzhik-37-godishen-mazh-bez-knizhka-e-zadarzhan-za-predlagane-na-podkup-na-politseyski-sluzhiteli.html", "text": "37-годишен мъж без книжка е задържан за предлагане на подкуп на полицейски служители, съобщиха от  ОДМВР - Пазарджик . Вчера следобед в района на пътен възел „Гелеменово\", служители на сектор „Пътна полиция“, които обслужвали автомагистрала „Тракия“, засекли лек автомобил „Нисан“ без регистрационни табели. Оказало се, че водачът му с инициали А.М. (на 37 г.) е неправоспособен. Полицаите предприели необходимите действия за информиране на дежурна група при РУ - Пазарджик за извършване на оглед и образуване на досъдебно производство. Виждайки това, шофьорът решил да осуети полицейските действия. За целта той извадил банкнота с номинал от 20 евро и я подхвърлил в служебния автомобил на полицаите. А.М е задържан незабавно за срок от 24 часа, а срещу него се води бързо производство.", "date": "2018.08.16", "title": "Пазарджик: 37-годишен мъж без книжка е задържан за предлагане на подкуп на полицейски служители"}
{"url": "http://www.focus-news.net/news/2018/08/16/2556729/premierat-boyko-borisov-za-godina-i-2-3-mesetsa-shte-se-spravim-s-uchastaka-na-avtomagistrala-hemus-mezhdu-buhovtsi-i-belokopitovo.html", "text": "За година и 2-3 месеца ще се справим с участъка на автомагистрала „Хемус“ между Буховци и Белокопитово. Това заяви премиерът Бойко Борисов на откриването на строителните дейности по новия участък от автомагистрала „Хемус“, предаде репортер на  Радио „Фокус“ - Шумен . „Строителите са в готовност, тръгваме и в двете посоки – към Шумен и към Търговище, така че да се работи максимално бързо. Едновременно от Ябланица и Боаза ще ги пуснем, едновременно ще влезем от двете страни и ще се съберем до Велико Търново. Както съм обещал до 2024 година „Хемус“ ще я има и то в почти готов вид. Мисля, че ще се справим“, каза още Борисов. \r\n„Ще видите и в Търговище, и в Шумен какво мащабно строителство и реконструкции на училища детски градини и зали се извършва. Никога не са правени толкова и в такъв огромен мащаб. В образователната инфраструктура са над 200 училища“, каза Борисов. Той посочи, че наред със заплатите на учителите, върви и над половин милиард лева за ремонт на училищата. \r\nИвелина ИВАНОВА", "date": "2018.08.16", "title": "Премиерът Бойко Борисов: За година и 2-3 месеца ще се справим с участъка на автомагистрала „Хемус“ между Буховци и Белокопитово"}
{"url": "http://www.focus-news.net/news/2018/08/16/2556737/veliko-tarnovo-nad-70-uchastnitsi-ot-deset-oblasti-na-stranata-shte-se-vklyuchat-v-chetvartoto-izdanie-na-natsionalniya-konkurs-usukano-po-kilifarski.html", "text": "Над 70 участници от десет области на страната ще се включат в четвъртото издание на Националния конкурс за хумористичен фолклор „Усукано по килифарски“. Сред тях има 37 колектива, а останалите са индивидуални изпълнители – танцьори, певци и разказвачи. Това съобщи пред пред журналисти Марияна Иванова, секретар на читалището в Килифарево, предаде репортер на  Радио „Фокус“ – Велико Търново . Участниците са предимно от Североизточна и Централна България. Те ще бъдат оценявани от тричленно жури в три различни категории – „Автентичен фолклор“, „Обработен фолклор“ и „Авторски творби на фолклорна основа“. Наградите, които ще получат най-добрите изпълнители включват грамота, плакет и парична сума.  \r\n„Идеята за фестивала се зароди преди четири години, когато заедно читалището, клуб „Традиция“ към културната институция и кмета на града обмисляхме как да популяризираме прословутата фраза „усукано по килифарски“. Нейният произход датира още от Възраждането, когато в Килифарево са възникнали занаятите гайтанджийство и мутафчийство. Тогава от добре пресуканите гайтани произлиза израза килифарски гайтани, които са били с много добро качество. Поради това те са прочути на територията на три континента. Част от лошите имитации на гайтаните са допринесли за негативната страна и хумористичната част на самите гайтани. От там се зароди идеята чрез фолклора, песента, танца и речевия фолклор да се покаже хумористичния жанр в изкуството“, разказа Марияна Иванова.  \r\nКметът на Килифарево Димитър Събев уточни, че с всяка следваща година броят на участниците се увеличава. Друг интересен факт е, че при настоящото издание има повече заявки за представяне на автентичен и изворен фолклор, а по-малко за обработен. По думите на организаторите сюжетите, които представят изпълнителите са свързани основни с взаимоотношенията в семейството, между съседите, както и различни битови ситуации от кръчмата.  \r\nФестивалът „Усукано по килифарски“ ще се проведе от 10.00 до около 17.00 часа на 25 август на открита сцена в центъра на града. Събитието е част от празничната програма, посветена на Деня на Килифарево. \r\nЛуиза ТРАНЧЕВА", "date": "2018.08.16", "title": "Велико Търново: Над 70 участници от десет области на страната ще се включат в четвъртото издание на Националния конкурс „Усукано по килифарски“"}
{"url": "http://www.focus-news.net/news/2018/08/16/2556738/burgas-sas-zaupokoyna-molitva-shte-zapochne-traditsionniyat-sabor-na-petrova-niva-za-otbelyazvane-na-115-ata-godishnina-ot-ilindensko-preobrazhenskoto-vastanie.html", "text": "Със заупокойна молитва ще започне традиционният събор на Петрова нива за отбелязване на 115-ата годишнина от Илинденско-Преображенското въстание. Научна конференция, заря и поднасяне на венци са част от събитията в програмата на събора, който ще се проведе на 18 август. Това каза за  Радио „Фокус“ – Бургас  Горан Стефанов, етнограф  в Исторически музей „Проф. Александър Фол“ в град Малко Търново. \r\nПо думите му през 1926 година за пръв път там са се събрали наследниците на Преображенци. \r\n„Всяка година се събират изключително много хора от цялата страна, за да почетат това свещено за въстанието място. Ежегодна подкрепа  получаваме и  от дружество „Традиция“, които  правят възстановка на част от събитията от Конгреса на 28 юни 1903 година, пресъздават и част от събитията на Илинденско-Преображенското въстание“, допълни Стефанов. \r\nСъборът е традиционен и се провежда под патронажа на президента на Република България Румен Радев. \r\n„Хората, които са се събрали през 1903 г. на Петрова нива, съзнават саможертвата си, съзнават  близостта си до столицата на империята и това, че те всъщност доброволно отиват на смърт, за да могат да подкрепят едно такова дело“, заяви Горан Стефанов, етнограф  в Исторически музей „Проф. Александър Фол“ в град Малко Търново по повод предстоящия събор в местността на 18 юли. Той добави, че въстаниците много добре знаят, че са малобройни – общо са 26 000 от Македония и Тракия, а срещу тях е изпратена 350-хилядна редовна турска войска. \r\n„Това се случва след обявяването на въстаниетом като за негова дата е избрана 18 срещу 19 август, или, празника Преображение Господне, по стар стил. Причината за Илинденско-Преображенското въстание е подписването на Санстефанския мирен договор, според който всички българи и християни са освободени. След това следва подписването на Берлинския мирен договор на 13 юли 1878 година, който  отменя различни точки от Санстефанския мирен договор. Голяма част от българското население остава под властта на султана. Това довежда до една проблемна ситуация, която в последствие ескалира именно в това въстание“, каза още Стефанов. \r\nПо думите му на 28 юни 1903 г. точно в местността Петрова нива се събират 47 делегати, различни воеводи, четници, комити и определят районите, в които ще се водят масовите въстанически действия. \r\nВеселина НИКОЛОВА", "date": "2018.08.16", "title": "Бургас: Със заупокойна молитва ще започне традиционният събор на Петрова нива за отбелязване на 115-ата годишнина от Илинденско-Преображенското въстание"}
{"url": "http://www.focus-news.net/news/2018/08/16/2556739/plovdiv-apelativniyat-sad-potvardi-zadarzhaneto-pod-strazha-na-mazh-obvinen-v-bludstvo-s-dve-9-godishni-momicheta.html", "text": "Апелативният съд потвърди задържането под стража на мъж, обвинен в блудство с две 9-годишни момичета. Това съобщиха от  Съдебната палата в Пловдив . Пловдивският апелативен съд потвърди определението на Окръжен съд – Стара Загора, с което е взета най-тежката мярка за неотклонение „Задържане под стража“ спрямо 37-годишен мъж с инициали И.И. Той е обвинен в блудство с две 9-годишни момиченца на басейн в града. \r\nВ мотивите си Апелативният съд приема, че от събраните до момента по делото доказателства може да се направи обосновано предположение, че обвиняемият е извършил престъплението. Налице е и опасност той да извърши друго престъпление, тъй като работата като спасител на басейн му дава възможност за контакти с малолетни лица.  \r\nАпелативният съд прие, че е налице и опасност И.И. да се укрие поради предстоящото му служебно заминаване в чужбина, за което бяха представени доказателства пред въззивната инстанция. За престъплението, в което задържаният е обвинен, наказанието е „лишаване от свобода“ в размер от 5 до 20 години. Решението на Апелативния съд е окончателно.", "date": "2018.08.16", "title": "Пловдив: Апелативният съд потвърди задържането под стража на мъж, обвинен в блудство с две 9-годишни момичета"}
{"url": "http://www.focus-news.net/news/2018/08/16/2556744/deyan-dyankov-ombudsman-na-toplofikatsiya-sofiya-dopalnitelen-otchet-mogat-da-poiskat-klientite-koito-ne-sa-osigurili-dostap-do-uredite-za-otchitane-na-potreblenieto-na-opredelenite-dati.html", "text": "Допълнителен отчет могат да поискат клиентите на „Топлофикация – София“, които не са осигурили достъп до уредите за отчитане на потреблението на определените дати. Това каза в предаването „Добър ден“ на  Радио „Фокус“  омбудсманът на дружеството Деян Дянков и уточни, че това може да стане до края на месец август. По негови думи допълнителният отчет позволява на потребителите да получат реалното потребление за отоплителния сезон, а не да им се начислява максималното такова, като това означава, че ще бъдат изготвени нови изравнителни сметки за цялата етажна собственост и ще се променят сумите, които са или за доплащане, или за получаване на цялата етажна собственост.  \r\nДянков посъветва клиентите какво трябва направят ако не са съгласни със сметката, която са получили: „Ако не сме съгласни със сметката, която сме получили, ние трябва да се обърнем към фирмата за дялово разпределение в нашата етажна собственост. Това са лицата, които са засекли уредите, те носят отговорност за данните, които са подадени към „Топлофикация-София“ и нашата претенция може да бъде насочена към тях. Единствено към „Топлофикация-София“ претенцията може да бъде, ако има някое плащане, което не е отразено правилно през отчетния период, извършено от нас. Но всеки сам може да си провери какво е платил, като във всяка една бележка или касов фиш е описана фактурата, към която е отнесено плащането и ако тогава някой има някакви съмнения, че неговото плащане не е коректно отразено, трябва да се обърне към „Топлофикация-София“, коментира Деян Дянков. Той каза още, че реално отчетеното потребление от предходния отоплителен сезон определя  прогнозата сметка за следващия и добави, че гражданите могат да очакват изравнителните си сметки до края на месец август.", "date": "2018.08.16", "title": "Деян Дянков, омбудсман на „Топлофикация – София“: Допълнителен отчет могат да поискат клиентите, които не са осигурили достъп до уредите за отчитане на потреблението на определените дати"}
{"url": "http://www.focus-news.net/news/2018/08/16/2556740/sasht-parlamentat-na-republika-srabska-iska-da-revizira-istoriyata.html", "text": "С отхвърлянето на доклада на Комисията за Сребреница парламентът на Република Сръбска се опитва да ревизира историята, което представлява крачка в грешната посока, заявиха от Държавния департамент на САЩ, цитирани от  електронното издание на вестник „Нова Македония“ . \r\n„Международните съдилища заключиха, че през 1995 година в Сребреница се е случил геноцид. През 2004 година правителството на Република Сръбска усвои доклад за Сребреница и това беше значима крачка към помирение в Босна и Херцеговина и към признаване на фактите от миналото“, гласи съобщението на Държавния департамент. \r\n„Въпреки това, с отхвърлянето и с опитите за допълване на доклада, част от институциите в Република Сръбска се опитват да ревизират фактите от миналите войни, да отрекат историята и да политизират трагедията“, смята американското външно ведомство. \r\nВ съобщението се оценява, че \"тенденцията на зачитане на осъдените военнопрестъпници като герои\" и отхвърлянето на техните престъпления, няма да помогне на гражданите на Република Сръбска и и че това не е в техен интерес. \r\n„Страшната война, която се случи през 90-те години ни напомня, че трябва да се стремим към бъдеще на стабилност и просперитет в интерес на всички граждани, независимо от етническата или религиозната принадлежност“, се казва в реакцията на Държавния департамент. \r\nПарламентът на Република Сръбска във вторник отхвърли доклада на Комисията за събитията в и около Сребреница през юли 1995 г. и поиска от правителството този документ от 2004 г. да бъде анулиран, както и да се създадат \"две независими международни комисии за установяване на истината за страданието на всички народи в региона на Сребреница и страданията на сърбите в Сараево“. \r\nПревод и редакция:", "date": "2018.08.16", "title": "САЩ: Парламентът на Република Сръбска иска да ревизира историята"}
{"url": "http://www.focus-news.net/news/2018/08/16/2556745/premierat-boyko-borisov-nad-200-uchilishta-v-tsyalata-strana-se-remontirat-osnovno.html", "text": "Над 200 училища в цялата страна се ремонтират основно. Едновременно с пътищата, мислим и за поколенията – да бъдат добре образовани, здрави и силни. Това заяви министър-председателят Бойко Борисов в Търговище, съобщиха от  правителствената информационна служба . Премиерът инспектира ремонтните дейности на ОУ „Христо Ботев“. Обектът се изпълнява по финансиран от Оперативна програма „Региони в растеж“ проект за обновяване на образователна инфраструктура. Борисов изтъкна, че в момента се работи по училища, които не са ремонтирани откакто са построени, строят се и детски градини. „Усещам голям подем в хората, които виждат, че се полагат големи усилия по тези теми“, добави Борисов.  \r\nМинистър-председателят отбеляза и подкрепата, която държавата е осигурила за ремонта на тренировъчния спортен комплекс в Търговище. Целево бяха отпуснати 850 000 лева. Сградата е строена в периода 1968 - 1975 г. и досега не е правен основен ремонт. В нея тренират над 450 деца и младежи.  \r\nПопитан от медиите кое е предизвикателството пред правителството в момента, премиерът отбеляза: „Опозицията най-малко ни притеснява, защото им давахме на няколко пъти властта, видяхме колко могат. Това упражнение го минахме два пъти, не виждам смисъл да се прави пак“. Борисов обърна внимание на ситуацията в съседни на България страни. „Ако имаме глави на раменете си, като политическа класа, като институции, трябва да сме много единни и да използваме това време България да изпревари всички в региона. Това и правим“, каза в заключение министър-председателят.", "date": "2018.08.16", "title": "Премиерът Бойко Борисов: Над 200 училища в цялата страна се ремонтират основно"}
{"url": "http://www.focus-news.net/news/2018/08/16/2556741/prokuror-krasimir-konov-prodalzhava-izdirvaneto-na-vtoroto-momche-izcheznalo-v-moreto-kray-varna.html", "text": "Двете момчета, които вчера паднаха от вълнолома във Варна са били на Морска гара за празничния концерт от 21.00 часа. Това съобщи за  Радио „Фокус“ – Варна  изпълняващият длъжността районен прокурор Красимир Конов. По думите му момчето, което беше намерено тази сутрин около 9 часа в района на тетраподите, е на 13 години и се казва Мариан. И в момента продължава издирването на второто момче – 14-годишният Диян, който е ученик в училище „Стоян Михайловски“ във Варна. Според прокурор Конов, заедно с групичка от още няколко деца, с които се познавали от два-три месеца, момчетата са се събрали на Морска гара за концерта по повод празника на град, който трябваше да започне в 21 часа. До старта му, децата решили да се разходят, но до инцидента се е стигнало поради злощастно стечение на обстоятелствата и подценяване на вълнението, обясни прокурор Конов. Минавали са през хлъзгав участък от вълнолома. Вълните са били големи, заливали са го. Една от тях е завлякла в морето две от децата. Първоначално е започната работа по  хипотеза за склоняване към самоубийство, но след разпита на очевидците, тази хипотеза е разколебана. Близо осем свидетели са разпитани до момента, като сред тях са децата от същата група, родители и случайни минувачи. „Свидетели съм сигурен, че има много повече, но не са установени. Но и тези, които сме разпитали, пресъздават вече една ясна картина на станалото“, добави още прокурор Конов и добави, че показанията им не си противоречат. Между 3 и 4 бала е било вълнението в момента на инцидента. И днес на място са двамата спасители от Регионалната дирекция по пожарна безопасност и защита на населението, които снощи са търсили децата, двамата водолази са във водата с колегите си от Военноморските сили. \r\nДиана СТОЕВА", "date": "2018.08.16", "title": "Прокурор Красимир Конов: Продължава издирването на второто момче, изчезнало в морето край Варна"}
{"url": "http://www.focus-news.net/news/2018/08/16/2556747/burgas-trafikat-na-gkpp-malko-tarnovo-e-s-normalna-inteznivnost-nyama-obrazuvali-se-koloni-ot-avtomobili.html", "text": "Трафикът на ГКПП „Малко Търново“ е с нормална интезнивност. Това съобщи за Радио „Фокус“ – Бургас дежурният служител на пункта. По думите му няма образували се колони от автомобили.  \r\nПо данни на Областно пътно управление - Бургас с нормална интензивност се осъществява и движението по пътния участък Бургас-Малко Търново, и в двете посоки. \r\nВеселина НИКОЛОВА", "date": "2018.08.16", "title": "Бургас: Трафикът на ГКПП „Малко Търново“ е с нормална интезнивност, няма образували се колони от автомобили"}
{"url": "http://www.focus-news.net/news/2018/08/16/2556743/gl-inspektor-rosen-rapchev-gd-natsionalna-politsiya-v-parvite-nyakolko-dni-nyama-da-globyavame-shofyorite-koito-ni-predstavyat-zastrahovatelna-politsa-na-olimpik.html", "text": "В първите няколко дни няма да глобяваме шофьорите, които ни представят застрахователна полица на „Олимпик“. Това каза по време на брифинг гл. инспектор Росен Рапчев, началник на сектор „Пътен контрол” към Главна дирекция „Национална полиция”, във връзка с отнетия лиценз на кипърката застрахователна компания „Олимпик“, предаде репортер на  Агенция „Фокус“ . \r\nГл. инспектор Рапчев поясни, че съгласно Кодекса на застраховане, всяко едно МПС и всеки един водач трябва да имат сключена застраховка „Гражданска отговорност“. „Когато такава застраховка вече не е активна, ние съответно няма как да не предприемем своевременни действия. Реално погледнато, в първите дни няма да санкционираме, а само ще предупреждаваме водачите, ако ни представят полица на „Олимпик“. В първите няколко дни ще им дадем възможност да ги предупредим и да им дадем възможност да си сключат застраховка“, каза още той. Гл. инсп. Рапчев обясни, че предстои да се уточни допълнително точно колко време ще е този гратисен период. \r\nЦветилена СИМЕОНОВА", "date": "2018.08.16", "title": "Гл. инспектор Росен Рапчев, ГД „Национална полиция”: В първите няколко дни няма да глобяваме шофьорите, които ни представят застрахователна полица на „Олимпик“"}
{"url": "http://www.focus-news.net/news/2018/08/16/2556748/gl-inspektor-rosen-rapchev-gd-natsionalna-politsiya-shofyorat-blasnal-trima-mladezhi-v-petrich-e-karal-s-nesaobrazena-skorost-po-mokrata-nastilka-ne-e-imalo-drift.html", "text": "Водачът, блъснал трима младежи в Петрич, е карал с несъобразена скорост по мократа настилка, не е имало дрифт. Това каза по време на брифинг гл. инспектор Росен Рапчев, началник на сектор „Пътен контрол” към Главна дирекция „Национална полиция“, предаде репортер на  Агенция „Фокус“ . \r\n„Ситуацията е следната – млад водач с двумесечен стаж, управлява автомобила по мокра настилка, губи контрол над него, без да е правил дрифтове и излиза от пътното платно, при което е станало пътно произшествие. Блъснал е три деца. Има образувано досъдебно производство и експертизата ще докаже точно какво е станало“, каза още гл. инспектор Рапчев. По думите му водачът е карал с несъобразена скорост спрямо пътните и атмосферните условия.  \r\nЦветилена СИМЕОНОВА", "date": "2018.08.16", "title": "Гл. инспектор Росен Рапчев, ГД „Национална полиция”: Шофьорът, блъснал трима младежи в Петрич, е карал с несъобразена скорост по мократа настилка, не е имало дрифт"}
{"url": "http://www.focus-news.net/news/2018/08/16/2556751/veliko-tarnovo-62-godishna-zhena-e-blasnata-ot-lek-avtomobil-na-peshehodna-pateka-na-ul-magistralna.html", "text": "62-годишна жена е блъсната от лек автомобил на пешеходна пътека на ул. „Магистрална“. Това съобщиха от  ОДМВР – Велико Търново . Произшествието е станало вчера около 16.30 часа на ул. „Магистрална“. По първоначална информация лек автомобил „Рено“, управляван от 34-годишна жена от Велико Търново е блъснал движещата се по пешеходна пътека пешеходка. В резултат на това ѝ е причинена средна телесна повреда, изразяваща се във фрактура на фибула на подбедрицата. След оказана медицинска помощ пострадалата е освободена за домашно лечение. Водачът на лекия автомобил е изпробван за употреба на алкохол, пробата е отрицателна. Причините за произшествието са в процес на изясняване. По случая е започнато досъдебно производство.", "date": "2018.08.16", "title": "Велико Търново: 62-годишна жена е блъсната от лек автомобил на пешеходна пътека на ул. „Магистрална“"}
{"url": "http://www.focus-news.net/news/2018/08/16/2556750/dobrich-za-poredna-godina-v-selo-tyulenovo-shte-se-provede-art-fest.html", "text": "За поредна година шабленското село Тюленово е домакин на арт фест, предаде кореспондент на  Радио „Фокус” – Варна . Културното събитие ще бъде открито тази вечер от 19.00 часа и както всяко лято ще събере художници, писатели, музиканти, актьори край живописния бряг в Приморска Добруджа. Местни музикални състави и творчески школи ще се изявят тази вечер. В 16.00 часа ще бъде открит творчески базар за приложни изкуства. „Книжарница пред открито море” ще предлага в дните на фестивала книги от български автори. В 16.30 часа ще бъде открита изложба „Фотографии от Тюленово”. В 19.30 започва спектакълът „Заминавам” по Алексей Слаповски. От 20.00 часа е концертът на група Delight. Програмата на втория фестивален ден предлага литературно матине и беседа за историята на село Тюленово. Ще отвори врати творческа работилница за деца, предвидена е среща с художниците и фотографите в Тюленово. В 19.00 часа е авторският рецитал на Татяна Йотова, а в 21,00 часа – концерт на Красимир Йорданов. В събота ще се проведат водолазни курсове, хоротека за народни танци и вечер на занаятите. Традиционният конкурс „Най-добра рибена чорба” ще започне в 18.00 часа. В този ден концерти ще имат Групата на Таралежков (от 21.30 часа) и Борислав Хаджиев, Марин Бобев и приятели (от 19.30 часа). В неделя е организирана прожекция на документален филм от 11.00 часа в читалището. \r\nЖулиета НИКОЛОВА", "date": "2018.08.16", "title": "Добрич: За поредна година в село Тюленово ще се проведе арт фест"}
{"url": "http://www.focus-news.net/news/2018/08/16/2556736/mvf-zasega-nyama-iskane-ot-turiya-za-finansova-pomosht-no-sledim-otblizo-obstanovkata-v-stranata.html", "text": "Говорител на МВФ заяви, че засега няма сигнали компетентните власти в Турция да обмислят молба за финансова помощ, но обстановката в страната се следи отблизо от международните финансови реди, пише  вестник „Джумхуриет” , като се позовава на  публикации в световни медии. Говорителят на МВФ подчертава, че „новото управление на Турция трябва да доказва обвързаността си към силните икономически политики”. „В светлината на последните сътресения на пазара, новият президентски кабинет трябва да направи две неща. От една страна – да осигури и гарантира пълна оперативна независимост на Централната банка да изпълнява задълженията си за защита на стабилността на цените. От друга страна – да покаже и докаже съпричастността си към силни икономически политики, които да подкрепят макроикономическата стабилност и намалят съществуващите огромни дисбаланси”, цитира думите му „Джумхуриет”. \r\nПревод и редакция:", "date": "2018.08.16", "title": "МВФ: Засега няма искане от Турия за финансова помощ, но следим отблизо обстановката в страната"}
{"url": "http://www.focus-news.net/news/2018/08/16/2556742/rumen-petkov-abv-za-problema-s-targovskiya-registar-tryabva-da-se-tarsi-otgovornost-na-rakovodstvoto-na-agentsiyata-po-vpisvaniyata-i-na-firmite-po-poddrazhkata-mu-prez-godinite.html", "text": "За проблема с Търговския регистър трябва да се търси отговорност на ръководството на Агенцията по вписванията и на фирмите по поддръжката му през годините. Това каза председателят на ПП АБВ Румен Петков по време на пресконференция във връзка с проблема с достъпа до Търговския регистър, предаде репортер на  Агенция „Фокус“ .  \r\n„Две неща трябва да се кажат достатъчно ясно. От гледна точка на законовото конструиране на Агенцията по вписванията, нещата са направени по най-добрия начин. Има предвидени всички гаранции за изграждането, съхраняването на информационните масиви. Очевидно проблемът е на поддръжката“, каза той и поясни, че за това трябва да се търси отговорност на ръководството на агенцията и на фирмите по поддръжка през годините. „Идеята за създаването на склад данни, която премиерът лансира вчера, е да го кажа по-меко – несъстоятелна. Това е абсурд. То ще създаде корупционна среда, ще създаде надскачане между двете бази данни на Агенцията по вписванията и на този склад. В сегашната структура на Агенцията по вписванията на няколко места е предвидено да се съхранява базата данни“, поясни Петков. По думите му подобен пример има в Китай, където е създадена такава структура и в момента се търгува с данни с пълна сила. Петков настоя премиерът Бойко Борисов да оттегли своята идея за единно хранилище за данни от регистрите.  \r\nДеница КИТАНОВА", "date": "2018.08.16", "title": "Румен Петков, АБВ: За проблема с Търговския регистър трябва да се търси отговорност на ръководството на Агенцията по вписванията и на фирмите по поддръжката му през годините"}
{"url": "http://www.focus-news.net/news/2018/08/16/2556752/rumen-petkov-abv-nastoyavame-za-likvidiraneto-na-bordovete-na-direktorite-te-sa-hranilka.html", "text": "Настояваме за ликвидирането на бордовете на директорите - те са хранилка. Това каза председателят на ПП АБВ Румен Петков по време на пресконференция, предаде репортер на  Агенция „Фокус“ . „Следващият вторник на заседание на Изпълнителното бюро на партията ще приемем специална позиция, с която ще настояваме бордовете на директорите да бъдат закрити“, заяви Петков. По думите му че щетите, които те нанасят в държавен план сигурно надхвърлят много милиони годишно, освен това има и груби примери на конфликт на интереси.  \r\nРумен Петков заяви, че в бордове на директорите в енергетиката има 35 души, които годишно получават около 800 хил. лв. заплата. „Това е без леките коли, без секретарките. Те са щета за българската енергетика“, каза Петков.  \r\nЛидерът на АБВ обърна внимание на случая с председателя на Общинския съвет в Хасково Таня Захариева, която в същото време е и председател на управителния съвет на „Булгартрансгаз“. „Ще питам министъра колко пъти е присъствала на заседанията на тези бордове. Въобще какъв допир има до материята на дружеството. Разбирам, че в Хасково всички разбират от енергетика, но това не е повод ние да им плащаме“, каза Петков.  \r\nТой даде пример и с Илия Дуков, син на народния представител от ГЕРБ Снежана Дукова. „Човекът има съвсем страничен бизнес, но също участва в ръководството на едно от дружествата\", обясни председателят на АБВ. Петков обърна внимание и на Петър Илиев, който е изпълнителен директор на НЕК и председател на борда на БЕХ. „От една страна като председател на борда да формира политиката на държавното дружество и да контролира нейното изпълнение, от друга страна изпълнителен директор на дружеството, което трябва той да структурира“, поясни той. Петков допълни, че АБВ ще помоли юристите си да подготвят текст за носене на лична отговорност от ръководителите на такъв тип дружества, които са допуснали задлъжняване. \r\nДеница КИТАНОВА", "date": "2018.08.16", "title": "Румен Петков, АБВ: Настояваме за ликвидирането на бордовете на директорите - те са хранилка"}
{"url": "http://www.focus-news.net/news/2018/08/16/2556749/ministar-nikolay-nankov-magistralite-vodyat-sled-sebe-si-sigurnost-i-doprinasyat-za-stimulirane-na-ikonomicheskite-aktivnosti-v-stranata.html", "text": "Магистралите и скоростните пътища водят след себе си сигурност и безопасност, пестят време и допринасят за стимулиране на икономическите активности в страната. Това каза министърът на регионалното развитие и благоустройството Николай Нанков по време на първата копка на строителството на нови 16.32 км от АМ „Хемус“ – от п. в. „Белокопитово“ до п.в. „Буховци“, съобщиха от пресцентъра на  Министерство на регионалното развитие и благоустройството . „Минаваме от приказки към реални действия за Северна България. Дългоочакваният проект за доизграждането на автомагистрала „Хемус“, в източната ѝ част между Търговище и Шуменска област, вече е факт. Убеден съм, че с общи усилия ще успеем качествено и дори предсрочно да завършим успешно настоящият участък“, добави министър Нанков. „Стартираме с един изключително тежък участък, който включва 7 виадукта, едно мостово съоръжение и 10 селскостопански подлеза“, каза още министърът и подчерта, че теренът е хълмист, пресечен и тежък за строителство. \r\n„Магистралите и скоростните пътища водят след себе си сигурност и безопасност, пестят време и допринасят за стимулиране на икономическите активности в страната“, заяви още Нанков и отправи апел към строителите и надзорниците на новия участък от аутобана за качествено изпълнение и денонощни усилия. \r\nНа събитието присъстваха и министър-председателят Бойко Борисов, министърът на финансите Владислав Горанов, председателят на Управителния съвет на Агенция „Пътна инфраструктура“ инж. Светослав Глосов и др.   \r\nНовата отсечка от АМ „Хемус“ трябва да бъде завършена през 2020-та година. Стойността на договора е 119 785 000 лв. без ДДС, които в изпълнение на ангажиментите на правителството са осигурени от републиканския бюджет по програма „Ново строителство“ на Агенция „Пътна инфраструктура“. \r\nАвтомагистралният участък ще бъде с две ленти за движение, две ленти за изпреварване, две аварийни ленти, водещи ивици, два банкета и средна разделителна ивица. Предвидено е изграждането на редица сложни съоръжения –  пътен възел „Буховци“ при пресичането на магистралата с път III-5102 Буховци – Макриополско, както и три връзки – на първокласния път Търговище-Варна с п.в. „Белокопитово“,  п.в. „Варна – Търговище“ и п.в. „Търговище – Варна“.   \r\nИзпълнител на строително-монтажните работи е ДЗЗД „Хемус-16320“, а строителният надзор се осъществява от ДЗЗД „Консултанти Хемус 2 - 2016“.  \r\nЦялата автомагистрала „Хемус“ трябва да е готова до 2024 г.    \r\nАутобанът е основен приоритет на правителството, защото цялостното й изграждане ще възроди Северна България. \r\nМагистралата ще свърже София с Плевен, Ловеч, Велико Търново, Търговище, Шумен и Варна. Това ще ускори процеса на икономическо и социално сближаване на регионално ниво и ще окаже благоприятно влияние върху бизнеса и създаването на нови работни места. Общият брой на населението, което ще се възползва от подобрената инфраструктура е около 2,9 млн. души върху площ от почти 44% от територията на страната.", "date": "2018.08.16", "title": "Министър Николай Нанков: Магистралите водят след себе си сигурност и допринасят за стимулиране на икономическите активности в страната"}
{"url": "http://www.focus-news.net/news/2018/08/16/2556756/burgas-s-demonstratsii-na-maystorski-trikove-na-ploshtad-troykata-shte-zapochne-mezhdunarodnoto-sastezanie-po-skeytbording-burgas-skate-open-na-17-avgust.html", "text": "Международното състезание по скейтбординг Burgas Skate Open'2018 ще бъде официално открито на 17 август. Това съобщиха от пресцентъра на  Община Бургас . Участие в него са заявили майстори на дъската от Румъния, Сърбия, Аржентина, Куба, Унгария, Израел, Беларус. Сред най-известните чуждестранни участници са Sergio Laferrere от Аржентина, Daniel Jenks (кубински скейтър, който живее в Барселона), Вадик Романцов (професионален скейтбордист от Беларус). \r\nКъм българските участници също има високи очаквания. Сред тях са Кристиян Красимиров (израснал и живеещ в Испания, известен в скейт средите в цял свят), Явор Вечерников (спечелил миналогодишната награда за най-добър трик), Владимир Иванов, който е част от един от най-добрите европейски скейт отбори Nomad Skateboards, Тодор Харизанов (единственият българин, занимавал се професионално със скейтбординг в Щатите), Mарти Атанасов (най-младият участник, но вече с опит и няколко призови класирания на международни състезания). \r\nДвудневната програма за петък и събота е богата и разнообразна. На 17 август тя започва в 18.00 часа с Cash for Tricks и Best Trick на площад „Тройката“, след което от 19.30 часа във фоайето на Културен дом на нефтохимика ще бъдат представени българско скейт видео и фотографска изложба. За музиката през целия ден ще се грижи Funktool. В НХК ще бъде и записването за същинското състезание на следващия ден, като право да участват имат всички спонсорирани скейтъри, както и най-добре представилите се неспонсорирани от последните състезания. \r\nНа 18 август от 17.00 часа започва същинското Международното скейтборд състезание в Скейт парк ''Изгрев''. За финал партньорите на турнира от GRIME BG са подготвили размазващ концерт с начало 20.00 часа, който ще се проведе в непосредствена близост до съоръжението. \r\nНа сцената на Burgas Skate Open ще се качат: Julyan Fnkz Metodiev DJ SET (BG), Jahmmi Youth x Chibook (BG), Jermaine Jamakabi Coombs, Realz, Villain (UK, Rhythm Rollers)! \r\nBurgas Skate Open се организира от Община Бургас и инициативата \"Бургас харесва младите\", с подкрепата на: Amnesia skateshop, Скейт Клуб Сливен, Stinky Socks, Monster Energy Bulgaria.", "date": "2018.08.16", "title": "Бургас: С демонстрации на майсторски трикове на площад „Тройката“ ще започне Международното състезание по скейтбординг Burgas Skate Open на 17 август"}
{"url": "http://www.focus-news.net/news/2018/08/16/2556755/deyan-dyankov-ombudsman-na-toplofikatsiya-sofiya-maksimalno-potreblenie-na-toplinna-energiya-se-nachislyava-kogato-ne-e-osiguren-dostap-do-uredite.html", "text": "Максимално потребление на топлинна енергия се начислява, когато не е осигурен достъп до уредите. Това каза в дневния блок „Добър ден“ по Радио „Фокус“ Деян Дянков, Омбудсман на „Топлофикация“ – София. Той каза още, че извършването на проверка от фирмата за дялово разпределение е необходима, защото максимално потребление може да бъде отчетено, и когато уредите са с изтекъл срок на годност или липсват такива. „Отчетът на уредите e важен, защото по този начин се показва реалното потребление във всеки имот, което потребителите са изразходили през целия отоплителен сезон. Фактури се отчитат на две дати от фирмите за дялово разпределение, след което те подават информация към „Топлофикация“ – София. Тази информация предстои да излезе като фактури в края на седмицата“, обясни Дянков. Омбудсманът на „Топлофикация“ – София коментира още, че се извършва и допълнителен отчет за клиентите, които не са осигурили достъп на първите дати за отчет на уредите. Той каза, че до края на месец септември те ще могат да поискат допълнителен отчет, който се заплаща към фирмата за дялово разпределение. По този начин ще бъде начислено реалното, а не максималното потребено количество енергия, уточни Дянков.", "date": "2018.08.16", "title": "Деян Дянков, Омбудсман на „Топлофикация – София\": Максимално потребление на топлинна енергия се начислява, когато не е осигурен достъп до уредите"}
{"url": "http://www.focus-news.net/news/2018/08/16/2556753/goran-stefanov-istoricheski-muzey-malko-tarnovo-ilindensko-preobrazhenskoto-vastanie-e-edno-ot-nay-kravoprolitnite-v-balgarskata-osvoboditelna-deynost.html", "text": "Илинденско-Преображенското въстание е едно от най-кръвопролитните в българската освободителна дейност, дори някои историци смятат, че е било по-кръвопролитно от Априлското въстание. Това каза за  Радио „Фокус“ – Бургас  Горан Стефанов, етнограф в Исторически музей „Проф. Александър Фол“ в град Малко Търново по повод предстоящия традиционен възпоменателен събор в местността Петрова нива на 18 юли. \r\n„За много кратко време въстаници успяват да освободят голяма територия от Странджа. Използват много бързи тактически действия и се установява една Република, която се нарича Странджанска комуна. Тя съществува само 26 дни, като след това турската войска премазва въстаниците. Убити са над 100 от тях, изгорени са повече от 200 села, а над 30 000 българи са прокудени от родните места в резултат на турските издевателства. Над 5 000 невинни жени, деца и мъже са били убити“, добави Стефанов. По думите му за това въстание се знае малко и то е представяно много кратко в учебниците по история. \r\nВеселина НИКОЛОВА", "date": "2018.08.16", "title": "Горан Стефанов, Исторически музей – Малко Търново: Илинденско-Преображенското въстание е едно от най-кръвопролитните в българската освободителна дейност"}
{"url": "http://www.focus-news.net/news/2018/08/16/2556757/veliko-tarnovo-osnovno-kam-detsata-sa-nasocheni-praznichnite-sabitiya-po-sluchay-denya-na-kilifarevo.html", "text": "Основно към децата са насочени празничните събития по случай Деня на Килифарево и през настоящата година. Те стартираха с организиран лагер за младежи и малчугани, който се проведе през миналата седмица в района на хижа Грамадлива. Това съобщи поясни пред журналисти кметът на Килифарево Димитър Събев, предаде репортер на  Радио „Фокус“ – Велико Търново . Той припомни, че през 2018 година се навършват 45 години от обявяването на населеното място за град и подчерта, че всички културни прояви са посветени именно на това. Празникът на Килифарево, по традиция, се чества на празника Голяма Богородица (по стар стил), който се отбелязва в края на август.  Събитията продължават на 20 август с началото на осмото издание на Детска академия за изкуства. „В рамките й акварелистът Иван Додов ще занимава децата три дни с техниката на акварел. Закриваме я на 22-ри с кулинарна изложба. Родителите на децата са ангажирани, с помощта на малчуганите, да приготвят интересни блюда, с които да направим своеобразен празник“, обясни още Събев.  \r\nНа 23 август, четвъртък, предстои и закриването на Лятната полицейска академия, което ще е съпроводено със състезание по колоездене. Най-добре представилите се деца ще получат грамоти и награди. В същия ден ще се проведе и традиционната Вечер на музеите, в която участват Градския исторически музей и Музеят на ретро техника при Младежки дом. В събота, 25 август, ще има и специален концерт в центъра на града, който ще започне в 20.00 часа и ще е съпроводен с много изненади. \r\nЛуиза ТРАНЧЕВА", "date": "2018.08.16", "title": "Велико Търново: Основно към децата са насочени празничните събития по случай Деня на Килифарево"}
{"url": "http://www.focus-news.net/news/2018/08/16/2556754/dots-hristo-mihaylov-abv-babh-se-darzhi-neadekvatno-i-do-golyama-stepen-darzhavno-bezotgovorno-po-otnoshenie-na-chumata-po-drebnite-prezhivni-zhivotni-i-po-svinete.html", "text": "БАБХ се държи неадекватно и до голяма степен държавно безотговорно по отношение на чумата по дребните преживни животни и по свинете. Това каза заместник-председателят на ПП АБВ доц. Христо Михайлов по време на пресконференция, предаде репортер на  Агенция „Фокус“ . Доц. Михайлов отчете, че през изминалите дни от АБВ са провели разговори с академичните среди, специалисти, професори, доценти в Тракийския университет, както и с представители на асоциации на стопаните, занимаващи се с дребните животни. „Заедно с нашата областна структура в Ямбол проведохме срещи със стопани, които са пряко и непосредствено засегнати от продължаващите действия, даже вече е време да кажа и бездействие от страна на БАБХ“, коментира доц. Михайлов. По думите му БАБХ трябва ясно и точно да каже има ли заболяване чума по дребните преживни животни на територията на Югоизточна България, защото поредицата от факти навеждат на други изводи. „Според мнението на академиците на една, две или три находки в средата на месец юни, установени и констатирани в референтната лаборатория, не е достатъчно основание да обявим заболяване. Нека отговорните органи да обявят има ли или няма. Над 4000 животни евтаназирани, над няколко хиляди втори проби снети от живите животни, за които е странно, че повече от месец вече се мълчи. Как първата находка в лабораторията във Връбница е установена и само за седмица потвърдена във Франция даде основание да се говори, че има заболяване. И как за вторите проби, за които минава повече от месец и има мълчание“, коментира доц. Михайлов.  \r\nТой коментира и чумата по свинете, която е на прага на северната ни граница. Доц. Михайлов заяви, че земеделският министър е  обявил, че оградата ще струва няколко десетки хиляди, но не е взел предвид разходите за труд на служителите на териториалните деления в горските стопанства. По изчисления на доц. Михайлов разходът на всяко горско стопанство за едноседмичен престой на един служител е около 500 лв. „Вече един месец тези хора са там - това означава още половин милион лева разходи за труд на тези хора“, посочи той и добави, че управляващите прехвърлят опита си от построяването на оградата по границата ни с Турция на границата ни с Румъния. \r\n„Страната ни не може да спре чумата по дивата свиня. Проблемът е, че БАБХ нямаше никаква програма и мерки, които да се приложат спрямо Източнобалканската черна домашна свиня, която е на свободен режим на развъждане и отглеждане“, каза още доц. Михайлов и добави, че няма никакви мерки и препоръки по отношение на дивите свине. \r\nДеница КИТАНОВА", "date": "2018.08.16", "title": "Доц. Христо Михайлов, АБВ: БАБХ се държи неадекватно и до голяма степен държавно безотговорно по отношение на чумата по дребните преживни животни и по свинете"}
{"url": "http://www.focus-news.net/news/2018/08/16/2556746/hashim-tachi-korektsiyata-na-granitsata-razrushava-mechtata-na-sarbite-za-republika-srabska-v-kosovo.html", "text": "Президентът на Косово Хашим Тачи е заявил в интервю пред местно издание, че корекцията на границите със Сърбия ще разруши мечтата на Белград за разделяне на Косово, предава  държавната „Радио и телевизия Косово“ (RTK) . \r\nСпоред цитата на медията, Тачи е добавил, че тези, които се противопоставят на идеята му са политически камикадзета. „Корекцията на границите и включването на Прешево, Буяновац и Медведжа в Косово напълно разрушава отдавнашната мечта на Сръбската Академия на науките и изкуствата за разделяне на Косово и създаване на Република Сръбска в Косово. \r\nПо неговите думи, целият процес трябва да премине в пълна прозрачност и гражданите трябва да изразят волята си на референдум. \r\nДържавният глава на Косово предупреди, че няма да допусне никой да блокира постигането на окончателно споразумение със Сърбия, което, според него, гарантира европейското бъдеще на Косово.  Той призова опозиционните партии в Прищина да се включат в диалога: „Много е лесно да се критикува и много трудно да се изправиш срещу опонентите на Косово. И на мен не ми е лесно да се изправя срещу (президента на Сърбия Александър) Вучич. Лесно е да си наблюдател, но е трудно да играеш. Затова, политическите партии трябва да влязат в играта и да поемат отговорностите си по време на битката. Ако не искат да го направят, тогава в края на този процес, ако достигнем до някакво споразумение, гражданите да кажат дали са „за“ или „против“ това споразумение на референдум“, заяви Тачи. \r\nТой добави, че няма да позволи „Асоциацията на сръбските общини“ да има изпълнителни правомощия и изрази оптимизъм, че ще има подходящи условия за постигане на договор със Сърбия през пролетта на следващата година. \r\nПревод и редакция:", "date": "2018.08.16", "title": "Хашим Тачи: Корекцията на границата разрушава мечтата на сърбите за Република Сръбска в Косово"}
{"url": "http://www.focus-news.net/news/2018/08/16/2556761/stara-zagora-izdirva-se-12-godishno-momiche-ot-selo-kalitinovo-v-neizvestnost-ot-14-avgust.html", "text": "ОДМВР – Стара Загора издирва Божидара Господинова Желева (12 г.) от село Калитиново, община Стара Загора. Момичето е в неизвестност от 14 август тази година. Това съобщиха от пресцентъра на  МВР . \r\nДетето е високо около 150 см, с кафяви очи и руса коса. Облечено е било с къси дънкови панталони, блуза с къс ръкав на червено-бяло райе, обуто е с червено-бели чехли. \r\nХората, които имат допълнителна информация за момичето, могат да сигнализират на тел. 112 или в най-близкото поделение на МВР.", "date": "2018.08.16", "title": "Стара Загора: Издирва се 12-годишно момиче от село Калитиново, в неизвестност от 14 август"}
{"url": "http://www.focus-news.net/news/2018/08/16/2556760/gd-granichna-politsiya-intenziven-e-trafikat-na-granitsite-s-gartsiya-sarbiya-rumaniya-i-turtsiya.html", "text": "Интензивен е трафикът на границите с Гърция, Сърбия, Румъния и Турция. Това съобщиха от пресцентъра на  ГД „Гранична полиция“ . На българо-сръбската граница на ГКПП „Калотина“ трафикът е интензивен на изход за леки автомобили. На българо-гръцката граница на ГКПП „Маказа“ и ГКПП „Кулата“ трафикът е интензивен на изход за леки автомобили. На българо-турската граница на ГКПП „Капитан Андреево“ и ГКПП „Лесово“ трафикът е интензивен на изход за товарни автомобили и на вход за леки автомобили. На българо-румънската граница на ГКПП „Дунав мост“ и ГКПП „Дуранкулак“ трафикът е интензивен на вход за леки автомобили. На ГКПП „Дунав мост 2“ трафикът е интензивен на изход за товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.08.16", "title": "ГД „Гранична полиция“: Интензивен е трафикът на границите с Гърция, Сърбия, Румъния и Турция"}
{"url": "http://www.focus-news.net/news/2018/08/16/2556763/gabrovo-51-godishen-mazh-e-postradal-pri-katastrofa-na-ul-kapitan-dyado-nikola.html", "text": "51-годишен мъж е пострадал при катастрофа в Габрово. Сигналът за инцидента е получен 10 минути преди 07.00 часа тази сутрин. Това каза за  Радио „Фокус“ – Велико Търново  говорителят на ОДМВР – Габрово. Произшествието се е случило между два леки автомобила в района на улица „Капитан дядо Никола“. Блъснали са се „Опел“, управляван от 51-годишен мъж от Габрово и „Мазда“, управлявана от 54-годишен от същия град. По първоначални данни водачът на „Опел“-а, движещ се към кв. „Бичкиня“, след десен завой изгубил контрол, навлязъл в лентата за насрещно движение и се ударил в другата кола. При инцидента е пострадал 51-годишният мъж. Той е настанен е за лечение в МБАЛ - Габрово с комоцио. Двамата водачи са тествани за употреба на алкохол – техническото средство отчело нулев резултат за шофьора на „Мазда“-та и 1.21 промила за другия водач. Местопроизшествието е посетено и обслужено от екип на пътна полиция. \r\nЛуиза ТРАНЧЕВА", "date": "2018.08.16", "title": "Габрово: 51-годишен мъж е пострадал при катастрофа на ул. „Капитан дядо Никола“"}
{"url": "http://www.focus-news.net/news/2018/08/16/2556764/pregled-na-mezhdunarodnite-novini-do-13-chasa-agentsiya-fokus.html", "text": "Кметът на Буяновац Шаип Камбери заяви, че Прешевската долина трябва да се третира като едно неделимо цяло, предава  държавната „Радио и телевизия Косово“ (RTK) . \r\nКакто посочва прищинската медия, неговата реакция идва след публикуване на доклад от Фондация „Отворено общество“ в Белград, в която се предлага Косово да вземе само Прешево, а Сърбия останалите три северни общини. \r\nДокладът, изготвен от шестима сръбски експерти с подкрепата на ФОО в Белград не предвижда Медведжа и Буяновац като част от размяната на територии между Косово и Сърбия, пояснява RTK. \r\n„Това е документ, с който Сърбия неформално опипва пулса на общественото мнение, но това е възможност, която трябва да бъде отхвърлена още в началото“, заяви Камбери. \r\n„Прешевската долина трябва да бъде третирана като едно цяло. Във всички изказвания на партийните лидери, или представителите на институции тази позиция се потвърждава и, разбира се, всяка друга опция ще доведе до катастрофа“, обясни кметът на Буяновац, който вярва в изявленията на косовския президент Хашим Тачи, че Долината ще бъде третирана като единно и неделимо цяло. \r\nТой обаче добавя, че Прешевската долина не се бърка в предложенията на Косово, тъй като решенията се взимат от Прищина. \r\n„Ние не предлагаме възможности, дайте това, вземете Долината, но искаме въпросът за Прешевската долина да бъде повдигнат по някакъв начин в рамките на Брюкселския диалог. Опцията за размяна е един от начините за отварянето му“, обясни Камбери. \r\n*** Заместник-министърът на отбраната на Гърция опроверга твърденията на своя висшестоящ – Панос Каменос, че залавянето на двамата гръцки войници е планирано предварително и одобрено от турския президент Реджеп Таийп Ердоган, пише  електронното издание на вестник “То Вима“ , като отбелязва, че това не е първият случай, в който Фотис Кувелис публично изразява несъгласие с военния министър. \r\nПопитан от телевизия ANT1 за обвиненията на Каменос, че вече освободените двама офицери по същество са отвлечени по заповед на Ердоган, Кувелис отговори: „Нямам доказателства, които доказват, че арестът на двамата гръцки офицери е планиран предварително“. \r\nПо-рано военният министър бе категоричен в обвиненията си към турския държавен глава. „Ердоган го е планирал предварително. Той искаше те да бъдат арестувани и държани като заложници, за да бъдат заменени за осемте (турски офицери, получили убежище в Гърция). Той организира задържането предварително“. \r\nКувелис подчерта, че освобождаването на двамата офицери е много позитивно развитие и че решението на турския съд сигнализира промяна в политическата риторика на Ердоган. Той не е очаквал, че изпитанието на офицерите ще завърши толкова скоро. \r\nЗам.-министърът на отбраната смята, че основна заслуга за това развитие имат интензивните дипломатически усилия на правителството и най-вече на премиера Алексис Ципрас. \r\n***  Президентът на Косово Хашим Тачи е заявил в интервю пред местно издание, че корекцията на границите със Сърбия ще разруши мечтата на Белград за разделяне на Косово, предава  държавната „Радио и телевизия Косово“ (RTK) . \r\nСпоред цитата на медията, Тачи е добавил, че тези, които се противопоставят на идеята му са политически камикадзета. „Корекцията на границите и включването на Прешево, Буяновац и Медведжа в Косово напълно разрушава отдавнашната мечта на Сръбската Академия на науките и изкуствата за разделяне на Косово и създаване на Република Сръбска в Косово. \r\nПо неговите думи, целият процес трябва да премине в пълна прозрачност и гражданите трябва да изразят волята си на референдум. \r\nДържавният глава на Косово предупреди, че няма да допусне никой да блокира постигането на окончателно споразумение със Сърбия, което, според него, гарантира европейското бъдеще на Косово.  Той призова опозиционните партии в Прищина да се включат в диалога: „Много е лесно да се критикува и много трудно да се изправиш срещу опонентите на Косово. И на мен не ми е лесно да се изправя срещу (президента на Сърбия Александър) Вучич. Лесно е да си наблюдател, но е трудно да играеш. Затова, политическите партии трябва да влязат в играта и да поемат отговорностите си по време на битката. Ако не искат да го направят, тогава в края на този процес, ако достигнем до някакво споразумение, гражданите да кажат дали са „за“ или „против“ това споразумение на референдум“, заяви Тачи. \r\nТой добави, че няма да позволи „Асоциацията на сръбските общини“ да има изпълнителни правомощия и изрази оптимизъм, че ще има подходящи условия за постигане на договор със Сърбия през пролетта на следващата година. \r\n***  С отхвърлянето на доклада на Комисията за Сребреница парламентът на Република Сръбска се опитва да ревизира историята, което представлява крачка в грешната посока, заявиха от Държавния департамент на САЩ, цитирани от  електронното издание на вестник „Нова Македония“ . \r\n„Международните съдилища заключиха, че през 1995 година в Сребреница се е случил геноцид. През 2004 година правителството на Република Сръбска усвои доклад за Сребреница и това беше значима крачка към помирение в Босна и Херцеговина и към признаване на фактите от миналото“, гласи съобщението на Държавния департамент. \r\n„Въпреки това, с отхвърлянето и с опитите за допълване на доклада, част от институциите в Република Сръбска се опитват да ревизират фактите от миналите войни, да отрекат историята и да политизират трагедията“, смята американското външно ведомство. \r\nВ съобщението се оценява, че \"тенденцията на зачитане на осъдените военнопрестъпници като герои\" и отхвърлянето на техните престъпления, няма да помогне на гражданите на Република Сръбска и и че това не е в техен интерес. \r\n„Страшната война, която се случи през 90-те години ни напомня, че трябва да се стремим към бъдеще на стабилност и просперитет в интерес на всички граждани, независимо от етническата или религиозната принадлежност“, се казва в реакцията на Държавния департамент. \r\nПарламентът на Република Сръбска във вторник отхвърли доклада на Комисията за събитията в и около Сребреница през юли 1995 г. и поиска от правителството този документ от 2004 г. да бъде анулиран, както и да се създадат \"две независими международни комисии за установяване на истината за страданието на всички народи в региона на Сребреница и страданията на сърбите в Сараево“. \r\n***  Президентът на САЩ Доналд Тръмп отмени меморандум на бившия държавен глава Барак Обама, в който се определят условията как и кога американското правителство може да осъществява кибер атаки срещу своите врагове, в опит да намали рестрикциите за подобни операции, твърдят неназовани източници, запознати със случая, пише  електронното издание на американския вестник The Wall Street Journal . \r\nСъгласно сведенията на изданието, Тръмп е подписал заповедта в сряда, отменяйки засекретените правила, известни като Presidential Policy Directive 20, в която се описва сложен междуведомствен процес, който трябва да бъде преминат преди САЩ да използват кибератака, конкретно за тези срещу чуждестранни противници. \r\n***  Президентът на Република Сръбска (РС) Милорад Додик поиска във вторник от депутатите в парламента на босненския ентитет да обявят за невалиден доклада на правителството на РС от 2004 година, в който се казва, че армията и полицията на босненските сърби са отговорни за клането на над седем хиляди босненски мъже и момчета през юли 1995 година след преминаването на този анклав под закрилата на ООН, предава  скопското електронно издание „МКД“ . \r\nСпоред сведенията на изаданието, Додик лично е поскал „ревизия“ на документа, създаден въз основа на решението на бившия Дом за човешките права на Босна и Херцеговина (БиХ), който е наредил на властите на РС да осветлят фактите за бошняците, убити по време на сребренския геноцид, след като членове на семействата на убитите са поискали това чрез жалби в съда. \r\nМедията коментира, че предвид стабилната подкрепа от мнозинството депутати в парламента, Додик е успял да насрочи специално заседание, на което ще се обсъди неговото искане за анулиране на стария и подготвяне на нов доклад. \r\nТезата на Додик, както пише „МКД“, е, че злодеянията всъщност са извършени от „мюсюлмани в усташки униформи“, които са убили две хиляди сърби в региона по време на Втората световна война. \r\nПрезидентът на РС твърди още, според изданието, че доклада на правителството на ентитета от 2004-а година, с който се потвърждава характерът на злодеянията срещу бошняците в Сребреница, е получен чрез изнудване. Това се е случило под натиска на тогавашния върховен представител на международната общност Пади Ешдаун, който според Додик е „злосторник“. \r\nЛидерът на босненските сърби е обвинил Съединените американски щати, че са създадели на заговора, чиято цел е била неоснователно да обвинят сърбите в геноцид, цитира македонската медия. \r\n„Част от бошняците, за които се твърди, че са убити в Сребреница, всъщност са живи и всички досега достъпни информации, включително онези, които станаха съставна част от някои присъди на Международния наказателен съд за бивша Югославия, сега трябва да бъдат изпратени на проверка в някоя нова комисия“, е заявил Додик според цитата на „МКД“. \r\nТой е предложил тази комисия да получи срок от една година за съставяне на нов доклад, включително цялостна хроника на събитията в Сребреница от 1992 година до края на войната, както и опис на всички убити сърби. \r\n„Република Сръбска никога няма да оспори злодеянията, извършени от отделни сърби, но искаме безпристрастно да утвърдим истината за страданията на сръбския народ. Ще подкрепим формиране на нова безпристрастна международна комисия, която ще изследва деянията без оглед на националността на жертвите“, цитира македонската медия заключението на президента на Република Сръбска. \r\n*** Италианската полиция съобщи, че 38 души са загинали след срутването на моста в Генуа тази седмица, поправяйки предишното си обявление за 39 жертви, предава  Reuters . \r\nИталианските спасителни екипи търсят оцелели от вторник сред отломките на бетонен мост по магистрала А10, свързваща Генуа с южна Франция, при срутването на когото десетки автомобили паднаха върху корито на река, железопътна линия и два склада. \r\n*** Руското посолство в САЩ напомни за американската военна интервенция в Русия преди един век. Дипломатите публикуваха съответстващия пост на своята страница във „Фейсбук“, предава  РИА Новости . \r\n„През 1918 година, преди 100 години, американската армия направи десант във Владивосток и започна кървавата американска интервенция в страдащата Русия... Повече от 200 американски войници загинаха в резултат от партизанската война“, се казва в съобщението, което се съпровожда с хаштагове „МыПомним и #НеЗабудем. \r\nВ своя пост дипломатите също прикачват материала на РИА Новости „Окупация по американски. Преди сто години армията на САЩ нахлу в Русия“. \r\nРуската агенция припомня, че на 5 август 1918 година Държавният департамент на САЩ едностранно обявява прекъсването на дипломатическите отношения с Русия, а след десет дни американски експедиционни части правят десант във Владивосток. Повод за интервенцията е решението на съветското правителство да сключи мир с Германия, в резултат от което Русия фактически излиза от Първата световна война. \r\nОще по-рано, през декември 1917 година, САЩ, Великобритания, Франция и техните съюзници в Антантата решават да разделят на зони на интереси бившата Руска империя и да установят връзки с възникналите национални държави. Интервентите обещават подкрепа за Бялото движение, но в замяна искат връщане на дълговете на царското правителство, както и търговски преференции. През годините на интервенцията от Русия са изнесени огромен брой ценности и природни ресурси, от ръцете на чуждестранни военни загиват голям брой мирни жители, отбелязва РИА Новости. \r\nСлед поражението на армията на Колчак и падането на неговия режим военната интервенция в Русия започва да губи смисъл и към пролетта на 1920 година американската войска напуска пределите на страната. Чуждестранните войски напускат окончателно Съветска русия през 1922 година, а отделни територии се освобождават чак към средата на десетилетието. \r\n***  Президентът на САЩ Доналд Тръмп на миналогодишната среща на върха на НАТО е нарекъл министър-председателя на Черна гора Душко Маркович „разплакана, пропаднала ку*ветина“, твърди в своята книга бившата помощничка на американския държавен глава в Белия Дом Омарос Нуман, пише  електронното издание на македонския вестник „Вечер“ . \r\nВ своята книга „Unhinged: An Insider’s account of the Trump White House” (Извън контрол: поглед отвътре на Белия Дом на Тръмп) тя цитира думите на бившия си говорител, които били в отговор на нейния въпрос защо така грубо е изблъскал черногорския премиер Маркович, който се бил наредил за общата снимка на участниците в срещата на върха на НАТО. \r\n„Попитах го: Ти беше малко агресивен, защо го направи?“ – пише в книгата на Нюман, цитирана от Daily News. \r\n„О, той е само обикновена „разплакана, пропаднала ку*ветина“, й отговорил Тръмп. \r\nКнигата излезе от печат в сряда и е посветена на периода, в който авторката работи в администрацията на Тръмп. Тя губи работата си през декември 2017 година, отбелязва изданието. Агенция „Фокус“ припомня: \r\nНа 17 юли т.г. в интервю пред Fox News Тръмп коментира, че „Черна гора е много малка страна с много силни хора. Те наистина са много силни. Много агресивни хора, които могат да агресират и... честито, вече си в Третата световна война. Но това е начинът, по който са построени нещата“. \r\n*** В четвъртък турското президентство определи валутните атаки срещу страната като „икономически опит за преврат“ и подчерта, че Турция се защитава от него, пише  електронното издание на вестник Yeni Safak . \r\n„Защитаваме се от икономически опит за преврат чрез лидерството на президента и далновидността на турския народ“, заяви директорът на комуникациите на турското президентство Фахреттин Алтън чрез съобщение в „Туитър“. \r\n„Няма да забравим тези, които застанаха настрана и застанаха срещу нашия народ през този период“, добави той. \r\nВестникът отбелязва, че в момента Турция и САЩ преживяват криза в отношенията си, след като Вашингтон наложи санкции на двама министри от турското правителство за това, че не са освободили американския пастор Андрю Брънсън, обвинен за връзки с терористични организации в Турция, а миналия петък президентът на САЩ Доналд Тръмп ожесточи атаката срещу Анкара като увеличи вносните мита за алуминий и стомана от Турция, което предизвика рязко обезценяване на турската лира спрямо долара. В отговор в сряда Турция увеличи митата за редица продукти от САЩ, включително алкохол, цигари и коли. В същия ден Катар обеща да отдели 15 милиарда долара за инвестиции в Турция, което доведе до частично възвръщане на позициите на турската лира. \r\n***  Международният трибунал в Хага планира да обяви заключителната присъда на бившия президент на Република Сръбска Радован Караджич през декември тази година, пише  електронното издание Sarajevo Times . \r\nСпоред присъдата му на първа инстанция на Хагския трибунал, която бе обжалвана и от прокурорите и от защитата, Караджич бе осъден на 40 години лишаване от свобода за осъществяване на геноцид в Сребреница, преследване на бошняци и хървати в Босна и Херцеговина (БиХ), тероризиране на хората в Сараево и взимане на членове на Силите за опазване на мира към ООН (UNPROFOR) като заложници, отбелязва изданието. \r\nСъдебният състав оправда бившият лидер на босненските сърби по обвиненията за осъществяване на геноцид в седем други общини в БиХ, припомня още медуията. \r\nКараджич поиска решението на първа инстанция да бъде отменено поради процедурни грешки и неправилно установени факти и поиска повторно разглеждане на процеса. Прокурорите пък поискаха тойда бъде признат за виновен за геноцид през 1992 г. и да бъде осъден на доживотен затворе. \r\nВ сряда в съда Караджич заяви, че \"се чувства добре\", защото \"здравословното му състояние е подобрено, особено по отношение на гръбначния му стълб\". \r\nТой благодари на съдия Мерон, че му е позволил да има лаптоп, поради което вече не е нужно да е в \"неестествена позиция\", докато седи и работи с настолен компютър. \r\nКараджич бе затворен в затвора Швенинген на 30 юли 2008 година, след като бе арестуван в Сърбия на 21 юли с.г., чиито власти го екстрадираха в Хага. Хагският трибунал внесе първия обвинителен акт срещу бившия президент на Република Сръбска през ноември 1995 година. \r\n***  Говорителят на Белия Дом Сара Сандърс предупреди, че САЩ „няма да забравят“ как турското правителство се е отнесло с американския пастор Андрю Брънсън, който е под домашен арест в страната и посочи, че финансовите трудности на Анкара са благодарение на собствената й политика, а не заради действията на Вашингтон, предава  европейската редакция на електронното издание Politico . \r\n„Смятаме, че Турция и конкретно президента (на Турция Реджеп Таийп) Ердгоан се отнесе към пастор Брънсън, за който знаем, че е много добър човек и отличен християнин, който не е направил нищо лошо, много несправедливо“, заяви Сандърс по време на брифинг. „И това е нещо, което администрацията няма да забрави“. \r\nИзданието припомня, че пасторът бе арестуван през октомври 2016 година от турските власти по обвинение, че е сътрудничил на терористични организации и в шпионаж. В сряда турският съд отхвърли обжалването на Брънсън. \r\nСандърс посочи, че увеличените мита върху стоманата и алуминия от Турция не зависят от освобождаването на пастора, но наложените наскоро санкции срещу турски официални лица „са специално заради пастор Брънсън и други лица, за които смятаме, че са задържани несправедливо“. \r\nТя отбеляза също, че Белият дом наблюдава турския финансов сектор, тъй като валутата му се е понижила в последните дни, въпреки че Катар в сряда обеща да се намеси с инвестиция от 15 милиарда долара. \r\nГоворителят на Белия дом отхвърли идеята, че политиките на САЩ по отношение на съюзника му от НАТО, с които отношенията между страните се влошиха допълнително, са предизвикали финансовите трудности на Анкара. \r\n\"Икономическите проблеми на Турция са част от дългосрочна тенденция от собствените й политики, а не резултат от действия,предприети от САЩ\", подчерта Сандърс.", "date": "2018.08.16", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/08/16/2556765/varna-osadiha-uslovno-shofyor-prichinil-po-nepredpazlivost-smartta-na-peshehodets-v-grada.html", "text": "Наказание от 3 години лишаване от свобода, отложено с 5 годишен изпитателен срок, както и отнемане на правото да управлява моторно превозно средство за срок от 3 години е наказанието е наложил Варненският окръжен съд на шофьор на лек автомобил нарушил правилата за движение, като не спрял на пешеходна пътека и с това причинил по непредпазливост смъртта на пешеходка. Това съобщиха от пресцентъра на  Варненския окръжен съд . Магистратите са уважили искането на страните за съкратено съдебно следствие.  \r\nВ този случай, според НПК, ако бъде постановена осъдителна присъда, съдът редуцира с една трета наложеното наказание. Тричленният състав е признал за виновен 27-годишния Георги Ж., в това че на 7 юли 2017 г. шофирайки по пътя Варна – „Златни пясъци“ не е намалил или спрял на пешеходна пътека и не е пропуснал пресичащата по това време жена, която по-късно в следствие на нанесените й травми почива. Съдът е наложил наказание „лишаване от свобода“ за срок от 4 г. и 6 м., което поради съкратеното съдебно следствие намали с 1/3 и определи за изтърпяване 3 г. „лишаване от свобода“, като отлага изпълнението на наказанието с 5 г. изпитателен срок. Освен това Георги Ж. е лишен от правото за управлява автомобил за срок от 3 г. и осъден на плати направените разноски по делото в размер 594.32 лв.  в полза на държавата. Преди година водачът пътувал със съобразена скорост в посока курорта „Златни пясъци“. Приближавайки пешеходната пътека в близост до спирка „Изгрев“, той забелязва че друг автомобил е спрял пред пешеходната пътека и решава да го заобиколи. Не успява да забележи пресичащата в същия момент жена и я блъска. След удара, Георги Ж. спрял и се опитал да окаже помощ на ранената пешеходка до пристигането на лекарския екип, който повикал. Жената била отведена в болницата, но въпреки положените медицински грижи и лечение по-късно починала. Подсъдимият водач е с чисто съдебно минало, като в хода на разследването е признал вината си.  \r\nРазследването на инцидента е продължило близо година, като обвинителният акт е внесен във Варненския окръжен съд през юни 2017 г. Присъдата подлежи на обжалване или протест пред Апелативен съд – Варна.", "date": "2018.08.16", "title": "Варна: Осъдиха условно шофьор, причинил по непредпазливост смъртта на пешеходец в града"}
{"url": "http://www.focus-news.net/news/2018/08/16/2556758/to-vima-gartsiya-zam-ministarat-na-otbranata-na-gartsiya-oproverga-dumite-na-panos-kamenos-che-erdogan-e-planiral-predvaritelno-zalavyaneto-na-voynitsite.html", "text": "Заместник-министърът на отбраната на Гърция опроверга твърденията на своя висшестоящ – Панос Каменос, че залавянето на двамата гръцки войници е планирано предварително и одобрено от турския президент Реджеп Таийп Ердоган, пише  електронното издание на вестник “То Вима“ , като отбелязва, че това не е първият случай, в който Фотис Кувелис публично изразява несъгласие с военния министър. \r\nПопитан от телевизия ANT1 за обвиненията на Каменос, че вече освободените двама офицери по същество са отвлечени по заповед на Ердоган, Кувелис отговори: „Нямам доказателства, които доказват, че арестът на двамата гръцки офицери е планиран предварително“. \r\nПо-рано военният министър бе категоричен в обвиненията си към турския държавен глава. „Ердоган го е планирал предварително. Той искаше те да бъдат арестувани и държани като заложници, за да бъдат заменени за осемте (турски офицери, получили убежище в Гърция). Той организира задържането предварително“. \r\nКувелис подчерта, че освобождаването на двамата офицери е много позитивно развитие и че решението на турския съд сигнализира промяна в политическата риторика на Ердоган. Той не е очаквал, че изпитанието на офицерите ще завърши толкова скоро. \r\nЗам.-министърът на отбраната смята, че основна заслуга за това развитие имат интензивните дипломатически усилия на правителството и най-вече на премиера Алексис Ципрас. \r\nПревод и редакция:", "date": "2018.08.16", "title": "„То Вима“ (Гърция): Зам.-министърът на отбраната на Гърция опроверга думите на Панос Каменос, че Ердоган е планирал предварително залавянето на войниците"}
{"url": "http://www.focus-news.net/news/2018/08/16/2556767/inzh-krasimir-koev-ialv-loshoto-vreme-prez-lyatoto-shte-dovede-do-zagubi-pri-lozarite-no-nyama-da-ima-kriza-zaradi-lipsa-na-grozde.html", "text": "При всички положения ще има загуби при лозарите заради лошото време през лятото. Това каза в интервю за  Агенция „Фокус“  изпълнителният директор на Изпълнителната агенция по лозята и виното (ИАЛВ) инж. Красимир Коев. „Загуби при всички положения ще има, особено в частта, където са паднали градушки и реколтата е безвъзвратно унищожена“, коментира той. \r\n„Общо взето тази година нямаше регион в страната, където лозовите насаждения да не са засегнати от валежите. Знаете, че те бяха интензивни и проливни през май, юни, юли на територията на цялата страна. Само за юли месец 1/3 от годишната валежна норма се изсипа над България. Ситуацията е подобна и по отношение на градушките – няма кътче от страната, където да не е паднал град и да не е поразил лозов масив. Това се отнася и за останалите земеделски култури, но специално за лозята имаме по 50, по 100, по 250 декара засегнати площи от градушките“, обясни инж. Коев. \r\nПо думите му вкрайна сметка обаче загубите не са драстични и няма да създадат криза в страната от липсата на грозде и производството на вино, заяви Коев.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.16", "title": "Инж. Красимир Коев, ИАЛВ: Лошото време през лятото ще доведе до загуби при лозарите, но няма да има криза заради липса на грозде"}
{"url": "http://www.focus-news.net/news/2018/08/16/2556768/burgas-prodalzhavat-remontnite-deynosti-ot-km-324-do-km-359-na-avtomagistrala-trakiya-v-uchastaka-karnobat-vetren.html", "text": "Продължават частичните ремонтни дейности от км 324 до км 359 на автомагистрала „Тракия“, в участъка Карнобат-Ветрен. Това каза за  Радио „Фокус“ – Бургас  дежурният в Областно пътно управление - Бургас. На пътя Провадия-Айтос се ремонтират мантинели. Ремонти се извършват и в отсечките Просеник-Гюльовца и Равнец-Трояново. \r\nПродължават да са в сила ограниченията на движението по пътя Варовник-Вълчаново ханче от км 20+000 до 39+200 за МПС над 10 т поради стесняване на пътното платно. Също така по пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Движението по пътя Черница-Сунгурларе-Чубра е ограничено за МПС над 10 т поради намален габарит на пътното тяло. Срокът за въведените ограничения е до 31 декември 2018 г. \r\nИнтензивен е трафикът по централните улици в Бургас – „Иван Вазов“, „Генерал Гурко“, „Христо Ботев“, „Уилям Гладстон“, „Цар Симеон“ и „Булаир“. Натоварено е движението и по булевардите „Сан Стефано“ и „Демокрация“. Интензивен е трафикът от и към кварталите „Сарафово“ и „Меден Рудник“. \r\nВеселина НИКОЛОВА", "date": "2018.08.16", "title": "Бургас: Продължават ремонтните дейности от км 324 до км 359 на автомагистрала „Тракия“, в участъка Карнобат-Ветрен"}
{"url": "http://www.focus-news.net/news/2018/08/16/2556769/sport-mirela-demireva-potvardi-uchastie-v-kontinentalnata-kupa.html", "text": "Мирела Демирева потвърди участие в Континенталната купа в Острава. Турнирът ще се проведе на 8 и 9 септември в чешкия град. Сребърната медалистка на висок скок от европейското първенство в Берлин миналата седмица не бе сигурна дали ще е на линия за надпреварата, тъй като трябваше да премине медицински прегледи. След като в понеделник тя е направила това, резултатите са показали, че няма сериозна травма и може да участва спокойно в турнирите до края на сезона. Континенталната купа събира отборите на Европа, Африка, Америка и Азия-Пасифик. Във всяка една дисциплина участват по двама от тим, като съотборник на Мирела ще бъде европейската и световна №1 Мария Ласицкене. \r\n\"Приех поканата. Подадох си документите, така че планът е, че ще участвам. Стига да съм здрава и всичко да е наред. Планувахме още едно състезание, така че ще се прибера малко по-късно вкъщи. За първи път ще участвам в подобен род състезание, така че наистина не знам какво да очаквам. Може би бих могла да коментирам впоследствие, но в крайна сметка това е състезание като състезание, а и си мисля, че наистина ще е много забавно тъй като е последното за сезона. Там ще бъдат едни от най-добрите спортисти в света, което го прави изключително интересно. Наистина не знам какво мога да очаквам, как бих се чувствала, но в крайна сметка състезанието си е състезание\", каза пред Нова телевизия Демирева. \r\nТя се закани да победи Ласицкене на финала на Диамантената лига в Цюрих, който ще се проведе на 30 август. В последните две години именно Мирела спря един път рускинята - на ДЛ в Рабат. \"Аз ще продължавам да се боря за първото място и знам, че много скоро ще съм много стабилна в скокове над 2 метра. Просто трябва да съм малко по-търпелива да запазя концентрация и да продължа да работя по начина, по който работя в момента. Състезанието в Цюрих е доста интересно. Това, което много ми хареса в Берлин, е на колко много хора им хареса състезанието и колко много хора говореха за висок скок, което ме прави много щастлива, тъй като аз съм изключителен фен на високия скок и самият факт, че мога да го популяризирам, е наистина страхотно чувство. А и някак си за първи път може би осъзнах, че хората могат да се наслаждават на едно състезание и че това може да им донесе радост и забавление. Смятам, че Диамантената лига отново е шанс аз да се забавлявам и всички около мен да се насладят на високия скок\", каза още 28-годишната българка.", "date": "2018.08.16", "title": "Спорт: Мирела Демирева потвърди участие в Континенталната купа"}
{"url": "http://www.focus-news.net/news/2018/08/16/2556762/kmetat-na-buyanovats-preshevskata-dolina-tryabva-da-se-tretira-kato-edno-tsyalo.html", "text": "Кметът на Буяновац Шаип Камбери заяви, че Прешевската долина трябва да се третира като едно неделимо цяло, предава  държавната „Радио и телевизия Косово“ (RTK) . \r\nКакто посочва прищинската медия, неговата реакция идва след публикуване на доклад от Фондация „Отворено общество“ в Белград, в която се предлага Косово да вземе само Прешево, а Сърбия останалите три северни общини. \r\nДокладът, изготвен от шестима сръбски експерти с подкрепата на ФОО в Белград не предвижда Медведжа и Буяновац като част от размяната на територии между Косово и Сърбия, пояснява RTK. \r\n„Това е документ, с който Сърбия неформално опипва пулса на общественото мнение, но това е възможност, която трябва да бъде отхвърлена още в началото“, заяви Камбери. \r\n„Прешевската долина трябва да бъде третирана като едно цяло. Във всички изказвания на партийните лидери, или представителите на институции тази позиция се потвърждава и, разбира се, всяка друга опция ще доведе до катастрофа“, обясни кметът на Буяновац, който вярва в изявленията на косовския президент Хашим Тачи, че Долината ще бъде третирана като единно и неделимо цяло. \r\nТой обаче добавя, че Прешевската долина не се бърка в предложенията на Косово, тъй като решенията се взимат от Прищина. \r\n„Ние не предлагаме възможности, дайте това, вземете Долината, но искаме въпросът за Прешевската долина да бъде повдигнат по някакъв начин в рамките на Брюкселския диалог. Опцията за размяна е един от начините за отварянето му“, обясни Камбери. \r\nПревод и редакция:", "date": "2018.08.16", "title": "Кметът на Буяновац: Прешевската долина трябва да се третира като едно цяло"}
{"url": "http://www.focus-news.net/news/2018/08/16/2556759/gl-inspektor-rosen-rapchev-gd-natsionalna-politsiya-28-603-sa-ustanovenite-narusheniya-pri-provedenata-aktsiya-za-kontrol-na-skorostta-tispol-otneli-sme-82-shofyorski-knizhki-zaradi-neplateni-globi.html", "text": "28 603 са установените пътни нарушения, отнели сме 82 шофьорски книжки заради неплатени глоби. Това каза по време на брифинг гл. инспектор Росен Рапчев, началник на сектор „Пътен контрол” към Главна дирекция „Национална полиция“, предаде репортер на  Агенция „Фокус“ .  \r\nГл. инспектор Рапчев обясни, че миналата седмица е имало операция на TISPOL за контрол на скоростта. „Много сериозно акцентирахме с всички технически средства и правим извод, че сме установили доста повече нарушения спрямо същата операция, която се извърши през април. Констатирали сме 28 603 случая на превишена скорост, като през месец април са били 26 325. Първото, което смятаме, че е повлияло за увеличаването на цифрата, е засиленият контрол от наша страна. Второто е, че водачите в България си позволяват да се движат с по-висока скорост от позволената. Смятаме, че колкото повече имаме контрол над водачите и колкото повече глоби им налагаме, те ще карат по-бавно. Но това няма как да стане изведнъж с магическа пръчка, ще е нужно време да се научат да карат по-внимателно“, каза още той и уточни, че тенденцията показва, че водачите си плащат глобите. \r\nПо думите на началника на „Пътен контрол“ най-много нарушения са констатирани на територията на столицата – 3212, след това е Велико Търново, където е имало 2171 нарушения, и на трето място е територията на Благоевград с 1831 нарушения. „В ежедневните специализирани полицейски операции, които се провеждат на територията на цялата страна, сме заложили като основни направления алкохол, наркотични вещества и скорост.  За вчерашния ден са проверени 5725 автомобила и 7682 лица и са издадени 2208 фиша, 917 акта за установяване на административно нарушение. Констатирани са 1548 нарушения за скорост“, каза още гл. инспектор Рапчев. По думите му засилените проверки ще продължат през целия летен сезон – до 30 септември.  \r\n„Само за вчерашния ден полицаите през техните таблети са връчили на граждани невръчени до този момент 546 електронни фиша. Така че работим в тази насока водачите да бъдат своевременно уведомявани, че имат нарушения. Отнели сме 82 свидетелства за управление на моторни превозни средства по причина неплатени глоби в срок“, обясни още той. \r\nЦветилена СИМЕОНОВА", "date": "2018.08.16", "title": "Гл. инспектор Росен Рапчев, ГД „Национална полиция”: 28 603 са установените нарушения при проведената акция за контрол на скоростта TISPOL, отнели сме 82 шофьорски книжки заради неплатени глоби"}
{"url": "http://www.focus-news.net/news/2018/08/16/2556771/mvr-30-000-tabletki-ekstazi-sa-izzeti-pri-spetsaktsiya-na-gdbop-i-odmvr-razgrad-zadarzhani-sa-dvama-mazhe.html", "text": "Вчера, в хода на спецоперация по противодействие на наркоразпространението, провеждана под наблюдението на Окръжна прокуратура – Разград, в местността „Пчелина“ в землището на Разград, в момент на  сделка с наркотични вещества, са задържани двама мъже от града, на 34 и 43 години, криминално проявени. Това съобщиха от пресцентъра на  МВР . При личен обиск и претърсвания от тях и от автомобила им са намерени и иззети 20 000 таблетки „екстази“ с лого „Porshe“ с тегло 7.780 килограма, реагирали при полевия наркотест на  амфетамин. В хода на оперативните действия, в гробищния парк на Разград, полицаите  открили тайник, в който били укрити други 10 000 таблетки „екстази“ с тегло 3.515 килограма. В хода на операцията били извършени четири претърсвания и изземвания и пет огледа на местопроизшествия на различни адреси и автомобили на територията на Разград и Нови пазар. \r\nСлед полицейското задържане на двамата мъже, единият от тях е привлечен в качеството на обвиняем и му е наложена мярка за неотклонение „задържане под стража“ за срок до 72 часа. Предстои внасяне на предложение в Окръжен съд-Разград за налагане на постоянна мярка за неотклонение „задържане под стража“. По случая е образувано досъдебно производство по чл. 354А от НК.  Работата по разкриването и документирането на цялостната престъпна дейност продължава под наблюдението на Окръжна прокуратура – Разград. \r\nСпоред първоначалните данни откритата дрога е била предназначена за вътрешния пазар, като част от количеството е разпространявано на територията и на Разградска област.", "date": "2018.08.16", "title": "МВР: 30 000 таблетки „екстази“ са иззети при спецакция на ГДБОП и ОДМВР – Разград, задържани са двама мъже"}
{"url": "http://www.focus-news.net/news/2018/08/16/2556770/mariya-kirkova-kmet-na-harmanli-prizovavam-otgovornite-institutsii-da-reshat-problema-s-urana-vav-vodata-generalno-a-ne-da-predpriemat-deystviya-samo-za-momenta.html", "text": "Призовавам отговорните институции да решат проблема с урана във водата генерално, а не да предприемат действия само за момента. Това каза за  Агенция „Фокус“  кметът на Харманли Мария Киркова във връзка с установените завишени нива на уран във водата в няколко населени места в областта. \r\n„Вчера след обяд получих предписание да бъдат уведомени гражданите за проблема и това, което трябваше да бъде направено от Общината, е направено. Защото има места като детските кухни, където се готви - там сме занесли вода. Имахме среща с ВиК и кметовете на засегнатите населени места – освен град Харманли, това са и селата Бисер, Надежден и Остър камък. Ще настоявам пред всички отговорни институции – ВиК, РЗИ, Басейнова дирекция, за решаване на проблема, защото не може само към момента да вземем някакви действия, трябва да се реши генерално“, обясни Киркова. \r\nТя посочи, че ограниченията към момента са водата да не се ползва за пиене и за готвене. „Искам да призова гражданите да спазват това предписание. Те ще бъдат своевременно уведомявани за предприетите действия. Уверението от ВиК е, че ще има водоноски за питейна вода и очакваме те да дойдат“, каза още Киркова. \r\nЦветилена СИМЕОНОВА", "date": "2018.08.16", "title": "Мария Киркова, кмет на Харманли: Призовавам отговорните институции да решат проблема с урана във водата генерално, а не да предприемат действия само за момента"}
{"url": "http://www.focus-news.net/news/2018/08/16/2556774/lovech-trima-mazhe-sa-zadarzhani-za-okazvane-na-saprotiva-i-proyava-na-agresiya-kam-politseyski-sluzhiteli.html", "text": "Трима мъже са задържани за оказване на съпротива на полицейски служители. Това съобщиха от пресцентъра на  МВР . Тази сутрин около 4.00 часа полицейски екип на РУ - Ябланица се е отзовал на сигнал в село Орешене за нарушаване на нощната тишина от силна музика. На място полицаите са установили трима мъже, като при отправено им разпореждане да спрат музикалната уредба и да удостоверят самоличността си единият е нанесъл удар в лицето на полицейски служител. Задържани са незабавно всички от шумната компания: мъже на 28 и 31 години от с. Орешене и техен приятел на 17-години от с. Гложене. По случая е образувано бързо производство и работата продължава.", "date": "2018.08.16", "title": "Ловеч: Трима мъже са задържани за оказване на съпротива и проява на агресия към полицейски служители"}
{"url": "http://www.focus-news.net/news/2018/08/16/2556773/sofiya-38-godishen-mazh-e-ubit-v-kv-orlandovtsi-po-sluchaya-ima-zadarzhan.html", "text": "38-годишен мъж е убит в кв. „Орландовци“. Това съобщиха от пресцентъра на  МВР . Задържан е 39-годишен мъж, заподозрян в съпричастност към извършено тежко престъпление. Вчера около 7.00 часа в полицията е съобщено, че в помещение в кв. „Орландовци“, отдадено под наем, е намерено безжизненото тяло на мъж. На адреса незабавно са изпратени екипи на полицията и Бърза помощ, които констатирали смъртта на 38-годишен мъж, а при първоначалния оглед били установени видими травматични увреждания по тялото и главата. В резултат на предприетите незабавни оперативно-издирвателни действия е задържан 39-годишен мъж, заподозрян в съпричастност към извършеното деяние. Според събраните до момента данни, след възникнал скандал между двамата, задържаният е нанесъл множество удари на опонента си. Трупът е изпратен в КСМД за аутопсия. Продължават процесуално-следствените действия по образуваното досъдебно производство под надзора на прокуратурата.", "date": "2018.08.16", "title": "София: 38-годишен мъж е убит в кв. „Орландовци“, по случая има задържан"}
{"url": "http://www.focus-news.net/news/2018/08/16/2556775/rzi-blagoevgrad-vodata-v-chetiri-naseleni-mesta-v-oblast-blagoevgrad-ne-otgovarya-na-nuzhnite-kriterii-za-kachestvo.html", "text": "Водата в четири населени места в област Благоевград не отговаря на нужните критерии за качество. Това съобщиха за  Радио „Фокус“-Пирин  от Регионална здравна инспекция (РЗИ)-Благоевград. Чешма в село Иваново не отговаря нормите по следните показатели - цвят, вкус, мирис, мътност и колиформи. Не е добро качеството на водата за питейни нужди и на чешми в селата Дрангово и Дреново, както и от помпена станция „Втори подем“ в Петрич. Няма населени места в областта с въведено режимно водоподаване.  \r\nИзследванията са извършени в 10 населени места. Взети са проби от питейна вода при консуматорите от централно водоснабдени населени места по химични и микробиологични показатели. Предприети са мерки за административна принуда във връзка с констатирани нарушения във водоснабдяването – издадени са 4 предписания за хигиенни мерки. \r\nЛора КАЛЧЕВА", "date": "2018.08.16", "title": "РЗИ-Благоевград: Водата в четири населени места в област Благоевград не отговаря на нужните критерии за качество"}
{"url": "http://www.focus-news.net/news/2018/08/16/2556778/lovech-zadarzhan-e-42-godishen-mazh-zaplashil-zhitel-na-selo-vasilyovo-s-nezakonna-pushka.html", "text": "42-годишен мъж от село Васильово е задържан в РУ - Тетевен след възникнал скандал с негов роднина на улица в селото. Това съобщиха от пресцентъра на  МВР . Сигналът е подаден вчера към 18.15 часа. По първоначални данни мъжът е заплашвал опонента си с незаконно притежавана едноцевна гладкоцевна пушка. В къщата на 42-годишния мъж полицаите са открили и разчленен труп на сръндак. Извършен е оглед на местопроизшествие, а месото е иззето и предадено с протокол за отговорно пазене на служител на ТП ДГС - село Рибарица. По случая в РУ - Тетевен е образувано досъдебно производство.", "date": "2018.08.16", "title": "Ловеч: Задържан е 42-годишен мъж, заплашил жител на село Васильово с незаконна пушка"}
{"url": "http://www.focus-news.net/news/2018/08/16/2556780/balgariya-i-stranite-ot-vishegradskata-grupa-podpisaha-obshta-pozitsiya-otnosno-neloyalnite-targovski-praktiki.html", "text": "България, Румъния, Словения и Хърватия, заедно със страните от Вишеградската група (Чешка република, Полша, Унгария и Словакия) подписаха Обща позиция по Предложението за директива на Европейския парламент и на Съвета относно нелоялните търговски практики в отношенията между стопански субекти по веригата за доставка на храни. Тя ще бъде представена в рамките на следващото заседание на Съвета на ЕС по земеделие и рибарство. Това съобщиха от пресцентъра на  Министерството на земеделието, храните и горите .  \r\n„Страните от Централна и Източна Европа (ЦИЕ) трябва да работят заедно за съвместни решения на глобални проблеми“, заяви  заместник-министърът на земеделието, храните и горите Вергиния Кръстева. Тя подчерта, че по този начин гласът на Страните от ЦИЕ ще бъде чуван и успехът гарантиран.  \r\nКръстева участва в срещата на високо равнище на министрите на земеделието на страните от Вишеградската група (Чешка република, Полша, Унгария и Словакия) и България,  Румъния, Словения и Хърватия, която се проведе на 15 и 16 август 2018 г. в град Опонице, Словакия.  \r\nОсновните акценти в дневния ред бяха следните:  \r\n- въпроси, свързани с пакета от законодателни предложения относно бъдещата Обща селскостопанска политика след 2020 г;  \r\n- формулиране на стратегическите приоритети на Инициативата на страните от Централна и Източна Европа за базирани на знанието земеделие, аквакултури и горско стопанство, в контекста на биоикономиката (БИОИЙСТ);  \r\n- обмен на мнения по темата за укрепването на позицията на всички земеделски производители във веригата на доставки на храни, чрез справяне с нелоялните търговски практики (НТП).  \r\nМинистрите на земеделието на държавите членки от разширената Вишеградска група ще присъстват на официалното откриване на 45-тия Международен панаир за селско стопанство и храни „Агрокомплекс 2018“, като ще посетят и 13-тото Национално панаирно изложение на селскостопански животни.", "date": "2018.08.16", "title": "България и страните от Вишеградската група подписаха обща позиция относно нелоялните търговски практики"}
{"url": "http://www.focus-news.net/news/2018/08/16/2556779/premierat-boyko-borisov-dovolen-sam-ot-vidyanoto-v-shumen-kogato-se-stroi-i-se-investira-v-obrazovatelna-infrastruktura-tova-povdiga-statuta-na-darzhavata.html", "text": "Това е бъдещето на България - завод след завод. Това каза премиерът Бойко Борисов при посещението си в Индустриален парк - Шумен, предаде репортер на  Радио Фокус - Шумен . „Когато се строи, паралелно се инвестира в образователна инфраструктура и всички други системи, това повдига една държава като статут. Доволен съм от видяното тук“, каза още Борисов. Той посочи, че България е остров на стабилност в региона. \r\nИвелина ИВАНОВА", "date": "2018.08.16", "title": "Премиерът Бойко Борисов: Доволен съм от видяното в Шумен, когато се строи и се инвестира в образователна инфраструктура, това повдига статута на държавата"}
{"url": "http://www.focus-news.net/news/2018/08/16/2556776/rumen-petkov-abv-shte-sezirame-i-morska-administratsiya-za-kazusa-s-neftonahodishteto-na-galata.html", "text": "Ще сезираме и „Морска администрация“ за казуса с нефтонаходището на Галата. Това каза председателят на ПП АБВ Румен Петков, предаде репортер на  Агенция „Фокус“ . Петков заяви, че е от АБВ са сезирали КЕВР за експлоатацията на добивното находище на газ в Галата. „Предоставили сме информация за възможни щети върху околната среда на министъра на околната среда Нено Димов. Ще сезираме и „Морска администрация“, които имат съответните задължения и отговорности във вътрешността на Черноморието“, каза Петков. По думите му в резултат на публичността на проблема са получили писмо от „Петрокелтик“, в което се твърди, че те не са офшорна компания. „Твърди се, че информацията, която съм изнесъл не е вярна. Ние ще отговорим на това писмо пунктуално. Веднага ще кажа две неща, първо, че писмото е адресирано до ПП АБВ, копие до министърa на енергетиката, до КЕВР, до посланика на Великобритания и на САЩ. Смаян съм какво отношение имат посланиците на тези две държави по един въпрос, който засяга България. Това е много груб опит да бъде манипулирана администрацията в страната. Уверен съм, че тези посланици са сериозни хора и те няма да се включват в подобен тип дебати, защото това е въпрос на българското законодателство. Това е въпрос за гарантиране на националната сигурност на България“, коментира Петков и добави, че наглостта трябва да има мярка. „Още повече, че писмото е подписано от един много интересен деец на „Петрокелтик“. Той известно време се подвизаваше като ръководител на „Мини Марица – 1 и 3“, известни като американските компании. Известно е, че тези енергийни дружества представляват особена тежест за консуматорите на електрическа енергия в България“, допълни председателят на АБВ. Той подчерта, че партията му продължава борбата за гарантиране на енергийната сигурност на страната. \r\nДеница КИТАНОВА", "date": "2018.08.16", "title": "Румен Петков, АБВ: Ще сезираме и „Морска администрация“ за казуса с нефтонаходището на Галата"}
{"url": "http://www.focus-news.net/news/2018/08/16/2556772/rumen-petkov-abv-zornitsa-daskalova-nyama-myasto-v-agentsiyata-po-vpisvaniyata.html", "text": "Слушах сълзливи изказвания от Зорница Даскалова, че не е време за оставки, но тя няма място в Агенцията по вписванията. Това каза председателят на ПП АБВ Румен Петков по време на пресконференция във връзка с проблема с Търговския регистър, предаде репортер на  Агенция „Фокус“ . Петков поясни, че си е подавал оставката и знае кога е моментът за това. „Да се срине държавата пред очите ти, да се срине бизнесът – не знам как ще обясним на който и да е чуждестранен инвеститор. Тази женица трябваше да си е отишла. Не я познавам, но тя няма място там“, каза той и добави, че Даскалова е съучастник в некадърие. На въпрос как гледа на възобновения конфликт между Патриотите Румен Петков заяви, че от АБВ са първите, които са казали преди 6 месеца, че ако са в една стая, те ще се избият. „Те се сбиха чак след четири месеца. Оценяваме спокойствието, което проявиха, но си давате сметка, че излезе единият и наплю другия“, коментира Петков.  \r\nДеница КИТАНОВА", "date": "2018.08.16", "title": "Румен Петков, АБВ: Зорница Даскалова няма място в Агенцията по вписванията"}
{"url": "http://www.focus-news.net/news/2018/08/16/2556781/kmetat-na-sofiya-yordanka-fandakova-novoizgradenata-detska-gradina-76-sarnichka-v-zhk-mladost-4-e-nay-golyamata-v-grada.html", "text": "Новоизградената Детска градина 76 „Сърничка“ в ж.к. „Младост 4“ е най-голямата в София. Това каза кметът на София Йорданка Фандъкова, след като посети заведението, предаде репортер на  Агенция „Фокус“ . \r\nПо думуте й вече са записани 232 деца, които от 3-ти септември ще посещават градината. Тя уточни, че тази сграда е филиал на друга градина, като вече разполагат общо с 20 групи. „Директорът на детската градина е създал организация и е набрал персонал, който ще почисти и преподреди, за да могат да се посрещнат децата през септември месец“, посочи още Фандъкова. Тя обясни, че тази година освен в ж.к „Младост“4 се откриват още две детски градини в кв. „Драгалевци“, като това също е един район с голям недостиг на свободни места. Фандъкова допълни, че след строежа на новата градина на практика проблем с недостига на свободни места на възраст между 3-6 години в ж.к „Младост“ вече няма, дори за момента има около 70 свободни места. Проблем за настаняване има все още при яслените групи. „Насочваме усилия за строене на обединени детски заведения,“ коментира тя. \r\nПо думите й средствата за откриването на детски градини за тази година са около 8 млн. лв. „Започнахме строителството на нови 9, които ще бъдат готови следващата година за над 23 млн. лв.“, уточни Фандъкова. „За последните 10 години са инвестирани 180 млн. само за строителство на нови сгради на Детски градини“, посочи още тя. Кметът обясни, че Столична община продължава съвместна работа с родителски организации, за да може да се направи най-доброто за децата. „Записванията стават с информационна система и за да бъде максимално прозрачно тя се подобрява всяка година, благодарение на тази съвместна дейност между нас и родителските организации\", уточни тя. Фандъкова обясни, че промяната тази година е била насочена към децата с хронични заболявания и специални образователни потребности, да могат да минават през системата, както и намаляване на техния брой от 10 на 5 в градина.  \r\n„Призовавам всички да се отнасят с уважение към учителската професия, там където има нарушения правим проверки, но като цяло системата на столичните училища и градини е стабилна“, сподели още тя.  \r\nДаяна ДЮЛГЕРОВА", "date": "2018.08.16", "title": "Кметът на София Йорданка Фандъкова: Новоизградената детска градина 76 „Сърничка“ в ж.к. „Младост 4“ е най-голямата в града"}
{"url": "http://www.focus-news.net/news/2018/08/16/2556782/burgas-35-nezakonni-postroyki-byaha-saboreni-v-kvartal-gorno-ezerovo.html", "text": "35 незаконни постройки бяха съборени днес в бургаския квартал „Горно Езерово“. Това съобщиха от пресцентъра на  Община Бургас . В акцията се включиха специализирани екипи на полицията, жандармерията, общинската дирекция УКОРС. Благодарение на намесата на органите на реда, до инциденти не се стигна. Повечето от обитателите на постройките, вдигнати до езерото Вая, са приходящи и ще се върнат към родните си места, а освободените терени ще бъдат почистени с техника на общински фирми. Акцията беше координирана от кмета на Община Бургас Димитър Николов и териториалния директор Магдалена Манолова. \r\nВсеки месец експерти на Община Бургас правят оглед в кварталите „Горно Езерово“, „Победа“ и „Меден рудник“, и при констатирането на незаконно строителство се пристъпва към принудително събаряне. Преди това на нарушителите се дава срок за доброволно премахване, но малко от тях се възползват от него. Проверките, както и акциите по събарянето на незаконни постройки, ще продължат.", "date": "2018.08.16", "title": "Бургас: 35 незаконни постройки бяха съборени в квартал „Горно Езерово“"}
{"url": "http://www.focus-news.net/news/2018/08/16/2556766/kaloyan-pargov-bsp-sofiya-samo-godina-sled-podpisvaneto-dogovorat-s-makedoniya-dava-defekti.html", "text": "Само година след подписването на договора за добросъседство с Македония, той започна да дава дефекти. И тук проличава слабостта на българската дипломация. Доказателство за това е изявлението на Зоран Заев за Илинденско-Преображенското въстание. Това каза лидерът на БСП – София Калоян Паргов, който има специалност „Международни отношения“, съобщиха от пресцентъра на  БСП - София . \r\nСпоред него не така в договора между Гърция и Македония. „В него нещата са ясно разписани и това не дава възможност за спекулации. Докато нашият договор по никакъв начин не възпира македонски официални представители да правят подобни изявления. Самият факт, че в договора се говори за македонски език вече е проблем. Историческа истина е, че македонските наречия са част от българския език“, заяви Паргов. \r\n„Време е управляващите да проявят смелост и да защитят българщината, която са отстоявали и са дали живота си за нея хиляди. Длъжни са да защитят интересите на българите в Македония, така както го правят Сърбия, Гърция и Албания за техните малцинства“, обясни лидерът на столичните социалисти. \r\n„Факт е, че от двете страни на границата ни живее един народ. Ето защо е важна европейската перспектива на Македония, която е в интерес на България“, посочи Калоян Паргов.", "date": "2018.08.16", "title": "Калоян Паргов, БСП - София: Само година след подписването, договорът с Македония дава дефекти"}
{"url": "http://www.focus-news.net/news/2018/08/16/2556785/nepalnoletnite-lisheni-ot-svoboda-shte-badat-premesteni-v-nov-moderen-popravitelen-dom-vav-vratsa.html", "text": "От днес непълнолетните лишени от свобода от Поправителния дом в Бойчиновци ще бъдат преместени в нови и модерни помещения, които отговарят на всички европейски изисквания. Това съобщиха от пресцентъра на  Министерството на правосъдието . Спалните помещения се намират в непосредствена близост до затвора във Враца, но в отделна масивна сграда и в отделен двор. Капацитетът на апартаментите, оборудвани с всичко необходимо за пребиваването на младежите, е за до 30 лица.  \r\nЗа непълнолетните правонарушители е изградено и обзаведено изцяло ново училище с 5 класни стаи. В обособения терен на затвора във Враца са разположени още място за престой на открито и зона за фитнес занимания. Две спортни игрища – футболно и волейболно, допълват интериора на вътрешния двор на новия Поправителен дом.  \r\nОбщата сума за преустройството, обзавеждането и охранителната техника на Дома е близо 160 хиляди лева от бюджетите на Министерство на правосъдието, на Главна дирекция „Изпълнение на наказанията“ (ГДИН) и на Държавно предприятие „Фонд затворно дело“. \r\nНа официалното откриване днес присъстваха ресорният заместник-министър на правосъдието проф. Николай Проданов, главният директор на ГДИН главен комисар Васил Миладинов, заместник-омбудсманът Диана Ковачева, заместник-председателят на Държавна агенция за закрила на детето Валери Йорданов, Константин Томанов, секретар на Централна комисия за борба с противообществените прояви на малолетни и непълнолетни, началникът на политическия кабинет на заместник министър-председателя по обществения ред и сигурността и министър на отбраната Николета Кузманова, както и представители на Министерството на образованието, на изпълнителната, законодателната, съдебната и местната власти. \r\nПо време на церемонията бе припомнено, че след измененията в Закона за изпълнение на наказанията и задържането под стража през август 2016 г., Поправителният дом за непълнолетни младежи в Бойчиновци премина административно към Врачанския затвор и вече не е отделна самостоятелна структура, а подразделение към него. Към момента непълнолетните лишени от свобода в него са общо 20.    \r\nПредвижда се сградният фонд на Дома в Бойчиновци да бъде преустроен в затворническо общежитие от закрит тип и в него поетапно да бъдат премествани лишени от свобода от корпуса на затвора във Враца. По този начин ще се постигне разтоварване на затвора и пълно съответствие с европейските изисквания за 4 кв. м. на задържано лице, заяви днес началникът на затвора старши комисар Ангел Кабатлийски. \r\nПоправителният дом в град Бойчиновци е създаден през месец юли 1956 година, когато в него са преместени непълнолетните момчета от домовете в София и Пловдив. Сградата, в която се помещава Поправителния дом е построена през 1951 година и е била предназначена за казарма. В нея до 1956 година се помещава военно поделение на вътрешни войски. През септември 1956 година към Дома се открива и основно училище „А.С. Макаренко” с две начални и три прогимназиални паралелки. През учебната 1997/1998 година с акт на министъра на образованието и науката и по предложение на началника на Поправителния дом името на училището се променя на СУ “Св. св. Кирил и Методий“. От 1964 година Поправителният дом в Бойчиновци остава единственото място за лишаване от свобода на непълнолетни младежи в страната. \r\nВ Поправителния дом за непълнолетни девойки към единствения затвор за жени у нас – този в Сливен, в момента има 2 лишени от свобода.", "date": "2018.08.16", "title": "Непълнолетните лишени от свобода ще бъдат преместени в нов модерен Поправителен дом във Враца"}
{"url": "http://www.focus-news.net/news/2018/08/16/2556784/bencho-benchev-shte-obzhalva-nalozhenata-mu-parichna-garantsiya-ot-50-000-lv.html", "text": "Бенчо Бенчев ще обжалва мярката за неотклонение от 50 000 лв. Това потвърди за  Радио „Фокус“-Бургас  Ивайло Найденов, адвокат на зам.-председателя на общинския съвет в Бургас Бенчо Бенчев. „За мен това е да не казвам безумна гаранция. Какво означава това дали човек има възможности или няма, в крайна сметка трябва да е съобразена и с него - каква е опасността вероятността да се укрие или въобще да пречи на разследването“, каза още Найденов. \r\n„Нормално е. Ще обжалваме, макар че все още умуваме и официално не сме пуснали жалба“, добави Найденов. Според него сумата е много висока и за по-тежки дела са били определяни много по-малки гаранции. „Гаранцията е нещо, което само да обезпечава процесуалното поведение на обвиняемия. В случая гаранцията е опредена по неясни за мен критерии“, допълни адвокатът на зам.-председателя на общинския съвет в Бургас Бенчо Бенчев. \r\nДеница ДИМИТРОВ", "date": "2018.08.16", "title": "Бенчо Бенчев ще обжалва наложената му парична гаранция от 50 000 лв."}
{"url": "http://www.focus-news.net/news/2018/08/16/2556777/voa-sasht-osadiha-reshenieto-na-turtsiya-da-uvelichi-mitata-varhu-amerikanski-stoki.html", "text": "От Белия Дом осъдиха Турция за това, че е увеличила митата върху американски стоки, предава  радио The Voice of America . \r\nМедията припомня, че Анкара наложи по-високи мита върху вноса на автомобили, алкохол, въглища и други стоки от САЩ на стойност $533 милиона в отговор на решението на американския президент Доналд Тръмп да удвои ставките върху вноса на стомана и алуминий от Турция. \r\nГоворителят на Белия Дом Сара Сандърс заяви, че „определено е жалко, че Турция е наложила митата и това е стъпка в грешната посока. Митата, наложени на Турция от САЩ, са свързани с интересите на националната сигурност. Техните са в отговор на това“. \r\nОсвен това тя посочи, че дори и Брънсън да бъде освободен, митата върху стоманата ще останат. \r\nПревод и редакция:", "date": "2018.08.16", "title": "VOA: САЩ осъдиха решението на Турция да увеличи митата върху американски стоки"}
{"url": "http://www.focus-news.net/news/2018/08/16/2556789/kmetat-na-sofiya-yordanka-fandakova-vsichki-razbrahme-che-roditelskata-organizatsiya-koyato-podava-signali-sreshtu-detskite-gradini-vsashtnost-e-politicheska-kampaniya.html", "text": "Внимателно следя сигналите, която родителската организация подава от няколко месеца, направихме редица проверки и промени. След днешната конференция стана ясно, че става дума за политическа кампания не за гражданска инициатива. Това каза кметът на София Йорданка Фандъкова в отговор на сигналите, които подава родителска организация срещу нарушенията в столичните сетски градини и ясли, предаде репортер на  Агенция „Фокус“ . По думите на Фандъкова изискванията, които имат тези хора имат, всъщност се изпълняват. „Те казват, че не се строят детски градини, че има недостиг на свободни места, като цитират район „Витоша“. Казват, че няма планове за строителства в кв. „Манастирски ливади“, абсолютно всичко, което прочетох досега като техни подадени сигнали е това, по което всъщност ние работим последните години“, заяви Фандъкова. Според нея не трябва да се обобщават и атакуват всички директори на детски градини и училища в София, защото това е абсолютно неправилно. „Аз приемам това като политическа атака, смятам, че трябва да има прозрачност, направени са проверки и има санкционирани директори, но не трябва да се хвърля сянка върху работата на всички директори и учители,“ посочи още тя.  \r\nПо думите ѝ вече е създадена работна група, която се занимава с това да направи списък с хронични заболявания, при които децата задължително трябва да се социализират. „Много колеги работят с деца с различни заболявания и образователни потребности, и аз не бих искала тези родители, които коментират тези въпроси, да се окажат в ситуацията, че тяхното дете има проблем и някой да го оспорва“, коментира Фандъкова. По думите ѝ не трябва да приравняваме хората, които се грижат за нашите деца, с престъпници. \r\nДаяна ДЮЛГЕРОВА", "date": "2018.08.16", "title": "Кметът на София Йорданка Фандъкoва: Всички разбрахме, че родителската организация, която подава сигнали срещу детските градини, всъщност е политическа кампания"}
{"url": "http://www.focus-news.net/news/2018/08/16/2556788/yaponskata-agentsiya-za-vanshna-targoviya-razprostrani-film-za-zonata-v-bozhurishte-sled-provedeniya-prez-yuni-v-sofiya-balgaro-yaponski-biznes-forum.html", "text": "Японската агенция за външна търговия (JETRO) разпространи през уеб канала си и в социалните мрежи филм за България след проведения през юни в София българо-японски бизнес форум. Това съобщиха от пресцентъра на  „Национална компания индустриални зони“ .  \r\nЗначително място във видеото е отделено на посещението на японската бизнес делегация, съставена от представители на над 30 компании от Страната на изгряващото слънце, в Икономическа зона София – Божурище. Зоната е собственост и се управлява от „Национална компания индустриални зони“.     \r\nГостите от Япония разгледаха индустриалния парк и се запознаха както с неговата вече почти изградена първа част, така и с интереса на български и чуждестранни компании да позиционират бизнеса си в него и с перспективите за бъдещото му развитие.  \r\nДелегацията посети производствената база на един от инвеститорите в икономическата зона в Божурище – българската високотехнологична компания Volacom, която представи продуктите си. \r\nЯпонската организация за външна търговия (ДЖЕТРО) е създадена от японското правителство като главна организация за осъществяване на външнотърговската политика на Япония. Основен фокус в работата ѝ е насърчаване на преките чуждестранни инвестиции в Япония, както и на търговията и бизнеса на страната с останалия свят.", "date": "2018.08.16", "title": "Японската агенция за външна търговия разпространи филм за зоната в Божурище след проведения през юни в София българо-японски бизнес форум"}
{"url": "http://www.focus-news.net/news/2018/08/16/2556791/a1-on-makedoniya-litva-blokira-sarbiya-za-es-zaradi-otkaza-da-vavede-sanktsii-sreshtu-rusiya.html", "text": "Литва ще блокира отварянето на 31 глава от преговорите за присъединяване на Сърбия към Европейския съюз, заяви сръбският министър на европейската интеграция Ядранка Йоксимович в интервю пред белградския ежедневник „Вечерни новости“, предава  македонското електронно издание „А1 Он“ . \r\nЗа Литва е проблематичен отказът на Белград да въведе  санкции против Русия за присъединяването на Крим и войната в Украйна. \r\nМинистърът не е посочила дали други страни подкрепят решението на Литва. \r\nТя добави, че по принцип глава 31 не е тежка, но международните отношения стават по-сложни и от страните-кандидатки се очаква да съгласуват външната си политика с тази на Съюза, не само към Русия, но и към другите страни. \r\nОт Европейската комисия не са потвърдили пред МИА тази информация, изтъквайки, че мониторинговият доклад за глава 31 е представен на Съвета на ЕС, какъвто е редът преди отварянето на всяка преговорна глава. \r\n„Съветът все още не е завършил дискусиите върху мониторинговия доклад и поради това заключенията от мониторинга все още не са съобщени на Сърбия“, са обяснили от ЕК.   \r\nПревод и редакция:", "date": "2018.08.16", "title": "„А1 Он“ (Македония): Литва блокира Сърбия за ЕС заради отказа да въведе санкции срещу Русия"}
{"url": "http://www.focus-news.net/news/2018/08/16/2556792/otets-sevastiyan-yordanov-arhiereyski-namestnik-96-sa-hramovete-na-teritoriyata-na-burgaskata-duhovna-okoliya.html", "text": "96 са храмовете  на територията на  Бургаската духовна околия. Това каза за  Радио „Фокус“ – Бургас  отец Севастиян Йорданов, архиерейски наместник на Бургаската духовна околия. Най-големия комплекс, който се строи в момента е храмът „Свети Николай Чудотворец“ в ж. к. „Меден рудник. „Това е голям комплекс, с много прилежащи сгради. И макар че в него се служи, все още има нужда от много неща, за да бъде довършен довършен. Надявам скоро да бъде изграден нацяло“, посочи още отец Севастиян. Той допълни, че поддръжката на старите храмове е доста ангажираща, тъй като Църквата като институция е отделена от държавата и средствата, които се заделят за реставрация и реновиране на храмовете, идват от спонсори и от държавата. \r\n„Благодетели има, но не са много“, допълни още отец Севастиян. Според него българския народ познава своята вяра, но като цяло се е отдалечил от нея и ако на големите празници храмовете са пълни, през делничните дни и при по-малки празници в тях влизат само най-вярващите. „Естествено има и такива, които винаги идват в църквата при нужда. Това е един плаващ процес и зависи какъвто от работата на свещеника, така и от обществото. Затова се налага и въвеждането на вероучение като официален и задължителен предмет в училище“, каза още отец Севастиян. \r\nПо негови думи в това отношение Община Бургас наистина полага много усилия в училищата да има религиозно образование, но идеята на Светия синод е това да става във всеки един голям град, за да достигне вярата до всички. „Борбата на Светия синод за това е вече 25-30 години, но винаги се намира някакъв претекст управляващите да откажат“, добави архиерейският наместник на Бургаската духовна околия. \r\nВеселина НИКОЛОВА", "date": "2018.08.16", "title": "Отец Севастиян Йорданов, архиерейски наместник: 96 са храмовете на територията на Бургаската духовна околия"}
{"url": "http://www.focus-news.net/news/2018/08/16/2556787/afp-balgariya-shte-obnovyava-mostove-sled-tragediyata-v-italiya.html", "text": "България е решила да обнови повече от 200 моста след трагичното срутване на мост в италианския град Генуа, предава  AFP , като се позовава на информация от правителството. \r\nАгенцията отбелязва, че общо 211 моста, повечето от които построени пред 35-40 години, са в лошо състояние, както е заявил министърът на регионалното развитие по време на правителствено заседание в четвъртък. \r\n„Франс прес“ цитира премиера Бойко Борисов, който е посочил, че всички те трябва да бъдат обновени и подсилени. \r\n„Дали ще ги финансираме чрез заеми, които ще изплащаме чрез пътни такси или ще плащаме от бюджета, искам всички да бъдат обновени по същото време“, заяви Борисов пред медиите в сряда. \r\nБългария, отбелязва френската агенция, е най-бедната страна в ЕС и от десетилетия получава финансова помощ от Европа, за да модернизира инфраструктурата си. „Франс прес“ коментира също, че България е четири пъти по-голяма от Белгия, но има само 777 километра магистрали, по-голямата част от които са в лошо състояние. \r\nПревод и редакция:", "date": "2018.08.16", "title": "AFP: България ще обновява мостове след трагедията в Италия"}
{"url": "http://www.focus-news.net/news/2018/08/16/2556794/evgeniya-naydenova-istorik-obyavyavaneto-na-dobrich-za-grad-na-balgarskata-boyna-slava-oznachava-da-se-privleche-vnimanieto-kam-istoriyata.html", "text": "Обявяването на Добрич за „Град на българската бойна слава“ означава да се привлече вниманието към историята. Това каза в предаването „Добрич - Блян вихрен, понесен над степ ековита...“ на  Радио „Фокус“  Евгения Найденова, директор на Историческия музей в Оряхово. Според нея районът на Добруджа има важно значение за цяла България. Така ще бъдат подсилени родолюбивото, патриотично чувство и признателността на потомците към тези, които са загинали в сраженията край Добрич. „Затова моето отношение към тази инициатива е положително и аз я подкрепям. Защото точно за Добруджа, за добруджанските селища нашата Българска армия толкова много жертви, над 1000 загинали български войници. Само от Община Оряхово са 127. И колко много хора са останали без своите синове, бащи. Затова трябва да възраждаме почитта и паметта към тези загинали наши синове на България“, каза Евгения Найденова. Според нея Добрич заслужава да получи такъв статут, защото е един от основните градове, където са станали сраженията. Именно в Добрич и селищата в околността са воювали и са дали своя живот толкова войници от армията ни. „В Добрич след като погледнем колко паметни места има там и то с имена на хора, които са от цяла България, от всички селища на страната, би трябвало според да приемем, че това е нещо, което обединява всички нас, не само за слава на град Добрич, но и на цяла България. Защото примерно 36-ти Козлодуйски полк, който е свързан с историята на Оряхово, част от него участва в Трета армия на добруджанския фронт през 1916 година. Именно край Добрич губят повече от половината от състава си. За мен е нормално Добрич да бъде свързан с българската бойна слава“, каза Евгения Найденова. Тя припомни, че неслучайно в българската историческа литература се е наложило наименованието епопея. Добричката епопея е историческо събитие, изпълнено с героизъм и величие. Всичко това е красноречиво доказателство за значимостта на събитията, случили се в този регион. „Българинът има борбен дух, може да се жертва за Родината си, обича я и в екстремните моменти проявява героизъм, себеотдаване и тези качества би трябвало да ги ценим и поддържаме. Това, че се отдаваме на Родината и народа си е нещо положително“, каза Евгения Найденова. Тя допълни, че във войната са дадени много жертви, но поколенията трябва да помнят своята история и да продължат напред.  \r\nЖулиета НИКОЛОВА", "date": "2018.08.16", "title": "Евгения Найденова, историк: Обявяването на Добрич за „Град на българската бойна слава“ означава да се привлече вниманието към историята"}
{"url": "http://www.focus-news.net/news/2018/08/16/2556793/varna-15-godishno-momiche-e-blasnato-ot-lek-avtomobil-na-peshehodna-pateka-v-zhk-mladost.html", "text": "15-годишно момиче е блъснато от лек автомобил на пешеходна пътека в жк. „Младост“. Това съобщиха от  ОДМВР - Варна . Сигналът за инцидента е подаден на 15 август 2018 г. около 13.00 часа. По бул. „Сливница“ в посока жк „Вл. Варненчик“, на пешеходна пътека под бл. №150 в жк. „Младост“, 39-годишен водач на „Форд Транзит“ блъска 15-годишна девойка. Вследствие на ПТП-то девойката е получила фрактура на таз и контузия на глава, настанена в детско отделение на болница „ Св. Анна“, няма опасност за живота й. Образувано е досъдебно производство.", "date": "2018.08.16", "title": "Варна: 15-годишно момиче е блъснато от лек автомобил на пешеходна пътека в жк. „Младост“"}
{"url": "http://www.focus-news.net/news/2018/08/16/2556795/arh-plamen-miryanov-imashe-razreshenie-za-zasnemaneto-na-klip-i-kachvane-na-hora-na-platoto-pri-ezero-babreka-no-v-pravilnika-na-np-rila-lipsva-poyasnenie-dali-e-zabraneno-vlizane-v-ezeroto.html", "text": "Разрешение за заснемането на клип и за качването на хора на платото при езерото Бъбрека имаше, но в правилника на Националния парк „Рила“ липсва пояснение дали е забранено влизане в езерото. Това каза в предаването „Добър ден“ на Радио „Фокус“ организаторът на хорото край Седемте рилски езера арх. Пламен Мирянов от фондация „Нашият дом е България“. Той добави, че е отправил предложение към директора на парка в плана за управление на парка да се добавят думите „забранено влизането“. Мирянов каза още, че е готов да поеме разходите за изработването на нови табели. „Имам предложение да се добавят тези думи в този план за управление: „навлизането в езерата“. Да изградим нови табели и да направим образователен филм, в който се представят нагледно всички забрани чрез кадри, които показват всички нарушения. Също имам предложение всички забрани от плана за управление да бъдат връчвани в хартиен формат заедно с карта на Национален парк „Рила“ при закупуване на билет за лифта – всички посетители да са запознати предварително с всички ограничения“, коментира арх. Мирянов. Той каза също, че ще плати наложените санкции и че поема вината, тъй като той пръв е влезнал в езерото „Близнакът“.", "date": "2018.08.16", "title": "Арх. Пламен Мирянов: Имаше разрешение за заснемането на клип и качване на хора на платото при езеро Бъбрека, но в правилника на НП „Рила“ липсва пояснение дали е забранено влизане в езерото"}
{"url": "http://www.focus-news.net/news/2018/08/16/2556783/premierat-boyko-borisov-ne-sam-dovolen-ot-shefkata-na-targovskiya-registar-neka-preodoleem-krizata-i-tam-shte-napravim-promeni.html", "text": "Не съм доволен от шефката на Търговския регистър. Нека да преодолеем кризата, да си довършат работата, да изчакаме още 4 - 5 дни и там ще направим промени. Това заяви министър-председателят Бойко Борисов в Шумен, съобщиха от  правителствената информационна служба . „Немалко пари и немалко инвестиции са направени там. На тези, които е трябвало да мислят за тези неща, ще потърся отговорност, но когато има криза, не се пипа“, добави премиерът. Той заяви, че няма как да изчезне информация от регистъра.  \r\nВ Шумен премиерът Борисов посети ОУ „Илия Рашков Блъсков“ - едно от четирите училища, които ще бъдат реновирани по ОП „Региони в растеж“ и в които учат общо над 4 000 деца. „Да има повече деца и повече желание да учат – това е добре да се чува. Създаваме условия децата да учат, да спортуват и да са добре“, добави Борисов.  \r\nМинистър-председателят разгледа и санираните блокове на ул. „Цар Освободител“. Посети индустриалната зона на града, където през последните две години са привлечени 18 инвеститори.", "date": "2018.08.16", "title": "Премиерът Бойко Борисов: Не съм доволен от шефката на Търговския регистър, нека преодолеем кризата и там ще направим промени"}
{"url": "http://www.focus-news.net/news/2018/08/16/2556797/varna-10-godishno-dete-e-postradalo-pri-paten-intsident-v-grada.html", "text": "10-годишно момиче е с контузии по главата и тялото след падане от външната задна част на микробус във Варна. Това съобщиха от  ОДМВР - Варна . Инцидентът е станал вчера около 19.45 часа в жк „Владислав Варненчик“. По данни на полицията по ул. „А. Франгя“ в посока ул. „Шести септември“, група деца, които са играели по пътното платно, са се качили от външната страна на спрял пътнически микробус „Фолксваген, управляван от 50-годишен шофьор. Той им е направил забележка и групата деца са слезли от МПС-то. Установява се обаче, че водачът не е забелязал дете, което е било качено на задната част на автомобила. Шофьорът е потеглил, с което е поставил в опасност живота и здравето на детето – 10-годишно момиче. Тя е паднала и е получила контузии на глава и тяло, оказана ѝ е медицинска помощ в болница и е насочена за домашно лечение.", "date": "2018.08.16", "title": "Варна: 10-годишно дете е пострадало при пътен инцидент в града"}
{"url": "http://www.focus-news.net/news/2018/08/16/2556798/arh-plamen-miryanov-fondatsiya-nashiyat-dom-e-balgariya-ima-za-tsel-da-realizira-blagotvoritelni-kampanii-i-dareniya-s-tsel-populyarizirane-na-kulturnite-ni-bogatstva-traditsii-i-nasledstva.html", "text": "Фондация „Нашият дом е България“ има за цел да реализира благотворителни кампании и дарения, с цел популяризиране на културните ни богатства, традиции и наследства. Това каза за  Радио „Фокус“  архитект Пламен Мирянов от Фондацията. Той допълни, че неговият екип е почти готов с филма „Нашият дом е България“, който включва кадри от България, редом с нашите обичаи и културни наследства. „За в бъдеще бих искал да изграждаме благотворително съоръжения, които спомагат на хора в неравностойно положение да стигат до туристически обекти. Да помогнем на туризма да се популяризира, да има повече инфраструктура – по-добри табели, означения. Също така бих искал да участваме в създаването на благотворителни кампании, с цел създаване на нови зелени площи в градовете, за нови шадравани, водни площи, фонтани – от това имаме нужда тук в България“, коментира той. Във връзка с последвалите глоби по повод влизането на хора с носии в едно от езерата на НП „Рила“, арх. Пламен Мирянов се извини от името на екипа си и обясни, че се радва, защото по този начин се говори за проблема и нередностите, които има там.", "date": "2018.08.16", "title": "Арх. Пламен Мирянов: Фондация „Нашият дом е България\" има за цел да реализира благотворителни кампании и дарения, с цел популяризиране на културните ни богатства, традиции и наследства"}
{"url": "http://www.focus-news.net/news/2018/08/16/2556800/obshtina-stara-zagora-navarshvat-se-20-godini-ot-sazdavaneto-na-vtora-tundzhanska-mehanizirana-brigada.html", "text": "С концерт на открито на Военния духов оркестър ще започне програмата за празника на Втора Тунджанска механизирана бригада. Тя е посветена на 20-годишнината от създаването ѝ, която се навършва на 1 септември 2018 г. Това съобщиха от пресцентъра на  Община Стара Загора . Концертът ще се проведе на 28 август 2018 г. от 10.00 ч. в парк „Пети октомври” в Стара Загора, където ще се проведе и гвардейски спектакъл с въоръжение от военнослужещи от 31-и механизиран батальон – Хасково. \r\nВъв връзка с годишнината от създаването на бригадата на 29 август 18 г. в парк „Артилерийски”, от 10.00 ч., ще се проведат показ на въоръжение и техника и демонстрация по прочистване на сграда с личен състав, техника и имитация от военнослужещи от 38-и механизиран батальон – Стара Загора. С демонстрация на бойни способности ще се изявят и военнослужещи от 42-и механизиран батальон – Ямбол.\t \r\nНа 4 септември 2018 г., от 10.30 ч., на Античния форум „Августа Траяна” ще се проведе тържествен строй с молебен за здраве на военнослужещите и техните командири. Ще бъдат прочетени заповеди за награждаване по случай празника на бригадата. \r\nЗа мероприятията на 4 септември са поканени президентът, министърът на отбраната, областният управител, кметът на Стара Загора и др.", "date": "2018.08.16", "title": "Община Стара Загора: Навършват се 20 години от създаването на Втора Тунджанска механизирана бригада"}
{"url": "http://www.focus-news.net/news/2018/08/16/2556802/pazardzhik-registrirani-sa-opiti-za-telefonni-izmami-v-panagyurishte-i-velingrad.html", "text": "Криминалистите сигнализират за зачестяване случаите на телефонни измами в област Пазарджик. Това съобщи за  Радио „Фокус“ – Пазарджик  говорителят на ОДМВР Мирослав Стоянов. Той обясни, че вчера измамниците са звънели на жители на Панагюрище, днес са установени три опита за телефонни измами във Велинград. „Използва се класическата схема позната на разследващите. Обажда се мъж на стационарен телефон и се представя за полицай. Той обяснява на потенциалната си жертва, че разполага със списък, който уж и телефонните измамници притежавали, а в този списък фигурирал адреса и телефона на възрастния човек отсреща. В хода на разговора мнимият полицай обаче обяснява, че ще предприемат мерки и телефонните измамници ще бъдат заловени. За целта обаче било необходимо да се предостави на полицията каквато парична сума или ценности притежава възрастният човек. Те щели да се използват са „стръв“ на измамниците, а след залавянето на престъпниците ще им бъде възстановена обратно. За да изглеждат още по убедителни, те казват на жертвата да позвъни на телефон 09 112, за да се убеди, че наистина това са хора от полицията. Измамниците не затварят линията отсреща и така разговорът продължава отново с тях без пенсионерът отсреща да знае това“, коментира Стоянов.   \r\nОт полицията апелират гражданите да не се доверяват на обаждания на непознати независимо за какви се представят. Да не предоставят пари, ценни предмети и вещи за нуждите на когото и да било. Ако има подобни обаждания, нека се свържат със свои близки, роднини или съседи. Ако това е невъзможно, да се обадят на телефон 112 или на кварталния полицай. \r\nВаня НИКОЛОВА", "date": "2018.08.16", "title": "Пазарджик: Регистрирани са опити за телефонни измами в Панагюрище и Велинград"}
{"url": "http://www.focus-news.net/news/2018/08/16/2556786/premierat-boyko-borisov-za-problema-s-targovskiya-registar-vinovnite-shte-si-ponesat-otgovornostta.html", "text": "Не съм доволен от шефката не Търговския регистър. Това заяви пред журналисти в Шумен министър-председателят Бойко Борисов във връзка с проблема с Търговския регистър, предаде репортер на  Радио „Фокус“-Шумен . „Нека да преодолеем кризата, вече го надграждат, сглобиха го. Умишлено не съм го казвал, защото искам да си довършат работата. Можеше да стане по-голяма беля, но нека да изчакаме още 4-5 дни и там ще направим промени“, каза премиерът Борисов. „Ще си поемат отговорност, нека да го довършат. По-важното е, че не пробуксуваха, за сравнително кратко време успяха да се справят, да го сглобим, а сега вече тези, които е трябвало да мислят за тези неща, не малко пари и инвестиции са направени и там, ще им потърся отговорност. Когато има криза, не се пипа“, заяви Бойко Борисов. „Томислав Дончев е от съвещание в съвещание, заедно с тях, заедно с Темелков. Надграждат, ДАНС, БОП събраха информацията едно по едно, качваме и тогава вече ще си направим изводите и виновните ще си понесат отговорността“, каза още Борисов. По думите му няма как от Търговския регистър да изчезне информация, тъй като там не се създава такава. \r\nИвелина ИВАНОВА", "date": "2018.08.16", "title": "Премиерът Бойко Борисов за проблема с Търговския регистър: Виновните ще си понесат отговорността"}
{"url": "http://www.focus-news.net/news/2018/08/16/2556803/evropeyskiyat-parlament-tarsyat-se-uchastnitsi-v-evropeyskite-mladezhki-mediyni-dni.html", "text": "Познавате ли млади журналисти между 18 и 30 години, които биха искали да отразяват работата на Европейския парламент? Ако е така, то Европейските младежки медийни дни, които ще се проведат между 16 и 18 октомври 2018 г. в Брюксел, могат да представляват интерес за тях, съобщава  пресслужбата на Европейския парламент . \r\nТазгодишното издание на Европейските младежки медийни дни е посветено на предстоящите избори за Европейски парламент през май 2019 г. В три поредни дни 57 млади журналисти от ЕС ще участват в работни срещи, политически дискусии и практически занимания в сферата на медийното продуциране на тема „Как да информираме младите избиратели за европейските избори“.  \r\nМладите журналисти ще се срещнат както с евродепутати и известни журналисти, така и с представители на обществено-политическата сфера в Белгия и медийни експерти, получавайки безценен поглед върху работата на Европейския парламент и международните медии.  \r\nВ практическата част на семинара всеки от участниците ще стане част от един от няколко различни екипа, чиято работа ще завърши с конкретен медиен продукт: статия с инфографика или с фотография, фоторепортаж, радио програма, ТВ програма, аудиовизуални и графични продукти за онлайн кампания (вкл. в социалните медии) и информационни продукти за споделяне в социалните мрежи относно дезинформацията.  \r\nОрганизатор на събитието е Европейската младежка преса (EYP) – мрежа от младежки медийни организации в Европа в партньорство с Европейския парламент.  \r\nКандидатите да участват в това интересно събитие трябва да попълнят този онлайн формуляр като посочат своето образование, мотивация за участие и професионален опит. Те трябва да предоставят и линкове към две свои медийни разработки.  \r\nПълната информация относно условията за кандидатстване и за възстановяване на разходи по пътуване и престой, журналистическите задачи на различните екипи в практическата част, както и за самото събитие може да намерите на сайта на EYP. Работният език е английски.  \r\nКрайният срок за кандидатстване е 31 август 2018 г., 23:59 ч (централноевропейско време).", "date": "2018.08.16", "title": "Европейският парламент: Търсят се участници в Европейските младежки медийни дни"}
{"url": "http://www.focus-news.net/news/2018/08/16/2556801/kmetat-na-sofiya-yordanka-fandakova-direktorite-na-detskite-gradini-sa-v-absolyuten-stres-otnasyat-s-tyah-kato-s-prestapnitsi.html", "text": "Директорите на детските градини, с които работим в момента, са в абсолютен стрес, защото цялото общество се отнася към тях, благодарение на внушения, като с престъпници. Това каза кметът на София Йорданка Фандъкова, която посети новоизградената Детска градина 76 „Сърничка“ в ж.к. „Младост 4“, предаде репортер на  Агенция „Фокус“ . По думите й Столична община няма никакви колебание в това, когато установи нарушения, да прилага санкции, включително и такива за отстраняване. „Имаме директори и учители, които работят със сърце и душа и не бива да се обобщават, защото тези хора работят при трудни условия“, коментира още тя. По думите й за 2006г. детските градини са посещавани от 32 хил. деца, а сега са 48 хил., като това са 16 хил. нови места и 180 млн. инвестиции насочени към тази дейност. „Детските ни градини като цяло са едни от най-добрите в Европа, аз лично никъде не съм видяла такъв дворец\", каза Фандъкова при проверката на новоизградената детска градина в ж.к „Младост“ 4.  \r\nТя посочи, че ще продължават със строителството, подобряването на условията, както и модернизацията на старите сгради. „Полагаме усилия и за яслените групи, но трябва да ви уверя, че никъде в европейските страни няма изцяло покритие на яслената възраст“, обясни Фанкъкова. На въпрос дали се работи по схемата за получаване на финансова подкрепа за родителите, за чиито деца няма място в яслите, тя отговори, че това е стара идея на БСП. „Парите са от данъкоплатците, нашето виждане е, че е най-добре с тези пари да строим и децата да имат места в детските градини, от колкото да се изплаща такса от 60 лв.“ По думите й тези средства не могат да помогнат така ефективно на родителите при отглеждането на децата им.  \r\nДаяна ДЮЛГЕРОВА", "date": "2018.08.16", "title": "Кметът на София Йорданка Фандъкова: Директорите на детските градини са в абсолютен стрес, отнасят с тях като с престъпници"}
{"url": "http://www.focus-news.net/news/2018/08/16/2556804/dobrich-knizhninata-kato-sashtestvena-chast-ot-vremeto-na-vazrazhdaneto-e-aktsentat-v-savmestna-izlozhba-na-regionalnite-istoricheski-muzei-v-dobrich-i-silistra.html", "text": "Книжнината като съществена част от времето на Възраждането е акцентът в съвместна изложба на регионалните исторически музеи в Добрич и Силистра. Това каза в предаването „Добрич - Блян вихрен, понесен над степ ековита...“ на  Радио „Фокус“  Надежда Иванова, уредник в отдел „Възраждане“ в Регионален исторически музей – Добрич. „Знаем, че българинът в онази епоха много често е ограничен в пространството на собствения си град и е затворен в него. Тогава книгата наистина е била прозорец към света. Много рядко българинът си позволява да надхвърли границите на това родно пространство и след призива на Паисий да знаем историята си, който звучи изключително просвещенски, книжнината се превръща в един от основните начини населението да се просвети, да се научи, да знае и в този смисъл Добруджа е специфична част от България, разположена на кръстопът, бидейки кръстопът на постоянни демографски, активни процеси, на много – десет руско-турски войни, които са се водят в този регион. В Добруджа книжнината е била трудна за доставяне. Освен спомоществователите, това са били няколко по-богати българи – търговци, занаятчии, които са си позволявали да поръчат книгите за нашите училища, в началото взаимни, а по-късно класни, е имало много малко други начини тази книжнина да достигне до нас. Един от тях е бил панаирът, който се е провеждал в града, защото наред със секцията за продажба на животни или така наречения хайван пазар, наред с мястото, където човек е можел да си купи съдове от мед или глина, е имало място където търговци са продавали книги“, каза Надежда Иванова. Предстоящата изложба има за цел да проследи „еманципацията“ на българската книжнина, тъй като в началото били разпространявани богослужебни книги – апостоли, псалтири, евангелия. „Имаме спомени на очевидци, които разказват, че на пазара в Добрич възрастните хора по-често търсели тия книги с черни и червени букви, защото както казва и Добри Войников в своите диалози, книга без червени букви не е книга. Това са били богослужебните книги и възрастните хора са ги предпочитали, но в същото време голяма част от българските възрожденци са започвали да изявяват себе си като литературни творци и да ни дават онази духовна храна, от която сме имали нужда. Затова постепенно след богослужебната книжнина започва да излиза и тази, свързана с образованието“, допълни специалистът. Тази образователна книжнина е включвала учебници по землеописание, аритметика. Историите са представлявали важна част от тази книжнина, защото в онази епоха именно историята е била основание българинът да потърси в нея своята национална идентичност и самочувствие. Специално внимание е обърнато на периодичния печат, учебниците и различните видове истории, преводната литература, също на османската книжнина, тъй като и в двата добруджански града е имало вакъфска библиотека. Там са били предлагани едни от най-интересните образци на османската книгопис, посочи Надежда Иванова. Интерес предизвикват книжовните образци, представящи чуждестранната и преводна литература. „Знаете, имало е един такъв процес на побългаряване на западната литература, който е интересен и има своите характерни особености. Първите преведени книги тогава са „Чичотомовата колиба“, която е била в изключително голям тираж, а в Добруджа има запазени няколко копия“, отбеляза специалистът.  \r\nИзложба „Книжовното наследство на Добруджа през Възраждането“ се определя от специалисти и организатори като оригинална. Създадена е на принципа на колекционерството, към който се добавя и един модул, наречен възстановка. Показано е възрожденско училище, а в интерактивния модул всички посетители – деца и възрастни, които оказва се все по-често искат да участват в експозицията, а не само да я наблюдават, могат да влязат в ролята на словослагатели, да изпишат името на наш вестник от Възраждането с буквички от стара машина, внесена отдавна в Добрич и наричана „старата американка“. РИМ – Добрич все още пази буквички от нея и така децата имат възможност да видят какво е огледален образ, какво значи да си словослагател. В интерактивния модул може да се пише с перо и мастило, може да бъде разлистено фототипно издание на Славейковото букварче или да бъде прочетен един урок по история от някой стар учебник. Това е вече световна тенденция в музеологията, да се „въвличат“ посетителите в един процес на съпреживяване на дадена тема. „Идеята е публиката и да се забавлява, и да научи нещо, и да се докосне до това наследство, което не може да се види навсякъде и всеки ден“, каза Надежда Иванова. Според нея разширените възможности на музея като институция в културологичен и образователен план дават шанс да се обхванат повече аспекти на конкретна тема, а музейните специалисти са щастливци да работят в такава среда, която предполага иновация и креативно мислене.  \r\nНадежда Иванова отбеляза, че за разлика от други градове, като Силистра или Варна, където има така наречения външен тип исторически обекти, например Аладжа манастир, крепости и т.н., Добрич не разполага с тях и затова усилията на музейните специалисти би трябвало да са насочени към възпитаване на местната публика, като приоритет би трябвало да бъдат децата и младите хора. Изложба „Книжовното наследство на Добруджа през Възраждането“ ще бъде представена в Добрич през септември по повод дните на европейското културно наследство. РИМ – Добрич е кандидатствал с концепцията за тази изложба с тематично-експозиционния й план в конкурс, обявен от РИМ – Русе и Министерство на културата. Надеждите на музейните специалисти в Добрич са идеята да бъде оценена не толкова като финансиране или грамоти, колкото като концепция за популяризиране. Желанието е тази изложба освен в Силистра и Добрич да погостува в рамките на няколко месеца в основни градове на Добруджа, а и извън нея в страната.  \r\nЖулиета НИКОЛОВА", "date": "2018.08.16", "title": "Добрич: Книжнината като съществена част от времето на Възраждането е акцентът в съвместна изложба на регионалните исторически музеи в Добрич и Силистра"}
{"url": "http://www.focus-news.net/news/2018/08/16/2556799/danas-sarbiya-hashim-tachi-i-aleksandar-vuchich-shte-poluchat-nobelova-nagrada-za-miri.html", "text": "В случай, че постигнат споразумение за нормализиране на отношенията между Косово и Сърбия, президентите Хашим Тачи и Александър Вучич, както и посредникът в диалога Белград – Прищина върховният представител на Европейския съюз за външните работи и политиката на сигурност Федерика Могерини вероятно ще бъдат номинирани за Нобеловата награда за мир, са съобщили неназовани дипломати пред  сръбския вестник Danas . \r\nБиографията на президента Тачи, наречена „Нова държава и държавник“ от това лято се промотира в западните столици и в международните дипломатически среди това се интерпретира като „първата стъпка“ за евентуална номинация на косовския държавен глава за Нобелова награда за мир, пише изданието. \r\n„Данас“ отбелязва, че автори на биографията на Тачи са дипломатическият редактор на авторитетния британски вестник „Таймс“ Роджър Бойс и дългогодишния журналист на този вестник Сузи Джагър, докато предговорът е написан от бившия кандидат за американски президент Боб Дол, считан за един от съветниците на американския президент Тръмп.Според неофициална информация на „Данас“, досега книгата е представена в Лондон, Берлин, Париж и Виена в присъствието на бившия генерален секретар на НАТО Джордж Робъртсън, немския дипломат Волфганг Ишингер, австрийския дипломат Волфганг Петрич и бившия държавен секретар на САЩ Мадлин Олбрайт. \r\nПревод и редакция:", "date": "2018.08.16", "title": "Danas (Сърбия): Хашим Тачи и Александър Вучич ще получат Нобелова награда за мир?"}
{"url": "http://www.focus-news.net/news/2018/08/16/2556790/ministar-vladislav-goranov-tsyalata-informatsiya-na-targovskiya-registar-e-nalichna-tryabvat-oshte-nyakolko-dni-za-da-se-testva-bazata-danni.html", "text": "Цялата информация на Търговския регистър е налична, заяви пред журналисти в Шумен министърът на финансите Владислав Горанов, предаде репортер на  Радио „Фокус“-Шумен . Той посочи, че в момента се извършват тестове и настройки. „Когато регистърът е готов и верифициран, ще бъде пуснато и регистърното производство. Сега стартира регистърът с възможност за справки, но все още не е достъпна услугата за вписване в него. Цялата информация е налична към 9 август. Трябват още няколко дни, за да се тества базата данни за консистентност, след което ще бъде пусната и регистърната услуга“, коментира министър Владислав Горанов. \r\nИвелина ИВАНОВА", "date": "2018.08.16", "title": "Министър Владислав Горанов: Цялата информация на Търговския регистър е налична, трябват още няколко дни, за да се тества базата данни"}
{"url": "http://www.focus-news.net/news/2018/08/16/2556806/toplofikatsiya-sofiya-nyama-da-spira-tazi-godina-toplata-voda-v-zhk-mladost-1-i-kv-musagenitsa-za-profilaktika.html", "text": "„Топлофикация София“ ЕАД съобщава на своите клиенти от жк. „Младост 1“ и кв. „Мусагеница“, че тази година топлата вода няма да бъде спирана за профилактика. Това съобщиха от пресцентъра на  „Топлофикация София“ ЕАД  . Екипите на дружеството приложиха технически решения, които гарантират непрекъснатост на услугата в тези квартали. Обследванията на мрежата показват, че състоянието на топлопроводите в жк. „Младост 1“ и кв. “Мусагеница“ към момента е нормално. Целта на проверката на топлопреносната мрежа е да се избегнат аварийни ситуации през зимата и абонатите ни да получават качествени и надеждни услуги.", "date": "2018.08.16", "title": "„Топлофикация София“ няма да спира тази година топлата вода в жк. „Младост 1“ и кв. „Мусагеница“ за профилактика"}
{"url": "http://www.focus-news.net/news/2018/08/16/2556808/hristiyan-hristov-tsentarat-za-zashtita-na-prirodata-i-zhivotnite-v-dobrich-bi-mogal-da-bade-ne-samo-myasto-za-otdih-no-i-za-provezhdane-na-nauchni-izsledvaniya.html", "text": "Центърът за защита на природата и животните в Добрич би могъл да бъде не само място за отдих и отмора, но и за провеждане на научни изследвания. Това каза в предаването „Добрич - Блян вихрен, понесен над степ ековита...“ на  Радио „Фокус“  Християн Христов, директор на Общинското предприятие „Център за защита на природата и животните“ (ЦЗПЖ) в Добрич. „Как се случи всъщност, понякога човек си прави планове, а тя съдбата си иска друго. Аз много се радвам на това, което се получи и всъщност се върнах принципно за малко, но така се случи, че позицията беше отворена като възможност и като това, което мога да направя и да дам на Добрич и да взема за себе си като опит. Просто нямаше по-добър вариант в случая“. ЦЗПЖ в Добрич първият зоопарк, който има този лиценз. Тук животните се чувстват добре, тук животните живеят добър живот, имат всички условия, които им се полагат и които имат в естествената си среда. И имаме животни, генобанка, която е присъща за нашите географски ширини и климатични условия. Нямаме почти и клетки. Работим за това, трябва да защитаваме лиценз тази година. Смятам, че ще се справим и от тук нататък ще нарастваме допълни Християн Христов. Зоопаркът разполага с много зеленина, естествена красота и различни видове животни. Те са около 40 вида, като много от тях са птици. Създадени са места за отдих и почивка. „Хората могат да дойдат, да се разходят и да се отпуснат. Забравяш, че си в града и се отнасяш все едно, че си на село. Напред във времето ни предстои да организираме разходка с пони за най-малките ни посетители. Имам няколко понита, а наскоро се роди и малко пони. Планираме повече активност, като събития“, каза още директорът на зоопарка и допълни: „Аз лично съм голям фен на бизоните. Имаме майка и дъщеря. В момента съм в процес да помислим евентуално за бик, идеята е да има поколение. Имаме коне от застрашен вид - кон Пржевалски. Имаме много тревопасни – лами, алпаки, камерунски кози. Също ни предстои да потърсим партньор за ламата. Мечките ни са страхотни. Берна и Костадин се казват. Мечката носи това име, защото е пристигнала от швейцарския град Берн. Тя е почти като дива мечка, дори тя е водещата в двойката. Ако ни посетите и понаблюдавате мечките около половин час, със сигурност ще разчете тяхното поведение, което е много интересно. Имаме интересен вид бухали Бубо бубо. Интересни за наблюдение са пеликаните, лебеда, имаме щъркели, които са пострадали и при нас намират спасение. Във волиерата имаме зайчета, няколко различни вида папагали. Новина е, че малкото на кенгуруто вече излиза от торбичката на своята майка. Знаем и пола му - женски е. Те са невероятни за наблюдение“, каза още той.  \r\nПо думите му ще се запази партньорството с швейцарския град Шафхаузен. „Това е един много важен фактор за нас. Важността на това партньорство не може да бъде описана. Без тях мястото, на което сме сега с вас, не би съществувало. Вече комуникирам с тях. Надявам се да можем да ги поканим, различно е когато нещата се случват лично. Надявам се да продължим да работим заедно и за в бъдеще. Ние разчитаме и на бюджет, търсим и добри оферти за доставка на храна, защото става дума за тонове и тонове. За ветеринарни лекари ние тук разчитаме на много опитни, но с радост бихме приели такава подкрепа и от швейцарска страна“. Центърът е предпочитано място за провеждане на пикници, скаутски лагери, зелени училища. Християн Христов определи мястото като перфектно за обучения и образователни цели. „Има много хора, които предпочитат при нас да отпразнуват рождени дни – на деца или възрастни. Всичко това много ме радва и мисля, че центърът е по-подходящото място отколкото да отидем в някой детски кът или сладкарница. Предлагаме условия, след това помагаме с почистването. Надяваме се хората да пазят и да ценят това, което е тук, защото то си е тяхно“, добави Христов. В предходни години Община град Добрич осъществи трансграничен проект, съвместно с Музейния комплекс в румънския град Констанца, който включва аквариум, зоопарк, делфинариум и планетариум. Бяха разработени туристически маршрути от двете страни на границата, които да отвеждат до Музейния комплекс в Констанца и до Центъра за защита на природата и животните в Добрич. Според Християн Христов идеята е страхотна, а проектът е написан по много добър начин. \"Това е нещо, което може да се реализира без никакъв проблем. От тук нататък се надявам наистина да го развием. И не само от Румъния, а защо не и от цял свят хора да идват тук при нас да правят изследвания и проучвания, да си изкарват магистърските степени. Има поле за изява много“, каза още той.  \r\nЖулиета НИКОЛОВА", "date": "2018.08.16", "title": "Християн Христов: Центърът за защита на природата и животните в Добрич би могъл да бъде не само място за отдих, но и за провеждане на научни изследвания"}
{"url": "http://www.focus-news.net/news/2018/08/16/2556805/razgrad-okrazhnata-prokuratura-zadarzha-za-72-chasa-mazh-obvinen-za-darzhane-i-razprostranenie-na-nad-11-kg-tabletki-ekstazi.html", "text": "За срок до 72 часа с постановление на Окръжната прокуратура в Разград е задържан Шериф Ш. Той е привлечен като обвиняем за държане с цел разпространение и разпространение на високорискови наркотични вещества в особено големи размери, което се наказва с лишаване от свобода от 5 до 15 години и глоба от 20 000 до 100 000 лева. Това съобщиха от пресцентъра на  Апелативна прокуратура - Варна . \r\nЗадържането на обвиняемия е станало по време на специализирана операция по противодействието на наркоразпространението, осъществена от ОДМВР - Разград под ръководството и надзора на Окръжната прокуратура. В момент на сделка между обвиняемия Шериф и друг мъж в местността Пчелина край Разград двамата са арестувани.  \r\nПри обиск и претърсвания на девет места в района - в различни местности на открито и в помещения, са намерени и иззети укрити в тайници 30 000 таблетки, чието тегло е 11 кг и 400 грама. Върху всяка от таблетките имало надпис на латиница „Porshe“, а полевият тест на откритите наркотици реагирал на амфетамини.  \r\nНа 17 август 2018 г. Окръжната прокуратура в Разград ще внесе искане в Разградския окръжен съд за вземане мярка за неотклонение „Задържане под стража“ спрямо Шериф Ш. Той е осъждан  три пъти и е реабилитиран за престъпление против собствеността, квалифицирана кражба и измами. Изяснява се ролята на втория участник в сделката с таблетките екстази.  \r\nДействията по разследването продължават.", "date": "2018.08.16", "title": "Разград: Окръжната прокуратура задържа за 72 часа мъж, обвинен за държане и разпространение на над 11 кг таблетки екстази"}
{"url": "http://www.focus-news.net/news/2018/08/16/2556807/d-r-angel-kunchev-nyama-zaplaha-za-zdraveto-na-naselenieto-zaradi-zavishenite-niva-na-uran-vav-vodata-v-harmanli.html", "text": "Няма заплаха за здравето на населението заради завишените нива на уран във водата в Харманли. Това каза главният държавен здравен инспектор д-р Ангел Кунчев в интервю за  Агенция „Фокус“ . \r\n„От чисто юридическа гледна точка ние нямаме право на разсъждения и когато водата макар и минимално не отговаря на изискванията, трябва да я спрем от употреба, докато тя не се нормализира. На практика обаче с нормите, които са определени, са изключително консервативни с оглед да бъде максимално запазено човешкото здраве“, каза още д-р Кунчев. Той обясни, че за да възникнат проблеми със здравето трябва минимум 70 години и то ежедневно да приемаме вода в количество, не по-малко от 2 – 2,5 литра. \r\n„Така че за някаква пряка заплаха за населението не можем да говорим. Но, пак казвам, след като има отклонения, ние сме длъжни да направим всичко възможно да осигурим вода, която отговаря на всички законови стандарти“, коментира главният държавен здравен инспектор. \r\nД-р Кунчев обясни, че става въпрос за естествен уран, а не за радиоактивния уран 238, който е резултат от някаква активна човешка дейност. „Естественият уран по принцип се намира в скалите и в различните пластове на земята в някои региони. Очевидно в област Хасково това е по-често срещано. Не съм специалист в тази област – за това трябва да се питат хидроинженери и геолози, но по принцип в някои години, в които има повече дъждове, по-голямо количество вода се просмуква през тези пластове, увлича със себе си по-голямо количество уран от тези скали и съответно понякога се завишава и количеството му във водосборните басейни и в подземните водни тела“, посочи той. \r\n„Нашата работа е да следим показателите и тогава, когато има отклонения да реагираме. Знам, че това не се харесва на населението, но на практика то е в негова полза. Всичко, което правим, е за максимално осигуряване на вода, която е без никакъв риск за здравето“, коментира д-р Кунчев. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.16", "title": "Д-р Ангел Кунчев: Няма заплаха за здравето на населението заради завишените нива на уран във водата в Харманли"}
{"url": "http://www.focus-news.net/news/2018/08/16/2556810/61-godishna-zhena-poluchila-sardechen-pristap-v-rayona-na-sedemte-rilski-ezera-e-transportirana-s-helikopter-v-stolichnata-umbal-sv-anna.html", "text": "61-годишна жена, получила тежък сърдечен пристъп в Рила, е транспортирана с хеликоптер на ЗК „Лев Инс“ в УМБАЛ „Св. Анна“. Това съобщиха от пресцентъра на  лечебното заведение . Жената е получила силни болки в гръдната област и високо кръвно налягане в близост до езерото Бъбрека в Рила. Хоспитализирана е в Клиника по кардиология на УМБАЛ „Св. Анна“ в София.", "date": "2018.08.16", "title": "61-годишна жена, получила сърдечен пристъп в района на Седемте рилски езера, е транспортирана с хеликоптер в столичната УМБАЛ „Св. Анна“"}
{"url": "http://www.focus-news.net/news/2018/08/16/2556809/plovdiv-avariya-ostavi-bez-voda-domakinstvata-v-rayona-na-ul-gladston-raboti-se-po-otstranyavane-na-povredata.html", "text": "Авария остави без вода живеещите в района на улица „Гладстон” от сутринта. Аварията ще бъде отстранена до половин час. Това заяви за  Радио „Фокус” - Пловдив  главният инженер на ВиК Антон Гълъбов. Служители на фирмата изпълнител на ремонта са увредили спирателен кран, който се намира на една от страничните на „Гладстон” улици, което е било причина за спирането на водата. „Екипът ни работи по отстраняване на проблема”, каза инж. Гълъбов. \r\n„В момента авария има и до блок 91 в жк ”Тракия”, посочи той. По думите му до 2 часа се очаква тя да бъде отстранена. \r\n„Тази година за безводие не може да се говори, тъй като такова няма”, каза още инж. Гълъбов и посочи, че са започнали дори проблеми с речните водохващания. На практика тази година никой не полива, тъй като природата сама върши това. \r\nЦветана ТОНЧЕВА", "date": "2018.08.16", "title": "Пловдив: Авария остави без вода домакинствата в района на ул. „Гладстон“, работи се по отстраняване на повредата"}
{"url": "http://www.focus-news.net/news/2018/08/16/2556812/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание  на предаването „Дупница – ключът към Рила“ по  Радио „Фокус“ – Пирин  ще Ви срещнем с Гергана Лазова, директор на СУ „Климент Охридски“ в Дупница. С нея ще разговаряме за нова паралелка, която се разкрива в училището от новата учебна година, за проблемите на учебното заведение и за това какво предстои от тази есен там. Ако и вие, нашите слушатели и читатели, искате да коментирате темите, за които говорим днес, или пък да предлагате такива, които биха били интересни за вас, може да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. На посочените контакти можете да поставятe и въпроси от различно естество, които касаят Дупница, а ние ще ги отправим към съответните отдели в Общината. \r\nПредаването „Дупница – ключът към Рила“ се излъчва на честотите на   всеки четвъртък, от 16.00 до 17.00 часа, с водещ Лора Калчева.", "date": "2018.08.16", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/08/16/2556811/624-mln-lv-ot-oprr-shte-badat-investirani-v-podobryavane-sastoyanieto-na-416-obrazovatelni-institutsii-v-stranata-prez-nastoyashtiya-programen-period.html", "text": "Министърът на регионалното развитие и благоустройството Николай Нанков заедно с министър-председателя Бойко Борисов и министъра на финансите Владислав Горанов инспектираха ремонтните дейности на обекти, изпълнявани по Оперативна програма „Региони в растеж“ в Търговище и Шумен. Това съобщиха от пресцентъра на  Министерство на регионалното развитие и благоустройството .   \r\nДо началото на септември трябва да приключи ремонтът на основно училище „Христо Ботев“ в Търговище, стана ясно след проверката на министъра. В учебното заведение се изпълняват строителни работи за над 3,4 млн. лв. Модернизацията на учебната база се извършва в рамките на проект за обновяване на общинската образователна инфраструктура в града, финансиран от ОПРР. Цялата стойност на проекта възлиза на почти 9,8 млн. лв. и включва модернизиране на още две детски градини и една ясла, където ще бъдат доставени ново оборудване, техника и спортни съоръжения. Така ще се създадат по-добри и здравословни условия за обучение на 1452 деца.  \r\nВ Търговище министър Нанков посети и спортната зала на града, за чието обновяване от държавния бюджет бяха отпуснати 850 000 лв. Сградата,‭ ‬в която тренират клубовете по спортна и художествена гимнастика,‭ ‬борба,‭ ‬стрелба и други,‭ ‬е строена в периода‭ ‬1968‭ - 1975‭ ‬г.‭ ‬и досега не е ремонтирана.‭ Днес тя е с нов покрив, вътрешна топлоизолация и дограма, модерна отоплителна и ‬вентилационна система, което ще създаде комфорт за тренировките на 450 деца и младежи.‬‬‬‬‬‬‬‬‬‬‬‬‬‬‬‬‬‬  \r\nНа територията на Търговище по линия на европейската солидарност се изпълняват и други проекти за подобряване на градската среда, образователната и социалната инфраструктура. С инвестиции на стойност 5,4 млн. лв. по ОПРР ще бъдат реконструирани и разширени няколко улици, както и кръстовище за кръгово движение, с което ще се подобри пътната обстановка в града.  \r\nПо-късно в Шумен министърът посети ОУ „Илия Рашков Блъсков“, което се реновира по проект за модернизация на образователната инфраструктура в града, финансиран също по ОПРР, на стойност над 13  млн. лв. По същия проект ще се ремонтират и три средни училища. Инвестицията ще подобри условията за обучение и спорт за над 4000 деца. \r\nВ община Шумен по Оперативната програма се изпълняват три проекта на стойност над 20,3 млн. лв. за обновяване на училища, обекти от градската среда и други.  \r\nВ града министър Нанков разгледа и сгради, санирани по Националната програма за енергийна ефективност.   \r\n27 многофамилни жилищни сгради в Шумен са със сключени договори за финансиране по програмата. 16 са завършени, 4 са в етап на строителство, а по седем текат подготвителни дейности.   \r\nОбщо 624 млн. лв. от Оперативна програма „Региони в растеж“ ще бъдат инвестирани, през настоящия програмен период, в подобряване състоянието на 416 образователни институции в страната.  \r\nСлед тяхното обновяване над 255 хил. деца и ученици ще бъдат облагодетелствани от по-добрата среда и материална база.", "date": "2018.08.16", "title": "624 млн. лв. от ОПРР ще бъдат инвестирани в подобряване състоянието на 416 образователни институции в страната през настоящия програмен период"}
{"url": "http://www.focus-news.net/news/2018/08/16/2556814/cnbc-poveche-ot-300-amerikanski-vestnitsi-se-zashtitiha-ot-atakite-na-donald-tramp-zhurnalistite-ne-sa-vrag.html", "text": "Повече от 300 американски вестника излязоха със статии в четвъртък в защита на свободата на пресата, в отговор на нападките на президента на САЩ Доналд Тръмп към медиите, като инициативата е оглавена от The Boston Globe, предава  американският телевизионен канал CNBC . \r\nМедията отбелязва, че Тръмп често атакува някои публикации в пресата като „фалшиви новини“ и определя журналистите като „враг на народа“ и „много опасни и болни“, както пише в негови „туийт“ от началото на август. \r\nПрез юли, припомня CNBC, той заяви, че The New York Times и The Washington post „анти-Тръмо хейтъри“, които „не правят нищо друго, освен да пишат негативни истории дори за много позитивни постижения – те никога няма да се променят“. \r\nИнициативата на The Globe цели да осъди „войната срещу свободната преса“ и препоръчва редакциите да заемат твърда позиция срещу държавния глава независимо от политиките си. \r\nПо-големите вестници, като Chicago-Sun Times, The New York Times и The Philadelphia Enquirer публикуваха редакционни статии, а списъкът включва и редица по-малки издания, съобщава Globe. \r\nВ своята статия, публикувана в сряда, редакторът на The Boston Globe пише под заглавието \"Журналистите не са враг\". Той публикува резултатите от анкета, според която 48 процента от републиканските гласоподаватели се съгласиха с изявлението: \"Медиите са враг на американския народ\", като 28 процента не са съгласни.  \r\nВестникът пише: „Днес в САЩ имаме президент, който създаде мантра, че членовете на медиите, които не подкрепят безрезервно политиките на настоящата американска администрация са „враг на народа“. Това е една от многото лъжи, хвърлени от президента, точно както навремето шарлатаните са хвърляли „магически“ прах или вода по обнадеждената тълпа“. \r\nПревод и редакция:", "date": "2018.08.16", "title": "CNBC: Повече от 300 американски вестници се защитиха от атаките на Доналд Тръмп: „Журналистите не са враг“"}
{"url": "http://www.focus-news.net/news/2018/08/16/2556813/d-r-angel-kunchev-samo-edin-kladenets-v-harmanli-e-spryan-i-otkloneniyata-vav-vodata-sa-malki-taka-che-ochakvam-probite-da-badat-v-ramkite-na-normite.html", "text": "Само един кладенец в Харманли е спрян и отклоненията във водата са малки, така че очаквам пробите да бъдат в рамките на нормите. Това каза главният държавен здравен инспектор д-р Ангел Кунчев в интервю за  Агенция „Фокус“  във връзка с завишените нива на уран във водата. \r\n„Специално за Харманли има надежда режимът да е доста по-кратък, тъй като от деветте кладенеца, които по принцип са на лице и от които може да се черпи вода, всъщност сега работят шест. Само при един има по-сериозни отклонения. Но тъй като водата след това се събира в събирателни шахти и се ползва за пускане по мрежата, при спирането на този кладенец, което вече е факт, сега сме предписали едно почистване на цялата система и след това и изследване на водата. Имам предположение, че при тези малки отклонения, тя вероятно ще бъде в рамките на нормите и ще можем да възстановим водоснабдяването. Но така или иначе, докато това стане - докато ние нямаме сигурни данни, че водата отговаря на всички изисквания, общината ще продължи да осигурява бутилирана и минерална вода за детските и лечебните заведения“, каза още д-р Кунчев и уточни, че се осигуряват и водоноски за населението. \r\nВъв връзка с това кога ще бъдат готови резултатите от пробите, той обясни, че това зависи от това какви точно изследвания се правят. „Някои от тях отнемат известно време – по 2 до 3 дни, правим всичко възможно да сме достатъчно бързи. Но и не сме спрели водата за хигиенни нужди, тъй като използването ѝ не крие рискове за здравето“, обясни главният държавен здравен инспектор. \r\nД-р Кунчев коментира, че за този регион проблемът с урана е възникнал в миналото и вероятно ще възниква и в бъдеще. „Това са водите, които имаме налице, и явно те са проблемни и то не само по отношение на уран. В същия регион, да кажем в Община Симеоновград пък е много завишен манганът и това създава проблеми, защото се запушват тръбите и се влошава качеството на питейната вода. Тя всъщност и там не отговаря на изискванията. Така че за целия регион би трябвало да се търси доста по-сериозно решение. Има различни възможности – може да се доведе вода от някъде по-далече, например от Родопския регион, или пък да се направи водохранилище, отговарящо на всички изисквания, и то да може да бъде използвано за питейни нужди като язовир „Тракиец“. Имало е такива идеи, но така или иначе това не се е случило. Но е очевидно, че няма да можем дълго да разчитаме на сегашните водоизточници и трябва да се вземе кардинално решение, което пък изисква много големи инвестиции“, обясни той. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.16", "title": "Д-р Ангел Кунчев: Само един кладенец в Харманли е спрян и отклоненията във водата са малки, така че очаквам пробите да бъдат в рамките на нормите"}
{"url": "http://www.focus-news.net/news/2018/08/16/2556816/mon-utvardeni-sa-novite-uchebni-programi-za-xi-i-xii-klas-zapochva-izuchavaneto-na-noviya-predmet-grazhdansko-obrazovanie.html", "text": "Новите учебни програми за учениците в XI и XII клас по български език и по литература, математика, гражданско образование, чужд език (немски, английски, френски, испански, италиански и руски), физическо възпитание са утвърдени. Преподаването по тях ще започне от учебната 2020/2021 година. С утвърждаването на тези програми се затваря пълният цикъл за осигуряване на обучението по общообразователна подготовка за учениците от I до XII клас. Това съобщиха от пресцентъра на  Министерството на образованието и науката . \r\nНовият предмет гражданското образование е насочен не само към практическа ориентация на учениците за съвременната демократична държава, разделението на властите и структурите, но и към тяхното осмисляне. По-голямото внимание към формирането на политическа култура цели да подпомага младите хора да взимат самостоятелни и отговорни решения по актуалните въпроси. Гражданското образование търси и по-високо развитие на гражданската среда в училище, която да бъде активен фактор за цялостното развитие на българското гражданско общество. Постигането на тази цел се реализира с включване на основни за гражданското образование теми за политиката и демокрацията, правата и отговорностите, идентичността и различията в обществото, властта и държавата, икономиката и глобалните проблеми.    \r\nПо време на обсъжданията на програмата беше изтъкнато положителното допълване на темата за гражданските свободи с акцент към структурите и механизмите на държавата и обществото и осъзнатото отношение на учениците към тях. Получените становища за предмета гражданско образование подкрепят програмата. Добавени са като нови понятия - медийна грамотност и омбудсман.  \r\nОкончателният вид на програмата по литература е изработен след много широко и продължително обществено обсъждане. В МОН бяха получени писмени предложения. От април до края на юни бяха проведени  14 срещи с експерти от РУО и над 1000 учители от цялата страна и с Асоциацията на учителите по български език и литература.  \r\nЗадължителните текстове са подредени по предложения на преподавателите хронологично в различните теми – „Родното и чуждото“, Любовта“, „Вярата и надеждата“, „Трудът и творчеството“ „Миналото и паметта“, „Обществото и властта“, „Животът и смъртта“, „Природата“ и „Изборът и раздвоението“. Дава се възможност на учителите към всяка тема да избират допълнителни текстове според своите лични виждания и методически решения и според нивото, интересите и желанията на учениците. По този начин, на практика, не са налице автори и произведения, които да липсват или отпадат от програмите по литература. \r\nЗамяната на дадени текстове е продиктувана от настояването на учителите за изучаване на повече творби от съвременната българска литература. В окончателната програма по литература са включени нови произведения. Стихотворението „Посвещение“ на Петя Дубарова ще се изучава в XII клас. Единадесетокласниците ще изучават текста „Бай Ганьо журналист“ на Алеко Константинов, като се дава възможност на учителите да подбират допълнителни текстове, като например „Бай Ганьо прави избори“. Комедията на Станислав Стратиев „Балкански синдром“ и „Ноев ковчег“ на Йордан Радичков също са нови произведения, както и „Крадецът на праскови“ на Емилиян Станев.", "date": "2018.08.16", "title": "МОН: Утвърдени са новите учебни програми за XI и XII клас, започва изучаването на новия предмет гражданско образование"}
{"url": "http://www.focus-news.net/news/2018/08/16/2556815/premierat-boyko-borisov-uspelite-investitori-imat-savsem-razlichna-predstava-kakvo-e-v-balgariya-ot-heytarite-na-zhaltite-paveta.html", "text": "Когато чуеш от успели инвеститори какво е в България, съвсем друга представа ще получиш отколкото хейтърите на жълтите павета. Това каза премиерът Бойко Борисов при посещението си в Индустриалната зона в Шумен, предаде репортер на  Радио „Фокус“-Шумен . „По-интересно е да чуете американските, турските и другите инвеститори в Индустриалния парк за условията у нас, за това, което изграждаме в община Шумен с публично-частно партньорство - вече заводите са факт. На първо място те поставят АМ „Хемус“, защото тя е жизненоважна в региона. С радост приемат това, че се строи усилено“, коментира Борисов. Премиерът посочи, че вече години наред се поддържа 4% ръст на икономиката, а безработицата е паднала до 5% и не работят само тези, които не искат да работят. \r\nМинистър-председателят заяви, че много пари се плащат в социалните системи и на практика бизнесът тежко се затруднява с намирането на работници, затова ще се мисли и работи в посока образователна инфраструктура, образование, квалификацията на работниците. \r\nБойко Борисов изтъкна стабилността на българският лев. По думите му разликата между България и съседните ѝ страни през последните години е видна - ние се развиваме нагоре и се строи се все повече.  \r\nПо време на разговорите с премиера Бойко Борисов в завод „Енпай“ кметът на Шумен Любомир Христов обясни, че Индустриалният парк е публично-частно партньорство, в което делът на общината е 45%. „За последните две години сме привлекли 17 инвеститори в Шумен, от които трима клас А. Паркът е една от най-модерните индустриални зони в България с напълно изградена инфраструктура. В началото на месеца направихме първа копка на новата подзона С, тъй като зона А вече е пазарно реализирана над 85 %.“, обясни Любомир Христов. Изпълнителният директор Николай Тончев представи предимствата на Индустриалния парк в Шумен за инвеститорите, които биха искали да изградят своите производства тук. \r\nИвелина ИВАНОВА", "date": "2018.08.16", "title": "Премиерът Бойко Борисов: Успелите инвеститори имат съвсем различна представа какво е в България от хейтърите на жълтите павета"}
{"url": "http://www.focus-news.net/news/2018/08/16/2556818/varna-mazh-e-transportiran-v-bolnitsa-sled-kato-e-zakleshtil-kraka-si-v-tetrapodite-pri-treta-buna-na-plazha-v-grada.html", "text": "В 14,24 ч. не съобщено, че мъж, който е влязъл да се къпе в морето и си е заклещил крака в тетраподите при Трета буна на варненския плаж. Това съобщиха от  ОДМВР-Варна . Веднага към мястото са насочени 2 специализирани автомобила на РДПБЗН, 1 противопожарен автомобил на 1 РСПБЗН, полицейски автопатрул и линейка. При пристигането на място, със съдействието на граждани, кракът на мъжа е освободен и същия е качен в линейката и транспортиран към болница в сравнително добро общо състояние.", "date": "2018.08.16", "title": "Варна: Мъж е транспортиран в болница, след като е заклещил крака си в тетраподите при Трета буна на плажа в града"}
{"url": "http://www.focus-news.net/news/2018/08/16/2556820/varna-kamion-e-goryal-na-patya-vetrino-provadiya.html", "text": "В 12.30 ч. е получено съобщение, че по пътя село Ветрино - Провадия, в посока автомагистрала \"Хемус\", гори камион. На мястото веднага е изпратен 1 противопожарен автомобил с екип от 4 пожарникари, които са погасили горящата кабина. Вследствие на пожара кабината, както и предните гуми на камиона, са изгорели напълно, спасено е ремаркето. До пристигането на противопожарния автомобил шофьорът и граждани са се опитвали да гасят кабината с пожарогасители, но не са успели. Предполагаема причина за възникването на пожара е повреда в двигателния отсек.", "date": "2018.08.16", "title": "Варна: Камион е горял на пътя Ветрино - Провадия"}
{"url": "http://www.focus-news.net/news/2018/08/16/2556821/sport-balgariya-s-dve-mesta-napred-v-ranglistata-na-fifa.html", "text": "Българският национален отбор по футбол скочи с две места в ранглистата на ФИФА и вече е 47-и. \r\nНашите са пред домакина на последния Мондиал Русия, но зад съседите Турция, Гърция,  Босна и Херцеговина, Черна гора, Сърбия и Румъния. \r\nВ „Топ 10“ има няколко промени, а впечатления прави липсата на финалистите от предпоследното Световно по футбол - Аржентина (11) и Германия (15). \r\nЛидер е Франция пред Белгия и Бразилия, а сред най-добрите 10 са още Хърватия, Уругвай, Англия, Португалия, Швейцария, Испания и Дания.", "date": "2018.08.16", "title": "Спорт: България с две места напред в ранглистата на ФИФА"}
{"url": "http://www.focus-news.net/news/2018/08/16/2556819/stoyan-gospodinov-oblasten-koordinator-na-natsionalnata-sektsiya-na-tsioff-balgariya-folklor-bez-granitsi-e-feeriya-ot-muzika-pesni-tantsi-kostyumi-i-razlichna-kultura.html", "text": "„Фолклор без граници“ е феерия от музика, песни, танци, костюми и различна култура. Това каза в предаването „Добрич - Блян вихрен, понесен над степ ековита...“ на  Радио „Фокус“  Стоян Господинов, областен координатор на Националната секция на ЦИОФФ-България (Международен съвет на организаторите на фестивали за фолклор и традиционни изкуства). В началото „Фолклор без граници“ е бил с различен формат - конкурсен фестивал. Тогава в града са се събирали множество състави и изпълнители, които са билиоценявани от жури.  \r\n„Този формат беше много добър. Лично на мен ми допадаше, защото едната част, която е конкурсната, беше за изява на самите изпълнители и състави. Имаше добро качество. Но аз като ръководител на ансамбъл „Добруджа“ исках да привлечем и чужди изпълнители. В първия формат на „Фолклор без граници“ имаше изпълнители от чужбина, но те не бяха от толкова далеч. Аз съм областен координатор на ЦИОФФ-България и заедно с нашия председател на Националната секция Емил Павлов сме си говорили, че фестивалът, който се прави в Търново, да пътува и до Добрич, за да стане една феерия от музика, песни, танци, разнообразна, да не е само България, Македония и Турция, а да се привлекат състави от много по-далеч“, посочи Стоян Господинов.  \r\nПо думите му въпреки опоненти и съмнения, че не трябва да се смесва конкурсна с чисто концертна част, „Фолклор без граници“ е възроден. Стоян Господинов подчерта, че в първото издание от новия формат са участвали фолклорни състави от пет държави и се е получил „един невероятен фестивал“, вече осъществен с подкрепата на Община град Добрич, и така в следващи издания фестивалът се осъществява в три вечери с по три различни ансамбъла. Според него това носи повече емоции за публиката и така, с всяко следващо издание, „Фолклор без граници“ става по-пъстър, екзотичен и вълнуващ. Гостуват ансамбли от все по-далечни кътчета на света, като Боливия, Перу, Венецуела, Китай, Коста Рика, Мексико. Господинов коментира също, че културното събитие набира все повече почитатели и популярност, събирайки гости от Черноморието и областта на Силистра, като неговото провеждане обаче се дължи изключително на подкрепата на Община град Добрич и Общинския съвет и тазгодишното издание е преминало под патронажа на кмета на Добрич Йордан Йорданов. Той посочи, че надеждите са в следващите издания на „Фолклор без граници“ да участват още повече и разнообразни състави, като досега са участвали фолклорни формации от повече от 20 страни.  \r\nЖулиета НИКОЛОВА", "date": "2018.08.16", "title": "Стоян Господинов, областен координатор на Националната секция на ЦИОФФ-България: „Фолклор без граници“ е феерия от музика, песни, танци, костюми и различна култура"}
{"url": "http://www.focus-news.net/news/2018/08/16/2556824/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. Месеците август и септември имат своя особен знак в туристическата карта на Асеновград. На първо място това е заради празника Успение Богородично, който се отбеляза вчера и първия по посещаемост манастир в България – Бачковския. Според манастирското ръководство, на отбелязването на празника на 15 август са присъствали между 15 000 и 18 000 души. Именно за туристическия поток на територията на Община Асеновград в разгара на лятото, за възможностите за настаняване на туристи в почивни станции или за нощуване под открито небе ще разговаряме с Ивайло Мирчев, експерт в Общинско предприятие „Туризъм“ в Асеновград. С него ще коментираме също рекламните кампании по посока на туристическите обекти в Асеновград. \r\nНад 30 деца са се включили в двете паралелни работилници по везба в Градска библиотека „Паисий Хилендарски” в Асеновград и в Народно читалище „Н. Й. Вапцаров” в село Тополово. Те са част от изпълнението на проекта „Завръщане към корените” , финансиран от проект  „Читалища” на Фондация „Пловдив 2019”. В рамките на лятната програма на двете библиотеки децата се запознаха с произхода и значението на българската шевица. С реализирането на проекта библиотеката и читалището си поставят за цел да популяризират ролята и значението на българската шевица в традиционната култура, която за съвременните поколения е непозната. Повече за работилниците по везба ще ни разкаже Милена Марковска, директор на Градската библиотека „Паисий Хилендарски“ в Асеновград. С нея ще разговаряме и за инициативата „Ваканция в библиотеката“, която продължава с пълна сила в културната институция. \r\nВ последните минутите на предаването ще се насочим и към спорта. Спортният треньор и учител Димитър Илиев от Асеновград, заедно с още няколко души, ще реализира една своя мечта, а именно на територията на града да бъдат изградени футболно игрище и закрит тенис-корт в близост до него. Определеното място е стадион „Шипка“, на мястото на старо баскетболно игрище. Запустелият терен ще оживее, за да предостави възможност на децата да тренират и да надграждат своите спортни заложби. Повече за проектите и за това как те ще подпомогнат развитието на спорта ще ни обясни самият Димитър Илиев. \r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.08.16", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/08/16/2556828/ministar-temenuzhka-petkova-shte-uchastva-v-sabranie-po-sluchay-denya-na-minyora-na-17-avgust.html", "text": "Министърът на енергетиката Теменужка Петкова ще участва в събрание по случай националното честване на деня на миньора. Това съобщиха от пресцентъра на  министерството . Събитието ще се проведе на 17 август, петък, в „София Хотел Балкан“, зала „Роял“, от 12.00 ч. По време на събранието ще бъдат наградени изявени компании от минерално-суровинната индустрия у нас.  \r\nОрганизатори на националното честване са Българската минно-геоложка камара, Научно-техническият съюз по минно дело, геология и металургия, Федерацията на независимите синдикати на миньорите към КНСБ и Синдикалната миньорска федерация „Подкрепа“.", "date": "2018.08.16", "title": "Министър Теменужка Петкова ще участва в събрание по случай Деня на миньора на 17 август"}
{"url": "http://www.focus-news.net/news/2018/08/16/2556829/ministar-nikolina-angelkova-shte-uchastva-v-kragla-masa-v-burgas-po-proekta-za-12-vineno-kulinarni-destinatsii-na-17-avgust.html", "text": "Министърът на туризма Николина Ангелкова ще участва в кръгла маса в Бургас за обсъждане на проекта за 12 винено-кулинарни дестинации. Това съобщиха от пресцентъра на  министерството .  \r\nС представители на местната власт и туристическия и земеделски сектор в региона ще бъдат дискутирани дестинациите „Добруджа и Северно Черноморие“ и „Южно Черноморие“.    \r\nКръглата маса е част от инициативата за създаване и утвърждаване на дестинациите, по която съвместно работят Министерството на туризма и Министерството на земеделието, храните и горите.  \r\nВ дискусията в Бургас ще участват още Димитър Николов, кмет на община Бургас, инж. Красимир Коев, изпълнителен директор на Изпълнителна агенция по лозата и виното.   \r\nСъбитието ще се проведе на 17 август 2018 г. (петък), от 11.30 часа в зала „Георги Баев“ на Културен център „Морско казино“ в Бургас.", "date": "2018.08.16", "title": "Министър Николина Ангелкова ще участва в кръгла маса в Бургас по проекта за 12 винено-кулинарни дестинации на 17 август"}
{"url": "http://www.focus-news.net/news/2018/08/16/2556822/dzhumhuriet-turtsite-naprazno-chupyat-ayfonite-si-te-ne-sa-v-spisaka-na-stokite-s-vdignati-mita-pri-vnos-ot-sasht.html", "text": "В отговор на санкциите на Вашингтон Турция въведе достигащи до 120% допълнителни мита за вносни стоки от САЩ, пише  вестник „Джумхуриет” . Решението на президентския кабинет е публикувано в „Държавен вестник” и включва 22 позиции, но в този списък въобще липсват изделия на електрониката. Дори и те да фигурираха там, продаваните в Турция айфони са внос от Китай; следователно няма как увеличените мита да се отнасят и за тях. \r\nПри това положение многобройните показни „счупвания и стъпкване на айфони” се оказват напълно излишни и безсмислени.  \r\nЕдин от най-характерните примери е с депутата от Партията на националистическото движение (ПНД) Джелял Енгинюрт. В знак на подкрепа на ответните санкции срещу САЩ, депутатът продаде личния си айфон и на негово място си купи телефон от марката „Самсунг”. По-любопитна обаче е „съдбата” на служебния му айфон, който го смачка с крак и стана пример за подражание и за останалите турци. Обяснението му е, че с това „помага и не оставя сам президента Ердоган в битката му със САЩ”, посочва още „Джумхуриет”. \r\nПревод и редакция:", "date": "2018.08.16", "title": "„Джумхуриет”: Турците напразно чупят айфоните си – те не са в списъка на стоките с вдигнати мита при внос от САЩ"}
{"url": "http://www.focus-news.net/news/2018/08/16/2556825/makfaks-makedoniya-chernogorskata-armiya-shte-zashtitava-granitsata-s-albaniya-ot-migranti.html", "text": "Считано от 16 август черногорската армия ще защитава границата с Албания с цел предотвратяване на нелегалното влизане на мигранти в страната, предава македонската информационна агенция  „Макфакс“ , като уточнява, че войниците ще бъдат разположени на граничния контролно-пропускателен пункт „Божай“. \r\nСъответната информация бе потвърдена от Министерството на отбраната в Подгорица, откъдето поясниха, че охраната на ГКПП-то ще се осъществява посредством съвместни патрули на полиция и армия с цел предотвратяване на незаконните действия в граничещия с Албания регион. \r\nПо-рано бе съобщено, че все по-голям брой групи нелегални мигранти от Близкия изток навлизат на територията на Албания през границата с Гърция. От регионалното полицейско управление в албанския град Корча потвърдиха, че почти ежедневно правоохранителните органи се натъкват на групи мигранти, в които има също жени и деца. \r\nПолицейската статистика потвърждава, че през последните няколко месеца в Албания са открити над 3,5 хил. нелегални имигранти, чиято цел е била да преминават транзитно през страната и да продължат пътя си към Черна гора, а оттам - към някоя западноевропейска страна. \r\nМигрантите, главно от Сирия, Ирак, Афганистан и Северна Африка, плащат по 500 евро за превеждане до границата с Черна гора, а до Италия – по 1 200 евро на човек. \r\nЗа да се справи с проблема, от средата на месец юни албанската полиция повиши готовността си, като подсили съществуващите гранични звена с 200 членове от отрядите за бърза намеса. Те бяха разположени в района на Корча, граничещ с Гърция и Македония, в Аргирокастро край границата с Гърция и в в Шкодра на границата с Черна гора.  Тереза Герова", "date": "2018.08.16", "title": "„Макфакс“ (Македония): Черногорската армия ще защитава границата с Албания от мигранти"}
{"url": "http://www.focus-news.net/news/2018/08/16/2556826/plovdiv-zapochna-rekonstruktsiyata-na-ploshtad-tsentralen.html", "text": "Започна реконструкцията на площад „Централен” в Пловдив, предаде репортер на  Радио „Фокус”-Пловдив . На площада кипи усилена работа. Заграждения отделят части от площадното пространство, като се налага заобикалянето им. По информация от Общината реконструкцията ще продължи около 4 месеца. Тя включва запълване на пукнатините, отводняване на съоръжението, подмяна на съществуващото осветление и кабелна мрежа, ремонт на съществуващите парапети, поставяне на нов бетон, хидроизолация и асфалтобетонова настилка, отводнители с тръби за отвеждане на дъждовната вода в канализацията и други. \r\nРеконструкцията на подлеза на „Гладстон“ също е свързана с проекта за площад Централен. \r\nЦветана ТОНЧЕВА", "date": "2018.08.16", "title": "Пловдив: Започна реконструкцията на площад „Централен”"}
{"url": "http://www.focus-news.net/news/2018/08/16/2556831/sofiya-rezultatite-ot-izvarshenoto-prebroyavane-na-bezstopanstvenite-kucheta-v-stolitsata-shte-badat-predstaveni-na-preskonferentsiya.html", "text": "Утре, 17 август, в 12.00 часа експерти на фондация „Четири лапи“ ще представят резултатите от извършеното преброяване на безстопанствени кучета на територията на Столичната община. Това съобщиха от пресцентъра на  Общината . На пресконференцията ще присъства зам.-кметът Йоана Христова. Тя ще се състои в първа зала на Столичната община.", "date": "2018.08.16", "title": "София: Резултатите от извършеното преброяване на безстопанствените кучета в столицата ще бъдат представени на пресконференция"}
{"url": "http://www.focus-news.net/news/2018/08/16/2556823/api-3-ot-17-te-saorazheniya-na-avtomagistralite-v-nedobro-sastoyanie-v-momenta-se-remontirat.html", "text": "3 от 17-те съоръжения състояние на автомагистралите „Хемус“ и „Тракия“, които са в недобро състояние, в момента се ремонтират. Състоянието им е обсъдено на заседанието на Министерския съвет тази седмица. За ремонта им индикативно са необходими около 130 млн. лв. Това съобщиха от пресцентъра на  Агенция „Пътна инфраструктура“  (АПИ). \r\nВ момента на АМ „Хемус“ се ремонтират виадуктите: „Коренишки дол“ при 36-ти км, съоръжението при 33-ти км в посока София при тунел „Витиня“ и виадукт „Потоп“ при 19-ти километър. Останалите съоръжения, които се нуждаят от ремонт са: \r\n-\tВиадукт при 9-ти км на АМ „Хемус“ (в района на с. Яна); \r\n-\tВиадукт при км 37+520 на АМ „Хемус“; \r\n-\tВиадукт при км 37+920 на АМ „Хемус“; \r\n-\tВиадукт „Разлив“ при 51-ви км на АМ „Хемус“; \r\n-\tВиадукт при 13-ти км на АМ „Тракия“ (в района на Нови хан); \r\n-\tВиадукт при 15-ти км на АМ „Тракия“ (в района на Нови хан); \r\n-\tВиадукт при 17-ти км на АМ „Тракия“ (в района на с. Крушовица); \r\n-\tВиадукт при 18-ти км на АМ „Тракия“ (в района на с. Крушовица); \r\n-\tВиадукт при 20-ти км на АМ „Тракия“ (в района на с. Костадинкино); \r\n-\tВиадукт при 37-ми км на АМ „Тракия“ (в района на Ихтиман); \r\n-\tВиадукт при 38-ми км на АМ „Тракия“ (в района на Ихтиман); \r\n-\tПътен възел „Мухово“ при 46-ти км на АМ „Тракия“; \r\n-\tМост над р. Елешница при 89-ти км на АМ „Тракия“; \r\n-\tМост над р. Елшишка при 89-ти км на АМ „Тракия“.", "date": "2018.08.16", "title": "АПИ: 3 от 17-те съоръжения на автомагистралите в недобро състояние в момента се ремонтират"}
{"url": "http://www.focus-news.net/news/2018/08/16/2556817/kmetat-na-kuklen-mariya-belcheva-nay-veroyatno-utre-shte-bade-otmeneno-chastichnoto-bedstveno-polozhenie-v-obshtinata.html", "text": "Най-вероятно утре ще бъде отменено частичното бедствено положение в община Куклен, съобщи за  Радио „Фокус“-Пловдив  кметът на Куклен Мария Белчева. Тя добави, че вече е осигурен достъпът до всички улици в Куклен. „Осигурихме достъпи по главния път, който е временен. Очакваме финансиране, защото при едни дъждове ситуацията отново ще се повтори“, каза още Мария Белчева. В момента тя е на път за село Добралък, за да провери ситуацията там. По думите й областният управител е информиран за състоянието на пътищата в общината и най-вероятно утре бъде отменено частичното бедствено положение. Белчева посочи още, че в началото на следващата седмица бъде изпратено писмо до Междуведомствената комисия за възстановяване и подпомагане към Министерския съвет с искане за отпускане на средства. Кметът на Куклен каза още, че през следващата седмица ще се знае с точност стойността на нанесените щети. „Фокус“  припомня, че частичното бедствено положение в общината бе обявено на 2 август заради прекъснат участък от пътя Яврово-Добралък вследствие на обилни валежи.  \r\nМария РУСЕВА", "date": "2018.08.16", "title": "Кметът на Куклен Мария Белчева: Най-вероятно утре ще бъде отменено частичното бедствено положение в общината"}
{"url": "http://www.focus-news.net/news/2018/08/16/2556832/varna-sadat-zadarzha-pod-strazha-kiparski-grazhdanin-izdirvan-za-10-prestapleniya.html", "text": "По искане на Окръжната прокуратура във Варна състав на Варненския окръжен съд задържа под стража гражданинът на Кипър Георгиос М. с цел да бъде осигурен при разглеждане на екстрадиционното производство срещу него. Това съобщиха от пресцентъра на  Апелативна прокуратура-Варна . Задържаният е бил обявен за международно издирване от съдебните власти на Република Кипър с европейска заповед за арест, издадена от Окръжния съд в Никозия, за извършени 10 престъпления, сред които измама при продажба, легализация на приходи от незаконна дейност, издаване на чекове без покрития и др.  \r\nВ Република Кипър престъпленията, за които е издирван Георгиос М., се наказват с максимален срок лишаване от свобода от 14 години. Те са наказуеми и по българското законодателство.  \r\nОпределението на Варненския окръжен съд, с което е взета мярката за неотклонение „Задържане под стража“, може да се обжалва пред Апелативния съд.", "date": "2018.08.16", "title": "Варна: Съдът задържа под стража кипърски гражданин, издирван за 10 престъпления"}
{"url": "http://www.focus-news.net/news/2018/08/16/2556834/sport-kubrat-pulev-priklyuchi-dogovora-si-s-nemtsite-ot-zauerland.html", "text": "Кубрат Пулев вече не е боксьор на немския промоутър \"Зауерланд\". Кобрата разкри това в интервю за в-к \"168 часа\". Той е платил обезщетение в размер на 150 хиляди долара, за да прекрати сега своя договор, който изтича в края на 2018 година. Вероятната причина за това е предстоящият мач срещу Хюи Фюри на 27 октомври. Боят в \"Арена Армеец\" ще бъде първи за Пулев от година и половина насам. Според контракта българският боксьор плаща сериозен процент от всеки свой хонорар на \"Зауерланд\". \r\nОтношенията между Пулев и немците не бяха много добри през последните години. Кобрата за пръв път ги атакува след двубоя с Владимир Кличко. Тогава той разкри как не е получил необходимата подкрепа около мача. В следващите няколко години отново имаше доста търкания между двете страни.", "date": "2018.08.16", "title": "Спорт: Кубрат Пулев приключи договора си с немците от \"Зауерланд\""}
{"url": "http://www.focus-news.net/news/2018/08/16/2556838/plovdiv-okrazhniyat-sad-ostavi-v-aresta-zadarzhaniya-za-trafik-na-migranti-politsay.html", "text": "Пловдивският окръжен съд потвърди определението на Карловския районен съд, с което е взета най-тежката  мярка за неотклонение „задържане под стража“ спрямо Владимир С. Това съобщиха от пресцентъра на  Съдебна палата-Пловдив . Срещу Владимир С. са  повдигнати две обвинения. Първото е за това, че на  7 август 2018 г.  с цел да набави за себе си или за другиго имотна облага  противозаконно е подпомогнал  повече от едно лице /16 чужденци/ да пребивават или преминават в страната./чл.281 ал.2 т.1 и т.5 вр. Ал 1 от НК/. Второто обвинение е за това, че  е попречил на орган на властта да изпълни задълженията си./чл. 270 ал.1 от НК/ \r\nОкръжният съд приема, че от събраните до момента по делото доказателства може да се направи обосновано предположение, че обвиняемият е извършител на  престъпленията в които е обвинен.  \r\nНалице е и опасност той да извърши друго престъпление ,тъй като според  съда от  събраните до момента доказателства съществуват подозрения, че обвиняемият е част от обща схема и би могъл да продължи да участва в нея. Има и вероятност  той да се укрие, тъй като преди задържането му е бил преследван от полицията и на няколко пъти е избягал. Магистратите приеха, че заради механизма на извършване на престъпленията, в които е обвинен Владимир С., както и  заради професията му –служител на МВР, той е личност с повишена обществена опасност.       \r\nРешението на Окръжния съд е окончателно.", "date": "2018.08.16", "title": "Пловдив: Окръжният съд остави в ареста задържания за трафик на мигранти полицай"}
{"url": "http://www.focus-news.net/news/2018/08/16/2556836/sofiya-trima-kriminalno-proyaveni-mazhe-sa-arestuvani-za-krazhba-na-avtomobil.html", "text": "На трима криминално проявени мъже - на 42, 38 и 32 години, са наложени  мерки за неотклонение „задържане под стража“ за срок до 72 часа. Те са арестувани, след като били обявени за общодържавно издирване по досъдебно производство за кражба на автомобил. Това съобщиха от пресцентъра на  МВР . \r\nПрез месец юни, в хода на спецоперация за противодействие на престъпления, свързани с моторни превозни средства, служители на СДВР забелязали мъжете - активен криминален контингент по линия „противозаконно отнемане на МПС“, – да се придвижват към вилна зона „Малинова долина“ със „Saab 9-3“ със софийска регистрация и „Range Rover Sport“ с чуждестранна регистрация. Полицаите проследили автомобилите и видели, че тримата демонтират регистрационните табели на джипа. В този момент подали звукови и светлинни сигнали и пристъпили към задържането им.  \r\nЕдиният от извършителите обаче се качил на ровъра и потеглил с висока скорост, удряйки челно служебен полицейски автомобил, а другите двама побягнали към близката гориста местност. Въпреки опита да бъде спрян, водачът увеличил скоростта и продължил по черен път, влачейки полицейски служител в продължение на 15-20 метра и създавайки реална опасност за живота му. След като с превозното средство разбил железен портал на строителен обект, изоставил колата и хукнал към близката гориста местност.  \r\nВ хода на разследването е установено, че автомобилът с чуждестранна регистрация е противозаконно отнет от паркинг пред столичен хотел на бул. „Цариградско шосе“. При процесуално-следствените действия от сааба, използван от автокрадците като работен, полицаите иззели множество вещи, съотносими към престъпната им дейност.  \r\nМатериалите, събрани по случая, са докладвани в Софийската районна прокуратура. Тримата задържани са привлечени като обвиняеми за извършено престъпление по чл. 346 от НК.", "date": "2018.08.16", "title": "София: Трима криминално проявени мъже са арестувани за кражба на автомобил"}
{"url": "http://www.focus-news.net/news/2018/08/16/2556835/burgas-sformirana-e-vodolazna-grupa-ot-sastava-na-flotiliya-boyni-i-spomagatelni-korabi-za-izvarshvane-na-ogled-na-potanaliya-korab-kray-sozopol-ot-koyto-izticha-mazut.html", "text": "На 16 август 2018 г. по искане на областния управител на Бургаска област до началника на отбраната, след отдаване на заповед на командира на Военноморските сили (ВМС), е организирана група от състава на флотилия бойни и спомагателни кораби за извършване на оглед на кораб, потънал през 1921 г. в Созополския залив, на 5 км от брега и на 30 м дълбочина. Това съобщиха от пресцентъра на  ВМС . Водолазната група е в състав от 4 водолази и водолазен катер, ръководена от капитан III ранг Милен Атанасов.", "date": "2018.08.16", "title": "Бургас: Сформирана е водолазна група от състава на флотилия бойни и спомагателни кораби за извършване на оглед на потъналия кораб край Созопол, от който изтича мазут"}
{"url": "http://www.focus-news.net/news/2018/08/16/2556830/varna-17-vodolazi-s-dve-lodki-zodiak-ot-sastava-na-vms-sa-se-vklyuchili-v-izdirvaneto-na-dvete-momcheta-padnali-v-moreto.html", "text": "На 15 и 16 август 2018 г. по искане на областния управител на Варненска област до началника на отбраната, след отдаване на заповед на командира на Военноморските сили (ВМС), в операция по издирване телата на двете момчета, повлечени от вълна на вълнолома във Варна, се включи група от 17 водолази с две лодки „Зодиак” от състава на ВМС. Това съобщиха от пресцентъра на  ВМС  (ВМС). Групата, която е под непосредственото ръководство на командира на военно формирование 28580-Варна капитан I ранг Тодор Богданов, действа съвместно с органите на МВР, Регионална дирекция „Пожарна безопасност и защита на населението”-Варна и Изпълнителна агенция „Морска администрация”. Към момента е намерено тялото на едно от момчетата, а издирването продължава.", "date": "2018.08.16", "title": "Варна: 17 водолази с две лодки „Зодиак” от състава на ВМС са се включили в издирването на двете момчета, паднали в морето"}
{"url": "http://www.focus-news.net/news/2018/08/16/2556839/burgas-14-nelegalni-emigranti-sa-zadarzhani-v-rayona-na-primorsko.html", "text": "Около 13.30 часа гранични полицаи са задържали 14 нелегални емигранти в района на Приморско. Това съобщи за  Радио „Фокус“-Бургас  Лора Любенова, говорител на Главна дирекция „Гранична полиция“. По думите й вчера е установено, че те са преминали незаконно турско-българската граница. Служители на РДГП-Елхово и РДГП-Бургас са провели незабавни оперативно-издирвателни мероприятия с участието на следово-гранично полицейско куче. „Групата е застигната и задържана днес в района на град Приморско. По първоначални данни чужденците са без документи за самоличност. Те са задържани в ГПУ-Царево. Работата по случая продължава“, посочи още Лора Любенова. \r\nДеница ДИМИТРОВА", "date": "2018.08.16", "title": "Бургас: 14 нелегални емигранти са задържани в района на Приморско"}
{"url": "http://www.focus-news.net/news/2018/08/16/2556841/stara-zagora-gradat-posreshta-unikalen-trofi-tur-na-kupata-za-svetovnoto-parvenstvo-po-voleybol.html", "text": "Стара Загора е част от уникален „Трофи тур“, организиран от Международната федерация по волейбол и Българската федерация по волейбол. Това съобщиха от пресцентъра на  Община Стара Загора . Красивият трофей е в България и днес започва своя тур в курорта „Св. св. Константин и Елена“.  \r\nНа 21 август 2018 г., в 18.00 ч., купата, която ще получи новият световен шампион по волейбол при мъжете, ще бъде експонирана до беседката на Античния форум „Августа Траяна“. Позлатената купа, която тежи 9 кг, ще бъде на разположение на всички гости на града и фенове на волейбола, които ще имат възможност да си подарят уникален момент, като се докоснат и снимат с нея, както и да си направят снимки с националите по волейбол, които я придружават. \r\nСветовното първенство по волейбол се провежда от 9 до 30 септември в България и Италия. Варна, Русе и София ще бъдат домакини на срещите у нас. Националите ще изиграят мачовете си от група D на първата фаза между 9 и 18 септември в зала \"Конгресна\" на Двореца на културата и спорта в морската ни столица. \"Лъвовете\" ще играят с Финландия (9 септември от 20.30 часа), Иран (13 септември), Пуерто Рико (14 септември), Куба (16 септември) и Полша (18 септември). На световното ще участват 24 отбора. Те са разпределени в четири групи по шест тима. Между 21 и 23 септември във Варна ще премерят сили и някои от продължилите към втората фаза световни волейболни сили. В зала \"Конгресна\" ще се изиграят 15 мача от първата фаза и 6 от втората.", "date": "2018.08.16", "title": "Стара Загора: Градът посреща уникален „Трофи тур“ на Купата за Световното първенство по волейбол"}
{"url": "http://www.focus-news.net/news/2018/08/16/2556837/mia-makedoniya-rusiya-raboti-za-podyalba-na-kosovo-tvardi-avtoriteten-frenski-ezhednevnik.html", "text": "Авторитетният френски ежедневник Le Monde публикува материал, посветен на предстоящата на 18 август среща между държавния глава на Руската федерация Владимир Путин и австрийския министър на външните работи Карин Кнайсл. В статията се цитира източник от дипломатическите кръгове в Брюксел, според когото Москва работи за размяна на територии между Косово и Сърбия, предава македонската информационна агенция  МИА . \r\nСпоред дипломата, Кремъл е „много активен“ във връзка с „експлозивния“ план за размяна на територии с Косово.  \r\n„Неотдавна говорителят на руската дипломация Мария Захарова беше в Белград. Тя явно демонстрира подкрепа към сръбския съюзник в този процес. Русия има интерес от размяна на територии, тъй като тя би довела до разделение сред европейците. Евентуална размяна може да послужи и като аргумент за Крим пред Запада“, са думите на дипломата в статията на Le Monde, която МИА цитира.  \r\nВ материала се изказва предположение, че Москва би могла да търси съюзник за реализирането на идеята в лицето на Виена, която има влияние на Балканите.  \r\nСпоред Le Monde след поемането на властта от десните, позициите на Австрия за региона може да се променят. Вицеканцлерът Хайнц-Кристиан Щрахе, лидер на „Партията на свободата на Австрия“ (част от коалиционното правителство), е категоричен, че Косово продължава да е част от Сърбия. Той изрази и публична подкрепа за независимостта на Република Сръбска.   Тереза Герова", "date": "2018.08.16", "title": "МИА (Македония): Русия работи за подялба на Косово, твърди авторитетен френски ежедневник"}
{"url": "http://www.focus-news.net/news/2018/08/16/2556842/stefan-kirilov-glaven-ekspert-v-direktsiya-natsionalen-park-rila-fondatsiya-nashiyat-dom-e-balgariya-ne-e-uvedomila-natsionalen-park-rila-che-shte-uchastva-v-opit-za-rekord-na-gines.html", "text": "Фондация „Нашият дом е България“ не е уведомила  Национален парк „Рила“, че ще участва в опит за рекорд на Гинес. Това каза в предаването „Екологичен резонанс“ по Радио „Фокус“ Стефан Кирилов, главен експерт в Дирекция Национален парк „Рила“ по повод хорото на група младежи във водите на едно от езерата. „Във връзка със заявление от Фондация „Нашият дом е България“ за заснемане на сцени на филм на територията на парка, постъпило в Дирекция Национален парк „Рила“, е издадена заповед на директора на парка, с която се дава разрешение за това. На 11 август заснемането на кадрите е разрешено при спазването на определени, ясни и конкретни условия, които са част от заповедта. Провеждането на масова проява не е съгласувано“, обясни Стефан Кирилов. Той коментира още, че границата между законовите разпоредби, защитата на природата и доброто прекарване на различни мероприятия на открито, привличащи множество посетители, е пряко свързана със строго спазване на установените режими и норми в защитената територия – да не се навлиза в езерата, да не се замърсяват горите, земите и водните площи и да не се пали огън.", "date": "2018.08.16", "title": "Стефан Кирилов, главен експерт в Дирекция Национален парк „Рила“: Фондация „Нашият дом е България“ не е уведомила  Национален парк „Рила“, че ще участва в опит за рекорд на Гинес"}
{"url": "http://www.focus-news.net/news/2018/08/16/2556843/the-boston-globe-donald-tramp-otgovori-na-nedovolstvoto-na-mediite-s-tuit.html", "text": "Президентът на САЩ отговори в социалната мрежа „Туитър“ на стотиците медии в страната, които се обединиха срещу неговите нападки срещу средствата за масова информация, като ги сравни с „опозиционна партия“, съобщава американският вестник  The Boston Globe , чиято редакция е инициатор на кампанията.  \r\n„Медиите, които публикуват фалшиви новини, са опозиционната партия. Това е много лошо за нашата велика страна… Но ние печелим“, написа Тръмп в социалната мрежа.  \r\nТиутът идва същия ден, в които над 300 вестници в САЩ излязоха с редакционни статии в защита на свободата на словото и срещу реториката на Тръмп, съгласно която новинарските меди са „врагове на народа“.", "date": "2018.08.16", "title": "The Boston Globe: Доналд Тръмп отговори на недоволството на медиите с туит"}
{"url": "http://www.focus-news.net/news/2018/08/16/2556833/telegraf-sarbiya-albin-kurti-zaplashva-kosovskiya-prezident-s-ulichni-protesti-shte-badesh-smenen.html", "text": "Председателят на косовската опозиционна партия „Самоопределени“ Албин Курти заплаши с улични протести държавния глава Хашим Тачи с улични протести , съобщава белградското електронно издание  „Телеграф“ . \r\n„Тачи няма легитимността да представлява Косово в преговорите със Сърбия“, подчерта за пореден път Курти.  \r\nЛидерът на косовската опозиция бе категоричен, че партията му няма да подкрепи споразумение, подписано от Тачи и сръбския президент Александър Вучич – главни преговарящи на Прищина и Белград в диалога за нормализирането на двустранните отношения.  \r\nПо-рано стана ясно, че опозиционните партии в Косово ще организират протести с цел да попречат на държавния глава Хашим Тачи да води диалога за нормализиране на двустранните отношения със Сърбия и да постави въпроса за корекция на границите.  \r\nДвижението „Самоопределение“ и Демократичен съюз на Косово обявиха, че са постигнали съгласие да работят съвместно с парламента за формирането на преговаращ екип. Демократичният съюз на Косово, който е най-голямата опозиционна партия в страната, гледа на протестите като опит да се осуетят плановете на Тачи за корекция на границата със Сърбия.  \r\nТретата най-голяма опозиционна сила – Социалдемократическата партия на Косово също обяви, че ще подкрепи протестите.  \r\nПрез последните седмици косовският президент популяризира идеята за гранична корекция със Сърбия, която да доведе до присъединяването на Прешевската долина към територията на най-младата държава на Балканите. На предложението му обаче се противопоставиха както вътрешни, така и международни фактори, сред които канцлерът на ФРГ Ангела Меркел. В понеделник тя подчерта категорично, че промени на границите на Балканите няма да бъдат подкрепени от Берлин.   Тереза Герова", "date": "2018.08.16", "title": "„Телеграф“ (Сърбия): Албин Курти заплашва косовския президент с улични протести: Ще бъдеш сменен!"}
{"url": "http://www.focus-news.net/news/2018/08/16/2556844/blagoevgrad-vodi-se-razsledvane-na-patno-transportnoto-proizshestvie-v-petrich-sled-koeto-dvama-mladezhi-sa-s-opasnost-za-zhivota.html", "text": "Под ръководството и наблюдението на Районна прокуратура – Петрич се води разследване на пътно-транспортно произшествие с двама пострадали. Инцидентът станал около 00:25 ч. на ул. „Цар Борис III“ в Петрич. Това съобщиха от пресцентъра  Апелативна прокуратура-София . Осемнадесетгодишен водач управлявал лек автомобил „Опел Астра“ с несъобразена с пътните условия скорост, вследствие на което изгубил контрол над МПС, излязъл вдясно от пътя и се качил на тротоара. В резултат на това били блъснати намиращите се наблизо двама младежи. Понастоящем седемнадесетгодишно момче от с. Първомай и петнадесетгодишно момче от с. Тополница са настанени за лечение в МБАЛ-Югозападна с опасност за живота.  \r\nВ хода на разследването водачът на автомобила е бил изпробван с техническо средство за употреба на алкохол и наркотични вещества, като пробите са отрицателни.  \r\nПредстои привличането на обвиняем по образуваното досъдебно производство.", "date": "2018.08.16", "title": "Благоевград: Води се разследване на пътно-транспортното произшествие в Петрич, след което двама младежи са с опасност за живота"}
{"url": "http://www.focus-news.net/news/2018/08/16/2556827/afp-turtsiya-i-frantsiya-ukrepvat-targovskite-otnosheniya.html", "text": "Държавният глава на Турция Реджеп Тайип Ердоган и френският президент Еманюел Макрон са постигнали съгласие за укрепване на двустранните търговски отношения, предава  AFP , като се позовава на източник от Президентството в Анкара. \r\n„И двамата лидери подчертаха значението на насърчаването на икономическите и търговските отношения, както и на взаимните инвестиции\", разкри източникът на агенцията.  Тереза Герова", "date": "2018.08.16", "title": "AFP: Турция и Франция укрепват търговските отношения"}
{"url": "http://www.focus-news.net/news/2018/08/16/2556845/vratsa-obvinyaem-za-izvarshvane-na-polov-akt-s-maloletna-e-predaden-na-sad-ot-rayonna-prokuratura-kozloduy.html", "text": "Районна прокуратура – Козлодуй е внесла за разглеждане в съда обвинителен акт срещу В.В. за извършено от него престъпление по чл. 151, ал. 1, вр. чл. 26, ал. 1 от Наказателния кодекс. Това съобщиха от пресцентъра  Апелативна прокуратура-София .  \r\nПрез периода от април до 12 май 2018 г. обвиняемият В. неколкократно се съвкупил с малолетно момиче. Първият път това станало до нефункциониращо заведение в землището на с. Хайредин. Впоследствие това продължило на други места – между селищата Хайредин, Ботево и Липница.  \r\nПредстои насрочване на разпоредително заседание по делото от съда. За този вид престъпление законът предвижда наказание от две до шест години „лишаване от свобода“.", "date": "2018.08.16", "title": "Враца: Обвиняем за извършване на полов акт с малолетна е предаден на съд от Районна прокуратура - Козлодуй"}
{"url": "http://www.focus-news.net/news/2018/08/16/2556847/vratsa-ohranitel-na-tsenni-pratki-e-predaden-na-sad-za-prisvoyavane-na-22-000-leva.html", "text": "Районна прокуратура – Враца е внесла за разглеждане в съда обвинителен акт срещу М.М. за извършено от него престъпление по чл. 201, ал. 1 от Наказателния кодекс – присвояване в качеството на длъжностно лице. Това съобщиха от пресцентъра  Апелативна прокуратура-София .  \r\nКъм 2017 г. обвиняемият М. работил на длъжност „охранител на ценни пратки“ във фирма, занимаваща се с такава дейност. Проявявал интерес към хазарта, често посещавал игрални зали в гр. Враца, където правел залагания.  \r\nРаботното му място било инкасов (брониран) автомобил с екип, включващ шофьор-охранител, инкасатор-охранител и охранител. Тримата изпълнявали задълженията по приемане и транспортиране на пратки - дебасейф, представляващ полиетиленов плик с баркод и съответни обозначения на вид валута и размер на сумата.  \r\nС оглед създадената организация физическото им пренасяне следвало да се извършва от инкасатора, но в действителност често в това взимали участие и останалите служители.  \r\nЕкипът, в който работел обвиняемият М., извършвал доставки на ценни пратки на територията на област Враца. Електронното им маркиране фирмата осъществявала с помощта на специално устройство с програма, чрез която се проследявало движението им. Не се съставяли приемо-предавателни протоколи с полагането на подписи на съответстващи служители. Информация от електронните устройства се подавала в централата на охранителната фирма. При множество отчитания понякога се получавало претоварване и системата работела с няколко минути закъснение по отчитане на приемане и предаване между екипите.  \r\nОбвиняемият знаел за слабостите в организацията на работата във фирмата и решил да се възползва от това и да се облагодетелства.  \r\nНа 13.03.2017 г., докато бил на работа, при срещата със софийския екип, доставящ ценни пратки за област Враца, в центъра на града, пред офиса на фирмата, М.М. се включил във фактическото им пренасяне. Той успял да укрие в дрехите си една от пратките със сумата от 22 000 лева, предназначени за банков клон в гр. Козлодуй. По-късно, докато пътували с колегите му в автомобила, под предлог, че трябва да се облекчи, той спрял, слязъл от него и скрил пратката в крайпътни храсти. Впоследствие обвиняемият изхарчил сумата от 22 000 лева за собствени нужди.  \r\nМеждувременно липсата на един от дебасейфовете била констатирана от служителя на банката, за което била уведомена централата на фирмата в гр. София.  \r\nПоради възникналия проблем била извършена проверка на данните от информационната система за проследяване на пратките и прегледани видеозаписи на охранителна камера пред офиса на дружеството. В резултат на тези действия ръководството се усъмнило в М.М. и организирало провеждането на полиграфско изследване на всички от екипа, по време на което обвиняемият признал за извършеното присвояване на пратката.  \r\nПредстои насрочване на разпоредително заседание по делото.", "date": "2018.08.16", "title": "Враца: Охранител на ценни пратки е предаден на съд за присвояване на 22 000 лева"}
{"url": "http://www.focus-news.net/news/2018/08/16/2556846/blagoevgrad-okrazhnata-prokuratura-e-predala-na-sad-chetirima-imanyari.html", "text": "Окръжна прокуратура – Благоевград е предала на съд четирима обвиняеми за незаконно търсене на археологически обекти, както и държане на такива в различни населени места. Това съобщиха от пресцентъра  Апелативна прокуратура-София .  \r\nНа 11 май 2016 г. обвиняемият М.Ч., в съучастие с И.Д. и П.В., чрез използване на технически средства - металотърсачи, кирка, лопати, без съответно разрешително, търсели археологически обекти в местността „Миланица“ в землището на град Якоруда. За предвижването иманярите използвали лек автомобил „Тойота Ланд Круизер“.  \r\nОбвиняем по същото дело е и А.А., който в с. Краище незаконно държал тридесет и пет броя археологически обекти – обеци, мънисто, халка, монети, както и различни фрагменти от такива. Откритите у него културни ценности имали различни датировки – елинистическа епоха, късна античност, както и от по-късните периоди. Всички те не били идентифицирани и регистрирани по реда на Закона за културното наследство и съответната наредба на Министерство на културата. Съгласно изготвената на досъдебното производство съдебно-оценителна експертиза общата им стойност възлиза на 278,60 лева.  \r\nАрхеологически обекти били открити у И.Д. и П.В., които също ги държали незаконно. Единият - в къща в гр. Банско и в лек автомобил, а другият в жилище в гр. Добринище.  \r\nТримата от обвиняемите - А.А., И.Д., П.В. са били привлечени и за извършено от тях престъпление по чл. 277а, ал. 7 от НК за противозаконно държане на маталотърсачи, за които знаели, че са предназначени за търсене на археологически обекти.  \r\nПредстои делото да продължи в съда.", "date": "2018.08.16", "title": "Благоевград: Окръжната прокуратура е предала на съд четирима иманяри"}
{"url": "http://www.focus-news.net/news/2018/08/16/2556849/plovdiv-ot-edna-sedmitsa-zhitelite-na-selo-kosovo-obshtina-asenovgrad-sa-bez-voda-zaradi-skasan-vodoprovod.html", "text": "От една седмица жителите на село Косово, община Асеновград, са без вода, заради скъсан водопровод. Това съобщи за  Радио „Фокус”-Пловдив  кметът на село Нареченски бани Васил Куртев. „Аварията е от четири дни”, каза кметът, към чието кметство се води село Косово. Куртев добави, че досега са търсили мястото на аварията и едва снощи то е било открито. Били са обходени всички къщи, дори и необитаемите. Било е установено, че водопроводната тръба е скъсана навътре в реката. След като проблемът е открит, са били подготвени и резервните части, за да се направи връзката. От сутринта багери от ВиК-Асеновград копаят и се очаква аварията да бъде отстранена скоро. \r\nКуртев разказа още, че водопроводните аварии в село Косово не са чести. В селото живеят постоянно 10-12 души, а през лятото там се настаняват и курортисти. \r\nПо рано през деня жители на Косово писаха за проблема на редакционната ни поща. \r\nЦветана ТОНЧЕВА", "date": "2018.08.16", "title": "Пловдив: От една седмица жителите на село Косово, община Асеновград, са без вода, заради скъсан водопровод"}
{"url": "http://www.focus-news.net/news/2018/08/16/2556840/hurriyet-turtsiya-shte-izleze-po-silna-ot-krizata-othvarlya-namesata-na-mvf-kategorichen-be-berat-albayrak.html", "text": "Министърът на финансите на Берат Албайрак подчерта категорично, че Турция напълно разбира и признава всички предизвикателства и ще излезе от сегашната пазарна нестабилност – при това по-силна, пише вестник  Hurriyet . \r\nПо време на конферентен разговор с инвеститори Албайрак заяви, че Турция работи за преодоляване на проблема с аномалиите на пазара, но увери, че страната има здрав и силен банков сектор.  \r\nАнкара няма да направи компромиси по отношение на фискалната дисциплина и намаляването на инфлацията е основен приоритет, обясни Албайрак, като добави, че Турция не е страна с висока задлъжнялост: през първото тримесечие дългът й достига 137% от БВП.Всички министерства имат планове за амбициозни спестявания, а инвестиционните портфейли ще бъдат преразгледани, допълни още министърът. \r\nТурция никога не е прилагала непазарни мерки и контролът върху капитала никога няма да бъде включен в дневния ред, заяви още Албайрак.  \r\nАнкара ще осигури по-нататъшно фискално затягане, като акцентът ще бъде върху увеличаването на първичния излишък на Турция, според Албайрак. Структурните реформи и гъвкавостта на пазара на труда също са приоритет, допълни той.  \r\nМинистърът отхвърли категорично и намесата на Международния валутен фонд (МВФ), обещавайки, че Турция ще постигне фискалната си цел чрез по-строг контрол над разходите и чрез привличането на преки чуждестранни инвестиции. \r\n„Ще преминем през този период на санкциите на САЩ с други страни, включително Германия и Китай\", увери Албайрак.  Тереза Герова", "date": "2018.08.16", "title": "Hurriyet: Турция ще излезе по-силна от кризата, отхвърля намесата на МВФ, категоричен бе Берат Албайрак"}
{"url": "http://www.focus-news.net/news/2018/08/16/2556853/diana-stefanova-obshtina-blagoevgrad-eko-spetsialisti-izvarshiha-praskane-na-trevnite-ploshti-sreshtu-balhi-v-grada.html", "text": "Еко специалисти извършиха пръскане на тревните площи срещу бълхи в Благоевград. Това каза за  Радио „Фокус“-Пирин  Диана Стефанова, главен еколог в Община Благоевград. Пръскането е извършено на 14 и 15 август, след 21.00 часа. Обсегът на пръскане са детските площадки за общинско ползване, както и зелени площи, посещавани масово от жители и гости на града.“ При такива пръскания не е препоръчително за гражданите да бъдат в районите около час, след като бъде напръскано“, посочи Стефанова. По думите й препаратът, с който ще се извършва пръскането е водоразтворим прах със бърз нокдаун ефект и изключително дълъг остатъчен ефект след обработка. Инсектицид е с остатъчно действие за контрол на хлебарки, бълхи, люспеници, стоножки, скорпиони, ухолазки, мухи и оси. Стефанова подчерта, че специалистите ще продължат да следят популацията на бълхи и ако се наложи ще бъде извършено повторно пръскане. \r\n„Тази година е доста голяма популацията на бълхи, кърлежи и комари“, заяви също Диана Стефанова и допълни, че не може да се прогнозира дали ще се наложи повторно третиране. „Със сигурност това, което ще се наложи и донякъде ще го направим като превантивна мярка, е трета поредна дезакаризация на тревните площи предназначени за обществено ползване на територията на Общината. Това ще бъде началото на септември, преди началото на учебната година, тъй като и популацията от кърлежи и комари е доста сериозна тази година“, каза Стефанова. Тя подчерта, че Община Благоевград е реагирала незабавно след постъпване на сигнал от граждани, че на детските площадки и по-точно - в централна градска част и няколко площадки в квартал „Еленово“, са се появили голямо количество бълхи. „Ние го очакваме това, тъй като първо го наблюдавахме във всички останали общини, с които поддържаме контакт. Заради топлото и влажно време, популацията на всички вредни насекоми е увеличена. Третирането на детските площадки бе извършено, като добавихме и терените около храмовете, заради вчерашния празник. Пръскането продължи от 21.00 часа на 14 август до 09.00 часа тази сутрин. Две нощи ние извършвахме това третиране“, каза още Стефанова. \r\nЛора КАЛЧЕВА", "date": "2018.08.16", "title": "Диана Стефанова, Община Благоевград: Еко специалисти извършиха пръскане на тревните площи срещу бълхи в града"}
{"url": "http://www.focus-news.net/news/2018/08/16/2556850/the-new-york-times-svobodnata-presa-se-nuzhdae-ot-vas.html", "text": "През 1787 г., в която е приета Конституцията (на САЩ), Томас Джеферсън пише на приятел: „Ако трябва да реша дали да имаме правителство без вестници или вестници без правителство, не бих се поколебал, че предпочитам последното\". Така започва статията от редакцията на американския вестник  The New York Times , в която се призовават медиите в страната да се обединят срещу нападките на държавния глава Доналд Тръмп срещу някои от средствата за масова информация.   Агенция „Фокус“  представя превод на материала без редакторска намеса.  „Така се е чувствал той, преди да стане президент. Двадесет години по-късно Джеферсън не е толкова сигурен в тази позиция. „Самата истина става подозрителна, като се постави в това замърсено превозно средство.\" \r\nНеудобството на Джеферсън беше и остава разбираем. Предаването на новини в едно отворено общество е начинание, в което са вкоренени конфликти. Неговият дискомфорт илюстрира също необходимостта от правото, което той е помогнал да се затвърди. Тъй като Бащите-основатели вярват в собствения си опит, добре информирана общественост е най-добре подготвена да изкорени корупцията и в дългосрочен план да насърчи свободата и справедливостта. \r\n„Обществената дискусия е политически дълг\", постанови Върховният съд през 1964 г. Тази дискусия трябва да бъде „безпрепятствена, солидна и широко отворена\" и „може да включва яростни, разяждащи и понякога неприятно остри нападения срещу държавни и публични служители\". \r\nПрез 2018 г. някои от най-вредните атаки идват тъкмо от държавни служители. Критикуването на медиите - за подценяване или преувеличаване на истории, за да се получи объркване - е напълно правилно. Репортерите и редакторите на новини са хора и правят грешки. Коригирането им е основно за нашата работа. Но настояването, че истините, които не ви харесват, са „фалшиви новини\", са опасни за жизнената сила на демокрацията. И определянето на журналистите като „враг на народа\" също е опасно. \r\nТези атаки срещу пресата са в частност заплаха срещу журналисти в страна с по-малко сигурен принцип на правовата държава, те така или иначе вече са задушени от икономическата криза в индустрията. И все пак журналистите и тези вестници продължават да се занимават с усилията да задават въпроси и да разказват истории, които иначе не бихте чули. Спомнете си за The San Luis Obispo Tribune, който написа за смъртта на затворник, задържан в продължение на 46 часа. Публикацията принуди страната да промени начина, по който се отнася към психично болните затворници. \r\nВ отговор на призив от миналата седмица на The Boston Globe, The New York Times се присъединява към стотици вестници, от големи ежедневници до малки, местни седмичници, за да припомни на читателите ценността на свободната преса на Америка. Тези издания потвърждават фундаменталната американска институция. \r\nАко още не сте, моля, се абонирайте за местните вестници. Похвалете ги, ако мислите, че са свършили добра работа и ги критикувайте, ако сте на мнение, че могат да се справят по-добре. Всички сме заедно в това“.  Тереза Герова", "date": "2018.08.16", "title": "The New York Times: Свободната преса се нуждае от вас"}
{"url": "http://www.focus-news.net/news/2018/08/16/2556854/kmetat-na-narechenski-bani-vasil-kurtev-do-chas-vodopodavaneto-v-selo-kosovo-shte-bade-vazstanoveno.html", "text": "Най-много до час водоподаването в село Косово, община Асеновград, ще бъде възстановено. Това съобщи за  Радио „Фокус”-Пловдив  кметът на кметство Нареченски бани Васил Куртев, който се е свързал с аварийния екип на ВиК. „Скъсаните връзки вече са заварени, очаква се всеки момент работата на екипа да приключи”, добави Васил Куртев. По думите затруднения е създало това, че липсва документация за водопроводната мрежа и не е било лесно да бъде открито мястото на аварията. Това е забавило екипите, които са работили денонощно за отстраняването на проблема. \r\nЦветана ТОНЧЕВА", "date": "2018.08.16", "title": "Кметът на Нареченски бани Васил Куртев: До час водоподаването в село Косово ще бъде възстановено"}
{"url": "http://www.focus-news.net/news/2018/08/16/2556851/oblastniyat-upravitel-na-varna-stoyan-pasev-prodalzhava-operatsiyata-po-izdirvaneto-na-14-godishniya-diyan-v-rayona-na-morska-gara-no-bez-uspeh.html", "text": "До утре сутринта трябва да продължи операцията по издирването на второто от пометените от морските вълни на вълнолома във Варна вчера момчета - 14-годишния Диян. Това каза за  Радио „Фокус“ – Варна  областният управител на Варна Стоян Пасев. Той е издал заповед за начало на операцията тази сутрин и тя ще бъде в сила 24 часа. В момента действията продължават, но без успех. Екипи на Военноморските сили и четирима цивилни водолази от Районната служба по пожарна безопасност и защита на населението, както екип на Изпълнителна агенция „Морска администрация“, продължават търсенето. \r\nДиана СТОЕВА", "date": "2018.08.16", "title": "Областният управител на Варна Стоян Пасев: Продължава операцията по издирването на 14-годишния Диян в района на Морска гара, но без успех"}
{"url": "http://www.focus-news.net/news/2018/08/16/2556852/burgas-nyama-zamarsyavane-na-morskata-voda-kray-sozopol-spored-rezultatite-ot-probi-ot-9-avgust.html", "text": "Няма замърсяване на морската вода край Созопол според резултатите от проби, взети на 9 август по сигнали за наличие на мазутни петна по морската повърхност, преди да стане известно за разлива от потъналия кораб „Мопанг“. Това съобщиха от  Басейнова дирекция „Черноморски район“ . Анализирани са две проби от морската вода в района на „Созопол централен плаж“ и плаж „Хармани“. Те са изследвани от Регионална лаборатория-Бургас към Изпълнителна агенция по околна среда за наличие на нефтопродукти, полихлоробифенили, бензен, аценафтен, аценафтилен, флуорен, фенантрен и флуорантен.  Резултатите от изпитването са сравнени с нормите на Наредба Н-4/ 2012 г. за характеризиране на повърхностните води и Наредбата за стандарти за качество на околната среда за приоритетни вещества и някой други замърсители. \r\nАнализите показват, че в момента на проверката няма замърсяване на морската вода в района на двата плажа на Созопол. Изследваните показатели са под границата за определяне на метода за изпитване и отговарят на стандартите за качество на околната среда. Констатирани са естествен цвят на морските води, липса на опалесценция, няма видим филм на морската повърхност, както и не е доловен мирис на нефтопродукти. \r\nОчакват се и резултатите от пробонабирането при разлива край Созопол. Пробите бяха  изпратени в понеделник, 13 август, в лаборатория на Изпълнителната агенция по околна среда в Плевен, която има необходимото оборудване и апаратура за извършване на анализа.", "date": "2018.08.16", "title": "Бургас: Няма замърсяване на морската вода край Созопол според резултатите от проби от 9 август"}
{"url": "http://www.focus-news.net/news/2018/08/16/2556848/varna-oblastniyat-upravitel-stoyan-pasev-svikva-speshna-sreshta-po-problemite-na-bregoukrepvaneto-na-22-avgust.html", "text": "Областният управител на Варна свиква спешна среща по проблемите на брегоукрепването на 22 август. За  Радио „Фокус“ – Варна  областният управител Стоян Пасев съобщи, че в срещата ще участват кметове и представители на общини, но поводът не е само нещастният случай на вълнолома. „Осемте буни във Варна са в окаяно състояние, освен вълнолома. На Алея Първа морето също нанесе щети. От укрепване се нуждае и свлачището на „Кранево“, обясни той. По думите на Стоян Пасев срещата е трябвало да се състои през септември във връзка с участие на общините в европрограма за брегоукрепване. Инцидентът на Морска гара обаче е станал причина за ускоряване на процеса.  \r\n„Специално за вълнолома от Пристанищна инфраструктура имат проект, има и пари. Но не е изиграна обществената поръчка. Тя беше спряна“, посочи още областният управител. Той добави, че се е чул с директора на Пристанищна инфраструктура Ангел Забуртов, който го е уверил, че до месец обществената поръчка ще бъде обявена наново. В документацията до момента обаче не е било предвидено поставяне на заграждения към тетраподите или пък направата на парапет, заяви още Стоян Пасев. По думите му вълноломът така е проектиран преди 100 години само да спира вълните, не да служи за разходки. Той обаче призна, че е обмисляно как да се спре достъпът на хората до мястото, което е опасно. „Освен да сложим ограда с ток. Като няма самосъзнание. Но че са отнесени тетраподите също е факт. Говорим за нарушаване на брегоукрепително съоръжение“, добави областният управител. Той каза също едва ли вчерашният инцидент е можел да бъде избегнат, дори ремонтът на вълнолома да беше започнал навреме. \r\nДиана СТОЕВА", "date": "2018.08.16", "title": "Варна: Областният управител Стоян Пасев свиква спешна среща по проблемите на брегоукрепването на 22 август"}
{"url": "http://www.focus-news.net/news/2018/08/16/2556855/avni-arifi-v-proektostatuta-na-obshtnostta-na-srabskite-obshtini-ima-naludnichavi-idei.html", "text": "Косовското правителство определи като „налудничави“ някои от идеите, предложени от работната група за изготвяне на Устава на Общността на сръбските общини, отбелязва македонската електронна медия  A1 On .  \r\nПред местен вестник Авни Арифи, ръководителят на екипа, който представлява Косово в техническия диалог със Сърбия, заяви, че предложенията на работната група няма да бъдат включени в бъдещия статут на Общността. Уточнява се, че екипът е съставен от четирима експерти - представители на косовските сърби. \r\nСпоред протоколите от работата на групата през юни и юли тази година, сръбските представители искат в Устава да бъдат включени правомощия върху имотите, приватизацията и икономиката. Формулирани са и положения, които да гарантират образование в рамките на сръбската образователна система. \r\nСпоред прищинския  „Коха Диторе\" , цитиран от скопската медия, са необходими конституционни промени, за да се осигурят основните изпълнителни правомощия на Общността на сръбските общини. \r\nОсвен това в целия текст се използва терминът „Косово и Метохия\", вписан в сръбската конституция. Той обаче е неприемлив за албанците и правителството на Косово, категоричен бе Арифи.  Тереза Герова", "date": "2018.08.16", "title": "Авни Арифи: В проектостатута на Общността на сръбските общини има налудничави идеи"}
{"url": "http://www.focus-news.net/news/2018/08/16/2556858/vratsa-momiche-e-leko-postradalo-sled-kato-e-bilo-udareno-ot-avtomobil-na-krastovishte-v-grada.html", "text": "Момиче е леко пострадало, след като е било ударено от автомобил на кръстовище в града. Това съобщиха за  Агенция „Фокус“  от пресцентъра на  МВР . Сигнал за инцидента е получен към 13:50 ч. Две момичета са притичвали да пресичат на кръстовище, когато завиващ автомобил леко удря едното от тях. Пострадалата е само с ожулено коляно, прегледана е в лечебно заведение и е освободена. Пробата с алкохол на водача на автомобила е отрицателна.  \r\nЦветилена СИМЕОНОВА", "date": "2018.08.16", "title": "Враца: Момиче е леко пострадало, след като е било ударено от автомобил на кръстовище в града"}
{"url": "http://www.focus-news.net/news/2018/08/16/2556857/sport-zidan-gleda-kam-old-traford.html", "text": "Странно нещо е съдбата. В момента най-титулуваните треньори в света са французи. Зинедин Зидан триумфира три пъти поред в Шампионската лига с Реал Мадрид, а Дидие Дешан грабна световната купа с „петлите\" на Мондиал 2018. Явно е било писано съдбите им да са свързани, а пътищата им да се пресичат. Като футболисти двамата играха заедно в Ювентус в продължение на три години. В един момент и двамата поискаха едно и също - да водят националния отбор на франция. Дешан се оказа по-бърз и през 2012 бе назначен на поста. От тогава конкурентите му, в това число и Зизу, чакат. И както е тръгнало, ще почакат доста. Ако събитията следват своя естествен ход, няколко месеца преди Евро 2020 Дешан ще преподпише до 2022. Дори провал на европейското трудно ще го бутне от трона. \r\nРазбира се всичко това са разсъждения към днешна дата. Преди няколко месеца ситуацията изглеждаше по-различна. На 31 май Зидан сам си тръгна от Реал, след като за две години и половина на „Бернабеу\" спечели почти всичко възможно. С този ход той си отвори много потенциални опции и едновременно с това постави Дешан под напрежение точно преди старта на световното първенство. Сега обаче Зизу е принуден да отправи поглед в друга посока. При положение, че пътищата му към „петлите\" остават затворени за неопределено време, то става ясно, че следващият му отбор отново ще е клубен. \r\nСпоред източници от близкото обкръжение сега Зидан се е насочил към Англия и по-специално  към Манчестър Юнайтед. Показателно е, че той не обяви, че си взема едногодишна почивка, което означава, че би могъл да поеме отбор и в хода на кампанията. Клубовете, в които може да отиде, обаче са ограничени като бройка и от тази гледна точка английската писта е напълно логична. Очевидно е, че няма как да работи в Барселона и това автоматично изключва оставане в Испания. Във Франция има добри контакти със собствениците на ПСЖ, след като бе посланик на кандидатурата на Катар за домакинството на световното първенство през 2022 г. Зизу обаче вече обяви, че не се вижда на пейката нито „Парк де Пренс\", нито в Марсилия, където е роден, но не е играл никога. Другите варианти, съвместими с ранга му, на този етап са нереалистични. В Италия той винаги може да потърси контакт с Ювентус, но поне засега няма как да измести Масимилиано Алегри. Колкото до Байерн, там току-що назначиха Нико Ковач. \r\nТака че остава Англия. А там на „Олд Трафорд\" съвсем скоро могат да търсят заместник на Жозе Моуриньо, който стартира сезона като фаворит на букмейкърите за първия уволнен мениджър. Юнайтед е световен бранд от ранга на Реал и идеално би се вписал във визитката на Зизу. При това Висшата лига на Англия е естествена дестинация за треньори, минали през испанската Примера дивисион. Вярно е, че на Острова мениджърите са загубили тоталната власт, която имаха навремето, по отношение на трансферите, но в крайна сметка Зидан нямаше думата по този въпрос и в Реал. Далеч не е за пренебрегване и фактът, че във финансов план Висшата лига е № 1 и това може да се окажи решаващия мотив за Зизу.", "date": "2018.08.16", "title": "Спорт: Зидан гледа към \"Олд Трафорд\""}
{"url": "http://www.focus-news.net/news/2018/08/16/2556861/veliko-tarnovo-ostava-zatvoren-patyat-mezhdu-veliko-tarnovo-i-selo-shemshevo-prichinata-e-vlosheno-sastoyanie-na-mostovo-saorazhenie.html", "text": "Добри са условията за пътуване на територията на Великотърновска област. Пътните настилки са сухи, а времето е ясно и слънчево. Движението към този час е интензивно. Затворен е пътят между Велико Търново и село Шемшево през Западна промишлена зона, а причината е ремонт на мостово съоръжение. Това съобщиха за  Радио „Фокус” – Велико Търново  от  Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. Полицейски служители следят за правилното протичане на движението, патрули има на входовете и изходите на старата столица. Ограничено е движението на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Свлачище затвори едната лента в участък от пътя между Твърдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 11 януари 2019 година. Отворен за движение на всички видове МПС е Проходът на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. \r\nЛуиза ТРАНЧЕВА", "date": "2018.08.16", "title": "Велико Търново: Остава затворен пътят между Велико Търново и село Шемшево, причината е влошено състояние на мостово съоръжение"}
{"url": "http://www.focus-news.net/news/2018/08/16/2556862/predstoyashti-sabitiya-v-stranata-za-17-avgust-agentsiya-fokus.html", "text": "*** \r\nОт 12.00 часа в зала „Роял“ на София Хотел Балкан, министърът на енергетиката Теменужка Петкова ще вземе участие в тържествено събрание на Българска минно-геоложка камара по повод професионалния празник на българската минерално-суровинна индустрия – Деня на миньора.  \r\n*** \r\nОт 11.30 часа в Културен център „Морско казино“, зала „Георги Баев“, министърът на туризма Николина Ангелкова ще участва в кръгла маса за обсъждане на проекта за 12 винено-кулинарни дестинации.  В дискусията в Бургас ще участват още Димитър Николов, кмет на община Бургас, инж. Красимир Коев, изпълнителен директор на Изпълнителна агенция по лозата и виното.   \r\n*** \r\nОт 10.00 часа VІІ състав на Специализирания наказателен съд ще  проведе разпределително заседание по делото срещу бившата съдийка от СГС Румяна Ченалова. \r\n*** \r\nОт 11.00 часа в Националния пресклуб на БТА проф. Николай Овчаров ще даде пресконференция на тема „Забравени документи: преди 20 години „бащата на тракологията” проф. Александър Фол определя Перперикон като една от главните столици на траките и търсеното от столетие прорицалище на Дионис, в което идвал и самият Александър Велики“. \r\n*** \r\nВ 12.00 часа в първа зала на Столична община експерти на фондация „Четири лапи“ ще представят резултати от  извършеното преброяване на безстопанствени кучета на територията на Столичната община.  На пресконференцията ще присъства зам.-кметът Йоана Христова. \r\n*** \r\nОт 20.00 часа Музеят за съвременно изкуство организира кино на открито и изложба. Изложбата  е продължение на серията самостоятелни представяния на български художници от проекта „Автобиография” на музея. Селекцията от филми включва видео документация на пърформанси на Аделина Попнеделева, Боряна Росса, RASSIM®, интеарактивен мултимедиен диск на Любен Костов (Любен Фързулев), дигитални визуализации на Сашо Стоицов и филм за Станислав Памукчиев. \r\n*** \r\nОт 10.00 часа в „Еколенд“ Дирекцията на Национален парк „Рила“ организира информационна среща, на която ще представи първите резултатите от прилагането на туристическия продукт „Дестинация Южна Рила”. Продуктът се разработва в рамките на проект „Засилване на капацитета на защитени зони, чрез иновативна методология за устойчивост“. \r\n*** \r\nБургас ще бъде домакин на едно от най-големите скейтборд събития. Програмата започва в 18.00 часа с Cash for Tricks и Best Trick на площад „Тройката“, след което от 19.30 часа във фоайето на НХК ще бъдат представени българско скейт-видео и фотографска изложба.  \r\n*** \r\nОт 17.30 часа в храм „Св. Атанасий” ще започне акатист пред чудотворното копие на света Богородица „Всецарица” по повод предстоящия празник на чудотворната икона. \r\n***  \r\nОт 20.00 часа на Сцена „Арт лято“ до ХГ „Борис Денев“ Проект „Арт лято“ представя: DJ Ramsey Hercules.  \r\n*** \r\nОт 10.00 часа в детския отдел на Регионална библиотека „Христо Ботев“ ще се проведе работилница „Приказни игри“. \r\n*** \r\nОт 18.00 часа на пл. „Свобода“ ще бъде изложена купата на победителя в Световното първенство по волейбол. Събитието е част от инициативата „Трофи Тур“, чийто специален гост ще бъде Любо Ганев, вицепрезидент на Българската федерация по волейбол. \r\n*** \r\nОт 20.00 часа в местността Добромерица председателят на Парламентарната група на ГЕРБ и заместник-председател на партията Цветан Цветанов ще открие Международния фестивал на фолклорната носия в Жеравна (община Котел, област Сливен). Цветан Цветанов ще бъде придружаван от народния представител и областен координатор на  ГЕРБ-Сливен Десислава Танева, кмета на Котел Коста Каранашев и ръководствата на ГЕРБ-Сливен и ГЕРБ-Котел. \r\n*** \r\nВ 14.00 часа  на понтон № 2 ще акостира новият кораб за маркиране на корабоплавателния път по р. Дунав на Изпълнителна агенция „Проучване и поддържане на р. Дунав“ (ИАППД). \r\n***  \r\nОт 10.00 часа в Детския отдел на Градската библиотека ще се проведе                                            Творческа работилница „Работливи ръчички” – подготвяне и подреждане на изложба от хербарии. \r\n*** \r\nОт 10.00 часа в детския отдел на библиотека „Родина“ ще се проведе програма „Играя и се уча“.  \r\n*** \r\nОт 10.30 часа в Народно читалище „Н. Й. Вапцаров“ ще започне вторият ден от международния конкурс „Речни ноти“. \r\n*** \r\nОт 20.30 часа в Крайдунавския парк ще се проведе концерт с участието на рок група „Хоризонт“, вокална формация „Вива тийнс“ и вокална група „Слънчева усмивка“.  \r\n*** \r\nОт 10.00 часа пред храм-паметник ,,Рождество Христово“ ще бъде поставено началото на Екопоход ,,По пътеката на здравето“. \r\n*** \r\nОт 18.00 часа в Галерията на читалище „Светлина -1861“ ще бъдат представени книги на Георги Георгиев . Гост на вечерта ще бъде проф. Емилия Друмева .", "date": "2018.08.16", "title": "Предстоящи събития в страната за 17 август (Агенция „Фокус)"}
{"url": "http://www.focus-news.net/news/2018/08/16/2556859/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на Турция Реджеп Тайип Ердоган и френският президент Еманюел Макрон са постигнали съгласие за укрепване на двустранните търговски отношения, предава  AFP , като се позовава на източник от Президентството в Анкара. \r\n„И двамата лидери подчертаха значението на насърчаването на икономическите и търговските отношения, както и на взаимните инвестиции\", разкри източникът на агенцията. \r\n***  Косовското правителство определи като „налудничави“ някои от идеите, предложени от работната група за изготвяне на Устава на Общността на сръбските общини, отбелязва македонската електронна медия  A1 On .  \r\nПред местен вестник Авни Арифи, ръководителят на екипа, който представлява Косово в техническия диалог със Сърбия, заяви, че предложенията на работната група няма да бъдат включени в бъдещия статут на Общността. Уточнява се, че екипът е съставен от четирима експерти - представители на косовските сърби. \r\nСпоред протоколите от работата на групата през юни и юли тази година, сръбските представители искат в Устава да бъдат включени правомощия върху имотите, приватизацията и икономиката. Формулирани са и положения, които да гарантират образование в рамките на сръбската образователна система. \r\nСпоред прищинския  „Коха Диторе\" , цитиран от скопската медия, са необходими конституционни промени, за да се осигурят основните изпълнителни правомощия на Общността на сръбските общини. \r\nОсвен това в целия текст се използва терминът „Косово и Метохия\", вписан в сръбската конституция. Той обаче е неприемлив за албанците и правителството на Косово, категоричен бе Арифи. \r\n***  Председателят на косовската опозиционна партия „Самоопределени“ Албин Курти заплаши с улични протести държавния глава Хашим Тачи с улични протести , съобщава белградското електронно издание  „Телеграф“ . \r\n„Тачи няма легитимността да представлява Косово в преговорите със Сърбия“, подчерта за пореден път Курти.  \r\nЛидерът на косовската опозиция бе категоричен, че партията му няма да подкрепи споразумение, подписано от Тачи и сръбския президент Александър Вучич – главни преговарящи на Прищина и Белград в диалога за нормализирането на двустранните отношения.  \r\nПо-рано стана ясно, че опозиционните партии в Косово ще организират протести с цел да попречат на държавния глава Хашим Тачи да води диалога за нормализиране на двустранните отношения със Сърбия и да постави въпроса за корекция на границите.  \r\nДвижението „Самоопределение“ и Демократичен съюз на Косово обявиха, че са постигнали съгласие да работят съвместно с парламента за формирането на преговаращ екип. Демократичният съюз на Косово, който е най-голямата опозиционна партия в страната, гледа на протестите като опит да се осуетят плановете на Тачи за корекция на границата със Сърбия.  \r\nТретата най-голяма опозиционна сила – Социалдемократическата партия на Косово също обяви, че ще подкрепи протестите.  \r\nПрез последните седмици косовският президент популяризира идеята за гранична корекция със Сърбия, която да доведе до присъединяването на Прешевската долина към територията на най-младата държава на Балканите. На предложението му обаче се противопоставиха както вътрешни, така и международни фактори, сред които канцлерът на ФРГ Ангела Меркел. В понеделник тя подчерта категорично, че промени на границите на Балканите няма да бъдат подкрепени от Берлин. \r\n***  Повече от 300 американски вестника излязоха със статии в четвъртък в защита на свободата на пресата, в отговор на нападките на президента на САЩ Доналд Тръмп към медиите, като инициативата е оглавена от The Boston Globe, предава  американският телевизионен канал CNBC . \r\nМедията отбелязва, че Тръмп често атакува някои публикации в пресата като „фалшиви новини“ и определя журналистите като „враг на народа“ и „много опасни и болни“, както пише в негови „туийт“ от началото на август. \r\nПрез юли, припомня CNBC, той заяви, че The New York Times и The Washington post „анти-Тръмо хейтъри“, които „не правят нищо друго, освен да пишат негативни истории дори за много позитивни постижения – те никога няма да се променят“. \r\nИнициативата на The Globe цели да осъди „войната срещу свободната преса“ и препоръчва редакциите да заемат твърда позиция срещу държавния глава независимо от политиките си. \r\nПо-големите вестници, като Chicago-Sun Times, The New York Times и The Philadelphia Enquirer публикуваха редакционни статии, а списъкът включва и редица по-малки издания, съобщава Globe. \r\nВ своята статия, публикувана в сряда, редакторът на The Boston Globe пише под заглавието \"Журналистите не са враг\". Той публикува резултатите от анкета, според която 48 процента от републиканските гласоподаватели се съгласиха с изявлението: \"Медиите са враг на американския народ\", като 28 процента не са съгласни.  \r\nВестникът пише: „Днес в САЩ имаме президент, който създаде мантра, че членовете на медиите, които не подкрепят безрезервно политиките на настоящата американска администрация са „враг на народа“. Това е една от многото лъжи, хвърлени от президента, точно както навремето шарлатаните са хвърляли „магически“ прах или вода по обнадеждената тълпа“. \r\n***  Президентът на САЩ отговори в социалната мрежа „Туитър“ на стотиците медии в страната, които се обединиха срещу неговите нападки срещу средствата за масова информация, като ги сравни с „опозиционна партия“, съобщава американският вестник  The Boston Globe , чиято редакция е инициатор на кампанията.  \r\n„Медиите, които публикуват фалшиви новини, са опозиционната партия. Това е много лошо за нашата велика страна… Но ние печелим“, написа Тръмп в социалната мрежа.  \r\nТиутът идва същия ден, в които над 300 вестници в САЩ излязоха с редакционни статии в защита на свободата на словото и срещу реториката на Тръмп, съгласно която новинарските меди са „врагове на народа“. \r\n***  Авторитетният френски ежедневник Le Monde публикува материал, посветен на предстоящата на 18 август среща между държавния глава на Руската федерация Владимир Путин и австрийския министър на външните работи Карин Кнайсл. В статията се цитира източник от дипломатическите кръгове в Брюксел, според когото Москва работи за размяна на територии между Косово и Сърбия, предава македонската информационна агенция  МИА . \r\nСпоред дипломата, Кремъл е „много активен“ във връзка с „експлозивния“ план за размяна на територии с Косово.  \r\n„Неотдавна говорителят на руската дипломация Мария Захарова беше в Белград. Тя явно демонстрира подкрепа към сръбския съюзник в този процес. Русия има интерес от размяна на територии, тъй като тя би довела до разделение сред европейците. Евентуална размяна може да послужи и като аргумент за Крим пред Запада“, са думите на дипломата в статията на Le Monde, която МИА цитира.  \r\nВ материала се изказва предположение, че Москва би могла да търси съюзник за реализирането на идеята в лицето на Виена, която има влияние на Балканите.  \r\nСпоред Le Monde след поемането на властта от десните, позициите на Австрия за региона може да се променят. Вицеканцлерът Хайнц-Кристиан Щрахе, лидер на „Партията на свободата на Австрия“ (част от коалиционното правителство), е категоричен, че Косово продължава да е част от Сърбия. Той изрази и публична подкрепа за независимостта на Република Сръбска. \r\n***", "date": "2018.08.16", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/08/16/2556863/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-17-avgust-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на 17 август на Национален стадион „Васил Левски”, съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието,  както следва:  \r\n- от 08.00 до 21.00 часа на 17 август при сектор „Г” на  Националния стадион „Васил Левски” от вход 20 до вход 26.  \r\n- от 13.00 до 20.00 часа на 17 август на моста пред Национален стадион „Васил Левски”.  \r\nОт 17.30 часа на 17 август до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.08.16", "title": "София: Въвежда се временна организация на движението за провеждане на футболна среща на 17 август на Национален стадион „Васил Левски”"}
{"url": "http://www.focus-news.net/news/2018/08/16/2556864/blagoevgrad-dvizhenieto-po-avtomagistrala-struma-mezhdu-novo-delchevo-i-kulata-se-osashtestvyava-v-izprevarvashtata-lenta.html", "text": "Движението по автомагистрала „Струма“ между Ново Делчево и Кулата от км 152+000 до км 166+000 се осъществява в изпреварващата лента, при стеснена активна лента за движение поради косене в средната разделителна ивица. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. Водачите да се движат с повишено внимание и съобразена скорост, съгласно създадената организация на движение до 17 август. Към този час интензивен е трафикът по автомагистрала „Струма“ и главен път Е-79 по направлението София – Кулата и обратно. Натоварен е и трафикът по второкласен път – 19 Симитли – Гоце Делчев в посока от и за Банско. В област Благоевград не се извършват ремонтни дейности по първокласната, второкласната и третокласната пътна мрежа. Няма регистрирани тежки пътни инциденти. \r\nЛора КАЛЧЕВА", "date": "2018.08.16", "title": "Благоевград: Движението по автомагистрала „Струма“ между Ново Делчево и Кулата се осъществява в изпреварващата лента"}
{"url": "http://www.focus-news.net/news/2018/08/16/2556868/pazardzhik-muzeynata-sbirka-v-grad-belovo-raboti-s-detsa-po-obrazovatelna-programa-na-tema-nazad-vav-vremeto-se-vrashtam-i-moya-rod-az-opoznavam.html", "text": "За втори път през месец август Музейна сбирка „Атанас Хрисчев” в град Белово осъществява работа с деца по Образователна програма с тема „Назад във времето се връщам и моя род, аз опознавам”. Това каза за  Радио „Фокус“ – Пазарджик  Севдалина Попова, старши експерт в направление „Музейно дело“ в Община Белово. Тя уточни, че инициативата е посветена на Европейските дни на наследството 2018 г.  \r\n„Програмата съдържа една основна тема, с времеви обхват 5 дни по два часа и има за цел да мотивира децата да се върнат назад към корените си, да им даде ключ за разбиране на миналото; тази година заниманията имат практическа насоченост – ориентирани са към издирване и събиране на материали от местната история. Резултата от работата си ще представим на малка изложба. По програмата работят група деца от село Дъбравите, по инициатива на Народно читалище „Чапай 1938 г.”, обясни Попова.  \r\nТя допълни, че на първото занятие е представена мултимедийна презентация, която показва резултата от краеведско изследване, посветено на един от местните дейци на ВМОРО. „Във второто занятие децата показваха стари снимки и документи, съхранили родови спомени. Днес продължаваме, а в края на седмицата ще представим и резултите от нашата дейност“, каза също Попова. \r\nВаня НИКОЛОВА", "date": "2018.08.16", "title": "Пазарджик: Музейната сбирка в град Белово работи с деца по образователна програма на тема „Назад във времето се връщам и моя род, аз опознавам”"}
{"url": "http://www.focus-news.net/news/2018/08/16/2556867/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния. Това съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\" и на българо-гръцката граница на ГКПП \"Маказа\" трафикът е интензивен на изход за леки автомобили. На ГКПП \"Кулата\" трафикът е интензивен на изход за товарни автомобили. На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили и на вход за леки автомобили. На българо-румънската граница  на ГКПП \"Дунав мост\"-Русе, ГКПП \"Кардам\" и ГКПП \"Дуранкулак\" трафикът е интензивен на вход за леки автомобили. \r\nНа българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.16", "title": "ГД \"Гранична полиция\": Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2018/08/16/2556860/dinevi-grup-tvardeniyata-che-nashi-zavedeniya-narushavat-zakona-a-nikoy-ne-gi-proveryava-sa-neverni.html", "text": "Твърденията, че наши заведения нарушават закона, а никой не ги проверява, са неверни. Това се посочва в  позиция на „Диневи  Груп“  по повод думите на съпредседателят на ОП и лидер на „Атака“ Волен Сидеров „двама братя лауреати за Нобелова награда от Свети Влас“, визирайки братя Диневи, като заяви, че всеки, който дойде на власт получава от тях апартамент, а след това при тях не стъпват нито РЗИ, нито МВР, нито такива с маски и дори в момента там почиват представители на правителството“. \r\nАгенция „Фокус“ публикува позицията без редакторска намеса: През последните дни по наш адрес бяха изречени неверни твърдения от народния представител Волен Сидеров. Уважението към истината изисква да поясним: \r\nТвърденията, че наши заведения нарушават закона, а никой не ги проверява, са неверни. Ние сме инвеститори и не управляваме пряко стопански обекти. Отдаваме под наем стотици помещения, в това число и на „Марина Диневи“- там развиват дейност ресторанти, клубове, магазини и т.н.  Отговорност за тези заведения, по отношение на шум, качество на обслужване и др., носят отделните юридически лица, които са наши наематели. Държавните контролни органи контактуват с тях, не с нас. Отговор на въпроса, кое заведение колко пъти е проверявано, може да бъде потърсено от отделните наематели.        \r\nИзявлението, че членовете на всички правителства имат подарени апартаменти при нас е невярно и в разрез с бизнес логиката. Нито един действащ министър не е почивал и не е искал да почива безплатно досега при нас. За 29 години в бизнеса нищо не сме взели от държавата и нямаме нужда да ни защитават политици. Твърдението, че „Марина Диневи“ е построена „с груби нарушения на екологията и строителните изисквания, а никой не проверява това“,е невярна манипулация. През последните 12 години яхтеното пристанище е проверявано от всички възможни контролни органи на Република България – заключението им е, че всичко е законно.  \r\nЮристите ни вече подготвят документите за съда - всеки, който е изрекъл клевети, обидни квалификации и  неверни твърдения, които ощетяват бизнеса ни, ще отговаря пред закона.", "date": "2018.08.16", "title": "„Диневи Груп“: Твърденията, че наши заведения нарушават закона, а никой не ги проверява, са неверни"}
{"url": "http://www.focus-news.net/news/2018/08/16/2556869/stara-zagora-nov-turisticheski-marshrut-pateka-na-zdraveto-be-otkrit-v-blizost-do-grad-shipka.html", "text": "Нов туристически маршрут „Пътека на здравето“ бе открит в близост до град Шипка, община Казанлък. Това каза за  Радио „Фокус“  кметът Василка Панайотова. Тя поясни, че инициативата е на кметството в града и е подкрепена от Туристическо дружество „Орлово гнездо“ - Казанлък. „По този маршрут любителите на красотите на природата могат да се насладят на прекрасната панорамна гледка от местността „Димовец“ и обновения с дарения от жителите на Шипка кът за отдих „Бъзунякъ“, посочи Панайотова. Откриването на туристическия маршрут е част от програмата за отбелязване на Богородични празници '2018, които кметство Шипка организира ежегодно. В рамките на програмата днес в Чирпанлиевата къща бе представена демонстрация за изработване на сапун от билки и цветя в Работилница по сапунджийство. Вечерта в салона на Народно читалище „Светлина“ ще се състои детска театрална вечер. \r\nВ петъчния ден, на 17 август, пред Храм – паметник „Рождество Христово“ ще бъде поставено началото на еко поход по новооткрития туристически маршрут „Пътеката на здравето“, а вечерта в Галерията на читалището ще бъдат представени книги на Георги Георгиев. Гост на вечерта ще бъде проф. Емилия Друмева. \r\nВ съботния ден - 18 август, пред кметството ще бъдат осветени празничен курбан и традиционните обредните хлябове, ще бъде представен спектакълът „Сказание за меча на Багатур“ на Прабългарска школа „Багатур“. Поредицата от събития ще приключи с музикален концерт – спектакъл „Шипка пее и танцува“. \r\nСлавяна ГАЙДАРОВА", "date": "2018.08.16", "title": "Стара Загора: Нов туристически маршрут „Пътека на здравето“ бе открит в близост до град Шипка"}
{"url": "http://www.focus-news.net/news/2018/08/16/2556873/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-shte-otkrie-mezhdunarodniya-festival-na-folklornata-nosiya-v-zheravna-na-17-avgust.html", "text": "Председателят на Парламентарната група на ГЕРБ и заместник-председател на партията Цветан Цветанов ще открие Международния фестивал на фолклорната носия в Жеравна (община Котел, област Сливен). Това съобщиха от пресцентъра на  ПП ГЕРБ . Официалното откриване на събитието ще бъде на 17 август (петък) от 20:00 часа. Фестивалът се провежда в местността Добромерица в Жеравна.   \r\nЦветан Цветанов ще бъде придружаван от народния представител и областен координатор на  ГЕРБ-Сливен Десислава Танева, кмета на Котел Коста Каранашев и ръководствата на ГЕРБ-Сливен и ГЕРБ-Котел.", "date": "2018.08.16", "title": "Председателят на ПГ на ГЕРБ и зам.-председател на партията Цветан Цветанов ще открие Международния фестивал на фолклорната носия в Жеравна на 17 август"}
{"url": "http://www.focus-news.net/news/2018/08/16/2556871/faz-v-turtsiya-otnovo-e-arestuvan-germanski-grazhdanin.html", "text": "В Турция е арестуван още един гражданин на ФРГ по терористични подозрения, съобщава германският национален ежедневник  Die Frankfurter Allgemeine Zeitung . \r\nАдвокатът на германеца, чието име не се съобщава, е уличен в разпространяването на пропаганда в социалните медии в ползва на забранената „Работническа партия на Кюрдистан“ (ПКК).  Уточнява се, че арестът е извършен в източната турска провинция Елязък в сряда. Малко след това съдът е разпоредил задържането на 46-годишния германски гражданин.  Министерството на външните работи в Берлин потвърди, че ведомството е запознато със случая. Германското посолство в Анкара ще окаже помощ на арестувания, увериха от Берлин.  Тереза Герова", "date": "2018.08.16", "title": "FAZ: В Турция отново е арестуван германски гражданин"}
{"url": "http://www.focus-news.net/news/2018/08/16/2556872/montana-ogranicheno-e-dvizhenieto-prez-prohoda-petrohan-za-tezhkotovarni-avtomobili.html", "text": "Ограничено е движението по път ІІ-81 Монтана – София през проход Петрохан за автомобили над 12 т, съобщиха за  Радио „Фокус“ – Видин  от Областно пътно управление – Монтана. Обходният маршрут е през град Своге. Трафикът през прохода е с нормална интензивност и в двете посоки. Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срокът на ремонтните дейности е до края на август.", "date": "2018.08.16", "title": "Монтана: Ограничено е движението през прохода Петрохан за тежкотоварни автомобили"}
{"url": "http://www.focus-news.net/news/2018/08/16/2556865/plovdiv-mezhdu-15-000-i-18-000-dushi-sa-posetili-bachkovskiya-manastir-na-golemiya-hristiyanski-praznik-uspenie-bogorodichno.html", "text": "Между 15 000 и 18 000 души са посетили Бачковския манастир на големия християнски празник Успение Богородично. Това каза за  Радио „Фокус“ – Пловдив  Ивайло Мирчев, експерт в Общинско предприятие „Туризъм“ в Асеновград, позовавайки се на данните на манастирското ръководство.  \r\n„Месеците август и септември имат своя особен знак в туристическата карта на Асеновград поради няколко логични и обективни причини. На първо място това е големия християнски празник Успение Богородично. Най-големият манастир в нашия регион, втори по големина в България след Рилския манастир и най-посещаван в България, а именно Бачковския манастир е притегателен център за десетки хиляди християни от България и целия православен свят. Средно между 500 000 и 800 000 поклонника годишно посещават светата обител, което е наистина впечатляващо“, коментира Ивайло Мирчев. Той посочи, че след по-малко от месец предстои още един голям християнски празник – Въздвижение на Светия кръст Господен или Кръстовден, който пък е манастирски празник на манастира „Св. Троица“ в Кръстова гора. „Това е още едно събитие, което събира над 10 000 поклонници от цяла България“, добави експертът от Оп „Туризъм“ в Асеновград. \r\nТони МИХАЙЛОВ", "date": "2018.08.16", "title": "Пловдив: Между 15 000 и 18 000 души са посетили Бачковския манастир на големия християнски празник Успение Богородично"}
{"url": "http://www.focus-news.net/news/2018/08/16/2556875/otets-sevastiyan-yordanov-nay-stariyat-hram-v-burgas-e-uspenie-bogorichno-namirasht-se-v-tsentralnata-gradska-chast.html", "text": "Най-старият храм в Бургас е „Успение Богорично“, намиращ се в централната градска част. Това каза за  Радио „Фокус“ – Бургас  отец Севастиян Йорданов, Архиерейски наместник на бургаската духовна околия. \r\n„Сред другите стари храмове са църквата „Света Троица“ в село Дебелт, строена през 1872 г., в село Каменар е храмът „Света Параскева“, който е от 1871 година, в Созопол храм „Свети Зосин“ е от 1837 г.“, каза още отец Севастиян. \r\nТой посочи, че има доста села, които нямат свещеници, като пример посочи община Средец, където двама служители обслужват доста голям периметър – по около 10-12 храма. По думите му най-посещавани са тези, в които има служби. „Притегателен център не е самият храм, а действащият свещеник. Защото при него християните могат да намерят утеха, разбиране, подкрепа и дори отговор на своите въпроси. В града има служители навсякъде, както и във всеки по-малък град по Черноморието“, добави отец Севастиян. Като пример той посочи Поморие, Созопол, Несебър, Приморско, Ахелой и Царево, защото са градчета, които имат църковна и гражданска история. „Там винаги е имало дух и винаги е имало местни свещеници“, допълни архиерейският наместник. \r\nВеселина НИКОЛОВА", "date": "2018.08.16", "title": "Отец Севастиян Йорданов: Най-старият храм в Бургас е „Успение Богорично“, намиращ се в централната градска част"}
{"url": "http://www.focus-news.net/news/2018/08/16/2556877/vidin-kmetat-ognyan-tsenkov-poluchi-pozdravitelen-adres-ot-darzhavna-opera-ruse.html", "text": "Поздравителен адрес получи кметът на Видин Огнян Ценков от Държавна опера – Русе, съобщиха от пресцентъра на  Община Видин . След успешното приключване на втория сезон „Летни вечери на операта и балета „Баба Вида”, Иван Кюркчиев, директор на Държавна опера Русе е поздравил кмета на Община Видин Огнян Ценков, гражданството и публиката на Видин. В адреса се изказва дълбока благодарност и възхищение от името на художествено творческия състав на Държавна опера – Русе, за топлото посрещане, за стройната и безупречна организация на фестивала. Русенската опера участва в Летни вечери за обера и балет „Баба Вида“ с два спектакъла – оперетата „Царицата на чардаша” и балета „Спящата красавица”.", "date": "2018.08.16", "title": "Видин: Кметът Огнян Ценков получи поздравителен адрес от Държавна опера – Русе"}
{"url": "http://www.focus-news.net/news/2018/08/16/2556874/kart-volkar-bivsh-poslanik-na-sasht-pri-nato-priznavaneto-na-kosovo-ot-sarbiya-shte-e-ot-polza-za-vsichki-strani-na-balkanite.html", "text": "Бившият посланик на САЩ при НАТО и настоящ специален представител за Украйна Кърт Волкър подчерта, че признаването на Косово от страна на официален Белград ще бъде от полза за всички държави на Балканките, предава прищинската телевизия  RTK Live . \r\nВолкът определи като „несправедливост“ факта, че Сърбия и още пет държавите-членки на ЕС не признават Косово като държава. Съгласно думите му, целият регион, включително Сърбия, може да се възползва от закриването на главата за Косово. \r\n„Сърбите трябва да се придвижат напред. Според мен най-доброто нещо за Сърбия е интеграцията в ЕС. Ако Косово и Сърбия, както и останалите в региона, успеят да постигнат това, ще видим много по-функционален регион по отношение на етническите връзки, статут, икономическо развитие и политика\", подчерта Волкър.  Тереза Герова", "date": "2018.08.16", "title": "Кърт Волкър, бивш посланик на САЩ при НАТО: Признаването на Косово от Сърбия ще е от полза за всички страни на Балканите"}
{"url": "http://www.focus-news.net/news/2018/08/16/2556878/dimo-skorchev-kmet-na-gr-dunavtsi-prodalzhavat-remontnite-deynosti-na-tsarkvata-rozhdestvo-na-presveta-bogoroditsa.html", "text": "Продължават ремонтните дейности на църквата „Рождество на Пресвета Богородица“, каза за  Радио „Фокус“ – Видин  кметът на град Дунавци Димо Скорчев. Той посочи, че ремонтните дейности се извършват предимно с дарения. Подменя се дограмата на църквата, предстои да бъде променена и подовата настилка в олтарната част. „Много са проблемите около църковната сграда, но се опитваме съвместно с Видинска митрополия да ги решаваме. Правим го защото на 8 септември църквата ни има храмов празник и трябва да го отбележим по достойнство, такова е желанието и на всички жители на малкия ни град“, каза Димо Скорчев. \r\nАнна ЛОЗАНОВА", "date": "2018.08.16", "title": "Димо Скорчев, кмет на гр. Дунавци: Продължават ремонтните дейности на църквата „Рождество на Пресвета Богородица“"}
{"url": "http://www.focus-news.net/news/2018/08/16/2556876/ana-mpa-gartsiya-i-predsedatelyat-na-ek-e-shtastliv-ot-novinata-za-osvobozhdavaneto-na-dvamata-gratski-voennosluzheshti.html", "text": "Председателят на Европейската комисия Жан-Клод Юнкер изрази задоволство и радост от решението на турски съд да освободи двамата военнослужещи на Гърция, които бяха задържани в началото на март за пресичане на границата, предава информационната агенция  ANA-MPA .  \r\nКато почетен гражданин на Орестиада, Юнкер посочва в писмото до кмета на града личния си интерес и продължаващата подкрепа за завръщането на двамата мъже, които са били държани в затвора в Одрин от месец май насам, докато бе в ход разследване на незаконно влизане на територията на страната.  \r\nНаред с други неща, Юнкер отново подчерта, че Турция може да спечели само от стратегическото си сътрудничество с ЕС и добросъседските отношения.  \r\nОфициалният представител на Брюксел изрази надежда, че Орестиада ще продължи да служи като мост на приятелство и сътрудничество между двата народа и с ЕС. \r\nВ отговора си Василис Мавридис похвали Юнкер за „финото и експертно отношение, което доведе до щастливия резултат\" на освобождаването на двамата военни, като добави, че „е общоприет факт, че Вашият принос беше навременен и решителен\". Поради тази причина кметът отправи и покана към Юнкер да посети Орестиада.   Тереза Герова", "date": "2018.08.16", "title": "ANA-MPA (Гърция): И председателят на ЕК е „щастлив“ от новината за освобождаването на двамата гръцки военнослужещи"}
{"url": "http://www.focus-news.net/news/2018/08/16/2556866/aleksandar-vulin-iskate-da-sprem-velika-albaniya-ili-da-chakamei.html", "text": "Няма свободна и суверенна държава без силна армия, и нашата позиция в преговорите за Косово (в източника - Косово и Метохия) ще бъде по-силна, ако и армията ни бъде такава. Това подчерта министърът на отбраната на Сърбия Александър Вулин, предава белградското радио  B92 . \r\n„Мисля, че трябва да се спре разпространението на Велика Албания, най-опасната политическа идея на Балканите. Велика Албания означава война, не само война със Сърбия и сърбите, но разпалване на Черна гора, Македония, а може би и Гърция, със сигурност обаче Сърбия\", предупреди Вулин и попита: „Искате ли да я спрем или не, или да изчакаме може би друго разположение на звездите и силите?“.  \r\nПо въпроса за демаркация на границата между Сърбия и Косово все още нищо не е договорено, подчерта Вулин, като същевременно допълни, че най-влиятелните държави се противопоставят на идеята. Коментарът му бе по отношение на Германия – преди броени дни канцлерът Ангела Меркел подчерта категорично, че „промяна на границите на Балканите няма да има“.   Тереза Герова", "date": "2018.08.16", "title": "Александър Вулин: Искате да спрем Велика Албания или да чакаме?"}
{"url": "http://www.focus-news.net/news/2018/08/16/2556870/varna-operatsiyata-po-izdirvaneto-na-vtoroto-izcheznalo-momche-v-rayona-na-morska-gara-e-prekratena-za-tazi-vecher.html", "text": "Операцията по издирването на второто изчезнало момче в района на Морска гара във Варна е прекратена за тази вечер. Това потвърди за  Радио „Фокус“ – Варна  началникът на Регионалната дирекция по пожарна безопасност и защита на населението комисар Тихомир Тотев. Във връзка с 24-часовата заповед на областния управител, търсенето ще бъде възобновено утре сутринта. До момента няма и следа от 14-годишния Диян, който заедно с 13-годишния Мариян беше повлечен от вълни с височина 3-4 бала вчера следобед в района на тетраподите на вълнолома. \r\nДиана СТОЕВА", "date": "2018.08.16", "title": "Варна: Операцията по издирването на второто изчезнало момче в района на Морска гара е прекратена за тази вечер"}
{"url": "http://www.focus-news.net/news/2018/08/16/2556880/abv-nastoya-za-likvidirane-na-bordovete-na-direktorite-obzor.html", "text": "АБВ настоя за ликвидиране на бордовете на директорите. Това ще бъде обект на дискусия на Изпълнителното бюро на партията следващият вторник. Очаква се АБВ да приеме специална позиция, с която ще настоява бордовете на директорите да бъдат закрити.  На пресконференция председателят на АБВ Румен Петков заяви, че  щетите, които те нанасят в държавен план сигурно надхвърлят много милиони годишно, освен това има и груби примери на конфликт на интереси.  Румен Петков даде пример с бордове на директорите в енергетиката, като в тях има 35 души, които годишно получават около 800 хил. лв. заплата. Сред примерите за конфликт на интереси, Петков изтъкна председателя на Общинския съвет в Хасково Таня Захариева, която заема поста и председател на УС на „Булгартрансгаз“; Илия Дуков, син на народния представител от ГЕРБ Снежана Дукова, който също участва в ръководството на едно от дружествата в енергетиката  и Петър Илиев, който е изпълнителен директор на НЕК и председател на борда на БЕХ.  \r\nМеждувременно юристите на АБВ ще подготвят текст за носене на лична отговорност от ръководителите на такъв тип дружества, които са допуснали задлъжняване. Председателят на АБВ подчерта, че партията му продължава борбата за гарантиране на енергийната сигурност на страната  и засегна казуса с нефтонаходището в Галата, за който преди дни внесе сигнал в КЕВР за нарушение на експлоатацията и екологичните норми.  \r\nОсвен това Петков припомни, че от партията са предоставили  информация за възможни щети върху околната среда на министъра на околната среда Нено Димов и обяви, че АБВ ще сезира и „Морска администрация“, които имат съответните задължения и отговорности във вътрешността на Черноморието.  \r\nСред темите на пресконференцията бе и поведението на Агенцията по храните. От АБВ разкритикува БАБХ и  обявиха, че се държи неадекватно и до голяма степен държавно безотговорно по отношение на чумата по дребните преживни животни и по свинете. \r\nДеница КИТАНОВА", "date": "2018.08.16", "title": "АБВ настоя за ликвидиране на бордовете на директорите (ОБЗОР)"}
{"url": "http://www.focus-news.net/news/2018/08/16/2556879/nimh-utre-otnovo-shte-e-slanchevo-sled-obyad-na-otdelni-mesta-kratkotrayno-shte-prevali.html", "text": "През нощта ще бъде ясно и почти тихо, а утре отново ще е слънчево. След обяд ще има временни увеличения на облачността, но само на отделни места в западните райони от страната краткотрайно ще превали. Ще духа до умерен североизточен вятър. Максималните температури ще са предимно между 30° и 35°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Мартин Славчев. \r\nАтмосферното налягане е и ще остане близко до средното за месеца. \r\nНад Черноморието ще е слънчево. Ще духа до умерен североизточен вятър. Максималните температури ще са 29–31°. Температурата на морската вода е 26-27°.  Вълнението на морето ще бъде 2-3 бала. \r\nНад планините ще бъде слънчево. След обяд ще има временни увеличения на облачността, но само на отделни места в масивите от Западна България краткотрайно ще превали. Ще духа умерен до силен вятър от изток-североизток. Температурите ще останат без съществена промяна, максималната на височина 1200 метра ще е около 23°, на 2000 метра – около 16°. \r\nПрез почивните дни и в началото на следващата седмица в следобедните часове ще има по-значителни временни увеличения на облачността. В събота само на отделни места в Западна България е възможно краткотрайно да превали. В неделя и понеделник вероятността за краткотрайни валежи с гръмотевици на повече места е по-голяма. В източните райони ще духа слаб до умерен североизточен вятър. Температурите слабо ще се понижат.", "date": "2018.08.16", "title": "НИМХ: Утре отново ще е слънчево, след обяд на отделни места краткотрайно ще превали"}
{"url": "http://www.focus-news.net/news/2018/08/16/2556883/pazardzhik-novoizgradeniyat-vodoem-nezhovitsa-kray-velingrad-shte-bade-otkrit-na-20-avgust.html", "text": "На 20 август от 10:30 часа в местността „Нежовица”, кметът на община Велинград д-р Костадин Коев ще пререже лентата на новоизградения водоем „Нежовица”, съобщиха от пресцентъра на  Община Велинград . Водоемът е с обем 15000 куб.м. и е с 5 пъти повече от досегашния. Той е част от „Водната стратегия” за подобряване на водоснабдяването на квартал „Каменица“. Инвестицията е в размер на 395 196 лева. Средствата са отпуснати с Постановление на Министерски съвет № 280.", "date": "2018.08.16", "title": "Пазарджик: Новоизграденият водоем „Нежовица” край Велинград ще бъде открит на 20 август"}
{"url": "http://www.focus-news.net/news/2018/08/16/2556882/voa-pochina-areta-franklin.html", "text": "Арета Франклин, американската певица, известна на милиони фенове по света като „кралицата на соул музиката“, почина на 76-годишна възраст, предава  Voice of America . \r\nНа върха в продължение на десетилетия, Арета Франклин бе отличена с множество награди „Грами“. Преди броени дни бе съобщено, че тя е в тежко състояние. През 2010 г. тя бе диагностицирана с рак. За последен път пя през ноември 2017 г. за фондацията за борба със СПИН на Елтън Джон в Ню Йорк. \r\nАрета Франклин ще остане в историята с хитове като Respect (1967) и I Say a Little Prayer (1968).  Тереза Герова", "date": "2018.08.16", "title": "VOA: Почина Арета Франклин"}
{"url": "http://www.focus-news.net/news/2018/08/16/2556900/stara-zagora-kazanlachanka-oglavi-novouchredenata-asotsiatsiya-na-raboteshtite-s-mladezhi-i-dobrovoltsi-organizatsii-v-balgariya.html", "text": "Мария Славова - председател на Младежки център за развитие „Взаимопомощ“ в Казанлък бе избрана за председател и на новоучредената Асоциация на работещите с младежи и доброволци организации в България, каза за  Радио „Фокус“  Красимир Цанев, от „Взаимопомощ“. Той поясни, че Асоциацията се състои от 13 неправителствени организации от София, Бургас, Стара Загора, Мадан, Казанлък, Велико Търново и Сливен, обединени от общата кауза - да бъдат подпомагани организации, работещи с младежи и доброволци.  \r\n„Основната идея на асоциацията е да представлява интересите на организациите, работещи с младежи и доброволци, с цел постигане на по-високо качество, ефективност и позитивен социален ефект на тяхната работа, извеждайки на преден план значението и важността на младежките работници и доброволчески организации, тяхното развитие и участие в обществено-политическите процеси“, каза още Цанев. Желание да се присъединят към асоциацията са заявили още 5 организации, като представителността от национален характер ще се увеличи с градовете Нова Загора, Плевен, Пловдив и Варна. \r\nСлавяна ГАЙДАРОВА", "date": "2018.08.16", "title": "Стара Загора: Казанлъчанка оглави новоучредената Асоциация на работещите с младежи и доброволци организации в България"}
{"url": "http://www.focus-news.net/news/2018/08/16/2556884/sport-shampionkata-mugurusa-otpadna-oshte-na-parviya-si-mach-v-sinsinati.html", "text": "Шампионката от миналия сезон Гарбине Мугуруса отпадна от турнира по тенис в Синсинати (САЩ) с награден фонд 2,87 милиона долара. В среща от втория кръг поставената под номер седем в схемата испанка изненадващо отстъпи с 6:2, 4:6, 4:6 срещу Леся Цуренко. Мугуруса спечели първата част с 6:2 и поведе с 3:0 във втория сет, но след това спечели само един гейм и украинката изравни резултата в срещата.  \r\nВ третия кръг на турнира Цуренко ще се изправи срещу рускинята Екатерина Макарова, която победи с 6:2, 6:0 Ализе Корне от Франция.  \r\nНомер четири в основната схема Анжелик Кербер също се класира за следващия кръг. Германката, която е финалистка на турнира в щата Охайо през 2012 и 2016 година, победи с 4:6, 7:5, 6:4 рускинята Анастасия Павлюченкова. Следващата противничка на Кербер е Медисън Кийс. Представителката на домакините, която е номер 13 в схемата, спечели лесно с 6:2, 6:2 срещу италианката Камила Джорджи.", "date": "2018.08.16", "title": "Спорт: Шампионката Мугуруса отпадна още на първия си мач в Синсинати"}
{"url": "http://www.focus-news.net/news/2018/08/16/2556881/washington-examiner-presata-ne-e-vrag-na-horata-no-ponyakoga-se-darzhi-kato-takav.html", "text": "„Пресата не е враг на нацията, но понякога се държи като такъв“. Под това заглавие американското издание  Washington Examiner  публикува материал по повод призива на медиите в страната да се обединят срещу нападките на държавния глава Доналд Тръмп срещу някои от средствата за масова информация.   Агенция „Фокус“  представя превод на статията без редакторска намеса. Глупава обида е да се каже, че медиите са „враг на нацията“. А от устата на президента на САЩ тези думи са безотговорни и смразяващи. \r\nСтотици наши колеги в медиите днес са обединени срещу гнева на американския президент, който подтиква някои негови поддръжници да заплашват и да „съсичат“ журналисти. Въпреки че намираме, че груповата мисъл  е малко необичайно за мнение на нашите страници, които се предполага, че са независими, ние сме съгласни, че реториката на Тръмп е глупава и вредна. \r\nНо това не може да бъде всичко. Насърчаваме колегите ни да следят днешното шоу на солидарност с някои интроспекции. По-конкретно ние, журналистите, всички трябва да попитаме: „Какво правим, което позволява на Тръмп да убеди толкова много хора, че сме техен „враг\"?\" \r\nЗа начало ние, журналистите, трябва да спрем да атакуваме хората, които трябва да информираме. \r\n„Ако сложите в устата на хората  този видеоклип, ще получите пълен набор от зъби\", пише репортер на Politico за митинг на Тръмп във Флорида. Репортерът се извини за коментара, но той вече потвърди подозренията сред републиканците от работническата класа, че престижната преса ги мрази. \r\nКейти Тър бе от MSNBC бе тази, която обикаляше събитията на Тръмп с въпроси към обикновените американци, предлагаща им в замяна да получат бонус от 1000 долара и по-ниска данъчна ставка. Ясното послание беше, че тези хора са били твърде глупави, за да осъзнаят, че това е измама. \r\nСъщо така отбелязваме кръстоносните походи на CNN за наказване, заплашване и отричане на платформите онези, чиято реч отива отвъд границите на допустимото несъгласие, очертани от самата телевизия. През последните дни някои репортери на CNN решиха, че тяхната работа е да лобират в социалните медийни платформи, за да бият шута на Алекс Джоунс. Успяха и се похвалиха за това. \r\nТакова лобиране е странно поведение за медия и ни напомни за времето, когато CNN изхвърли разследващите си материали за идиотски GIF за Тръмп, който на свой ред реагира остро спрямо медията. Когато репортери на CNN откриха анонимния трол, който изпрати изображението, те заплашиха, че ще „публикуват самоличността си\", ако повтори подобно „грозно поведение\". \r\nАлекс Джоунс и анонимните туитър тролове едва ли са симпатични фигури, но ние тук се тревожим се наклонената плоскост. Голяма част от медиите вярват, че няма основателна причина да се противопоставят на гей браковете. Buzzfeed наскоро атакува християнските възгледи, като обясни, че при гей браковете „няма две страни\". \r\nТака че средният религиозен консерватор, който е видял това медийно поведение, е оправдан, ако се чуди кога един репортер на CNN, BuzzFeed или MSNBC може да се появи, за да съсипе живота си заради „грешните\" мнения, независимо дали става дума за оръжия, имиграция, брак или дори намаляване на данъците. \r\nИмаше времена, в които медиите лъжеха за консерваторите или за работниците. Кейти Кърич направи документален филм, в който аргументите на привържениците на авторските права бяха умишлено редактирани, за да изглежда, че ги е оставила безмълвни. Vox.com проведоха анкета за имиграционните възгледи на избирателите и скриха факта, че „отнемането на работни места\" бе главно загриженост за гласоподавателите. Защо? Вероятно защото Vox.com искаше да прокара идеята, че расизмът, а не „икономическата тревога\", предизвиква опасения за имиграцията. \r\nНакрая, както видяхме, The New York Times нае писател, който редовно и публично изповядва омразата си към белите мъже, сякаш за да стане ясно, че подобна омраза е нещо хубаво. \r\nТака че медиите - от гледна точка на бял човек от работническата класа, поддръжник на Тръмп или консерватор - наистина могат да изглеждат като противник, като нещо опасно, притежаващо силата да унищожи живота ви, да ви заглуши, да ви отнеме работното място. Това не са медиите, които имат мощ. Това са медиите, които обиждат хората с непопулярни мнения.  \r\nТръмп трябва да спре да нарича медиите „враг на нацията“. И медиите трябва да спрат да правят нещата, които дават основания за атаките на Тръмп. *Washington Examiner не откликна на призива на медиите в страната да се обединят срещу нападките на държавния глава на САЩ Доналд Тръмп .  Тереза Герова", "date": "2018.08.16", "title": "Washington Examiner: Пресата не е враг на хората, но понякога се държи като такъв"}
{"url": "http://www.focus-news.net/news/2018/08/16/2556902/veliko-tarnovo-balgari-ot-staro-vreme-shte-se-igrae-na-7-septemvri-na-krepostta-tsarevets.html", "text": "Операта „Българи от старо време“ представя Музикално-драматичен театър „Константин Кисилов“ на крепостта Царевец. Реализацията на представлението се случва под патронажа на кмета на Велико Търново инж. Даниел Панов. Това каза за  Радио „Фокус“ – Велико Търново  Златина Димитрова, отговаряща за връзки с обществеността в културната институция. Спектакълът е по едноименната повест на Любен Каравелов и е част от афиша на търновския театър от 2011 година. Музиката е на Асен Карастоянов, а либретото – на Коста Райнов. Популярният тенор и режисьор Марио Николов е автор на постановъчната версия на „Българи от старо време“ за търновска сцена, а диригентската палка е поверена на Васил Вълчев. Сценографията и костюмите са дело на Лидия Къркеланова. В представлението ще участват солисти, актьори, хор, балет и оркестър на театъра. Заедно с тях на сцената на Царевец ще излязат и танцьорите от Професионален фолклорен ансамбъл „Искра“ с ръководител Борислав Ангелов. Актьорът Виктор Терзийски се превъплъщава в любимия на всички образ на Дядо Либен, а Милен Иванов играе Хаджи Генчо. \r\nПредставлението ще се играе на 7 септември, началото ще е от 20.00 часа.  \r\nПървата премиера на „Българи от старо време“ е на 24 януари 1959 година на сцената на Държавен музикален театър „Стефан Македонски“ и е посветена на 80-годишнината от смъртта на Любен Каравелов. На търновска сцена оперетата е поставена две години по-късно – на 29 ноември 1961 година, и през годините остава неизменно като любимо заглавие в репертоара. Последните три пъти – през 2001, 2007 и 2011 година, спектакълът е поставян от Марио Николов. \r\nЛуиза ТРАНЧЕВА", "date": "2018.08.16", "title": "Велико Търново: „Българи от старо време“ ще се играе на 7 септември на крепостта Царевец"}
{"url": "http://www.focus-news.net/news/2018/08/16/2556903/sport-kopenhagen-pobedi-tsska-s-21-i-gol-ot-zasada.html", "text": "На стадион „Паркен“ в Копенхагенген домакините победиха с 2:1 ЦСКА, в среща-реванш от третия квалификационен кръг на Лига Европа. Дамен Н`Дойе откри резултата в 23-ата минута с гол от засада. Изравнителния гол за ЦСКА отбеляза Евандро да Силва в 58-ата минута. След още 6 минути Н`Дойе отбеляза втори гол и стопи шансовете на ЦСКА за класиране. \r\nТака Копенхаген ще срещне Аталанта или Апоел Хайфа, в плейофите за влизане в групите на Лига Европа.", "date": "2018.08.16", "title": "Спорт: Копенхаген победи ЦСКА с 2:1 и гол от засада"}
{"url": "http://www.focus-news.net/news/2018/08/16/2556905/plovdiv-obrabotka-sreshtu-komari-shte-se-izvarshi-na-teritoriyata-na-rayon-yuzhen-na-17-avgust.html", "text": "На 17 август ще се извърши обработка срещу комари на територията на район „Южен“ в Пловдив. Това съобщиха за  Радио „Фокус“ – Пловдив  от ОП „Дезинфекционна станция“. Утре екипите ще извършат и обработки срещу неприятели по розовите насаждения и храстовата растителност. \r\nПрез следващата седмица предстои пръскане срещу комари в границите на парковите пространства на шестте района на града. Обработките срещу възрастни форми на комари ще завършат на 30 август с бреговата зона на река Марица и гробищните паркове. \r\nПри влошени метеорологични условия, обработките ще продължат в следващите дни с благоприятни за работа характеристики, съобщиха още от ОП „Дезинфекционна станция“. От там увериха, че се работи с разрешени за използване биоцидни препарати. \r\nТони МИХАЙЛОВ", "date": "2018.08.16", "title": "Пловдив: Обработка срещу комари ще се извърши на територията на район „Южен“ на 17 август"}
{"url": "http://www.focus-news.net/news/2018/08/16/2556901/the-boston-globe-zhurnalistite-ne-sa-vragat.html", "text": "Основен стълб на политиката на президента Доналд Тръмп са постоянните нападения срещу свободната преса. Журналистите не са определяни като събратя американци, а като „врагове на народа“. Тази безмилостна атака по свободната преса има опасни последици. Помолихме редакционните колегии в страната – либерални и консервативни, големи и малки – да се присъединят към нас днес и да отвърнат на тази фундаментална заплаха със собствените си думи. Така американският всекидневник  The Boston Globe  започва публикацията, с която призова медиите в страната да се обединят срещу нападките на държавния глава Доналд Тръмп, насочени срещу някои от средствата за масова информация в страната.  Агенция „Фокус“  представя превод на материала без редакторска намеса. Замяната на свободните медии с държавни е първата работа на всеки корумпиран режим, завземащ управлението. Днес в САЩ имаме президент, който създаде мантра, че представителите на медиите, които не подкрепят сляпо политиките на настоящата американска администрация са „врагове на народа“. Това е една от многобройните лъжи на този президент, който подобно на стар шарлатанин хвърля „магически\" прах или вода върху доверчивата тълпа. Джон Адамс \r\nНад два века този основополагащ американски принцип е пазил журналистите у дома и е служил за пример на свободните нации по света. Днес той е под сериозна заплаха. И изпраща сериозен сигнал до деспотите от Анкара до Москва, от Пекин и до Багдад – журналистите могат да бъдат третирани като вътрешен враг.  \r\nПресата е необходима на свободното общество, защото не се доверява имплицитно на лидерите – от местния управляващ борд до Белия дом. И не е съвпадение, че този президент – чиито финансови сделки са тъмни и с подозрителни поведенчески характеристики, които провокираха неговото собствено Министерство на правосъдието да назначи независим съветник, който да го разследва – положи толкова усилия, за да сплаши журналистите, които осигуряват независим контрол. \r\nНякога имаше широко, двупартийно, междупоколенческо споразумение, че медиите имат тази важна роля. Но, въпреки това, много американци вече не споделят тази гледна точка. „Медиите са враг на американския народ\", е мнение, споделено от 48% от републиканците, анкетирани този месец от компанията за проучвания Ipsos. Това проучване не е изключение. Едно (изследване) публикувано тази седмица, показва, че 51% от републиканците считат пресата за „враг на народа, а не за важна част от демокрацията\". \r\nПроучванията за степента на приемането на атаката на Тръмп обясняват защо неговите благоверни го подкрепят в този недемократичен подход. Повече от една четвърт от американците казват, че „президентът трябва да има правомощията да закрива медии с лошо поведение“, сред тях 43% са републиканци. Тринайсет процента от анкетираните смятат, че „президентът Тръмп трябва да затвори водещи медии като CNN, The Washington Post and The New York Times.” \r\nТръмп не може да забрани на пресата да върши работата си тук, това е ясно. Но моделът му окуражава поддръжниците му да действат по същия, който следват авторитарните лидери на XXI  век Владимир Путин и Реджеп Тайип Ердоган - нямате нужда от официална цензура, за да задушите предоставянето на информация. \r\nЗащитниците на Тръмп твърдо настояват, че той има предвид само пристрастното отразяване, а не четвъртата власт като цяло. Но изказванията на президента, разгледани в дълъг период от време, показват колко дълбоко неискрен и циничен е този довод. \r\nБащите-основатели са се примирили, че пресата няма да бъде безпристрастна, но все пак експлицитно са защитили свободата на журналистите и издателите в Kонституцията. Нашата свобода зависи от свободата на пресата, тя не може да бъде ограничена, без да бъде загубена\", пише Томас Джеферсън. Роналд Рейгън \r\nАмерикански политици от всички партии от времето на бащите-основатели, са се оплаквали от медиите, опитвайки се да ги натиснат с твърдения, че са пристрастни към тях. Но винаги е имало уважение към пресата и към институцията (на „четвъртата власт“ – б.р.). Не беше отдавна времето, когато Роналд Рейгън обяви: «Традицията за свободна преса е жизненоважна част от нашата демокрация и е по-важна от всякога”. \r\n„Пресата трябва да служи на управляваните, а не на управляващите“, написа членът на Върховния съд Хюго Блек през 1971 г. Такова ли е все още положението?  Днес единствените медии, които движението на Тръмп приема като легитимни, са тези, които работят безрезервно за своя лидер. \r\nВсъщност президентът не само предизвиква вътрешно разделение за политическа и лична изгода, той иска публиката му да го последва във фантазията. „Просто се дръжте за нас, не вярвайте на глупостите, които виждате от тези хора, на фалшивите новини\", каза той в Канзас миналия месец. \r\n„Просто помнете, това, което виждате и това, което четете, не е това, което се случва\". Джордж Оруел го изрази по-елегантно в романа си \"1984\". „Партията ви каза да отхвърлите доказателствата за това, което виждате и чувате. Това е нейната последна, най-важна команда“. Джордж Оруел \"1984\" \r\nВажен финален етап от потъването на Тръмп в неискреност е това, че сега той оспорва обективната реалност и кара поддръжниците си да правят същото. В първите си 558 дни на президентския пост Тръмп направи  4229 подвеждащи или неверни твърдения, според пълния списък, съставен от Washington Post.  И все пак само 17 процента от поддръжниците му смятат, че администрацията на президента редовно излъчва лъжливи твърдения. „Алтернативните факти“ са се превърнали в реалност.  \r\nЛъжите не работят за формиране на информирани граждани, способни да се самоуправляват. Величието на Америка зависи от способността свободната преса да говори истината на властимащите. Да се етикетира пресата като „враг на народа\" е толкова антиамериканско, колкото е и опасно за обществения договор, който сме споделяли над два века.", "date": "2018.08.16", "title": "The Boston Globe: Журналистите не са врагът"}
{"url": "http://www.focus-news.net/news/2018/08/16/2556907/reuters-irakski-iztrebiteli-bombardiraha-takticheski-tsentar-na-islyamska-darzhava-v-siriya.html", "text": "Иракски изтребители унищожиха тактически център на близкоизточната радикална групировка „Ислямска държава“ на територията на Сирия, предава  Reuters , като допълва, че при операцията са ликвидирани няколко джихадисти.  \r\n„Според разузнавателните данни убитите терористи са планирали престъпни операции в Ирак през следващите няколко дни, с използването на жилетки с експлозиви, и са имали намерение да се насочат към невинни хора\", се казва в изявление на военните на Багдад.  Тереза Герова", "date": "2018.08.16", "title": "Reuters: Иракски изтребители бомбардираха тактически център на „Ислямска държава“ в Сирия"}
{"url": "http://www.focus-news.net/news/2018/08/16/2556911/emsc-dve-zemetreseniya-s-magnitud-63-i-64-po-skalata-na-rihter-sa-registrirani-v-yaponiya.html", "text": "Две земетресения с магнитуд 6.3 и 6.4 по скалата на Рихтер са регистрирани в Япония, показва справка на интернет страницата на  Европейския средиземноморски сеизмологичен център (EMSC) . \r\nЗеметресенията са регистрирани в рамките на 2 минути около 03:20 часа местно време на 17 август (21:20 часа българско време) на дълбочина от 10 и 2 км. Епицентърът е на приблизително 1400 км южно от столицата Токио. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.08.16", "title": "EMSC: Две земетресения с магнитуд 6.3 и 6.4 по скалата на Рихтер са регистрирани в Япония"}
{"url": "http://www.focus-news.net/news/2018/08/16/2556910/plovdiv-kashtichka-za-knigi-e-montirana-v-rayon-severen.html", "text": "Къщичка за книги е монтирана в район „Северен“ в Пловдив. Това съобщи за  Радио „Фокус“ – Пловдив  районният кмет инж. Ральо Ралев. Безплатната и денонощно работеща библиотека на открито е разположена в непосредствена близост до районното кметство на бул. „Цар Борис ІІІ Обединител”. „Целта ни е да обогатим градското пространство и да провокираме интереса на малки и големи жители на район „Северен” към книгата”, каза още Ралев. Книгите в къщичката могат да се взимат свободно за четене, като всеки на свой ред може да остави книга за следващите читатели. „Надявам се гражданите да подкрепят идеята ни и да използват пълноценно къщичката за книги, като тя може да стане място за срещи, разговори, споделяне и размяна на книги и идеи. Това е първата малка библиотека на открито в район „Северен”, но при интерес и желание от страна на жителите инициативата може да има продължение и на други места в района”, коментира инж. Ральо Ралев. \r\nТони МИХАЙЛОВ", "date": "2018.08.16", "title": "Пловдив: Къщичка за книги е монтирана в район „Северен“"}
{"url": "http://www.focus-news.net/news/2018/08/16/2556908/mariya-gineva-sdruzhenie-badeshte-za-detsata-kazanlak-chast-ot-proektite-ni-sa-nasocheni-kam-promyana-na-naglasite-na-obshtnostta-kam-detsata-s-uvrezhdaniya.html", "text": "Едно от направленията, по които работи Сдружение „Бъдеще за децата“ от своето създаване преди 15 години е изпълнението на множество проекти, една част от които насочени към промяна на нагласите на общността към децата с увреждания. Това каза за  Радио „Фокус“  изпълнителният директор на Сдружението Мария Гинева. Тя поясни, че Сдружението реализира пет проекта, насочени към хипотерапията. В продължение на осем години организацията провежда летни терапевтични лагери. „Преди 10 години Сдружението създаде филма „Исполин“ – прецедент за времето си, популяризиран както на местно, така и на национално ниво. Филмът показва най-общо, че децата с увреждания наистина могат да покоряват върхове не само реални, но и в техния символичен смисъл“, каза Гинева. Като успешен тя определи проекта „Прегръдка за всяко дете“, в рамките на който е развита услугата „Превенция на изоставянето“ в партньорство с родилното отделение на болницата в Казанлък. \r\nЕдин от последните проекти на сдружението е свързан с доброволчеството сред учащите в община Казанлък, с който е спечелена наградата за доброволческа инициатива. В рамките на проекта са сформирани доброволчески клубове в училища в общината, чиято цел е да реализират доброволчески инициативи. \r\nСлавяна ГАЙДАРОВА", "date": "2018.08.16", "title": "Мария Гинева, Сдружение „Бъдеще за децата“ – Казанлък: Част от проектите ни са насочени към промяна на нагласите на общността към децата с увреждания"}
{"url": "http://www.focus-news.net/news/2018/08/16/2556909/reuters-arestuvaniyat-v-turtsiya-germanski-grazhdanin-e-s-kyurdski-proizhod.html", "text": "Турската полиция е арестувала още един германски гражданин с кюрдски произход, предава  Reuters , като се позовава на обществената медия ARD. Мъжът е обвинен в „пропагандиране на тероризъм“ заради критики  към турското правителство в социалните мрежи. \r\nАрестът е на фона на призивите на германския външен министър Хайко Маас да направи повече, за да подобри проблемните си дипломатически отношения с Германия и САЩ, което да помогне за облекчаване на икономическите трудности. \r\n„Уведомени сме за случая. Посолството в Анкара ще окаже дипломатическа помощ“, заяви източник от германското външно министерство.  \r\nГоворителят на германския външен министър съобщи, че други седем германски граждани също са били арестувани в Турция по обвинения на политическа основа. Турската полиция задържа няколко американски граждани през последните месеци. \r\nСпоред информация на ARD  турските полицаи са арестували 46-годишния Илхами А., докато е бил на гости при майка си в родния й град в населен предимно с кюрди регион.   \r\nСъдия от град  Елязъг, административен център на вилает със същото име, е издал заповедта за задържането на Илами А.. Задържаният има кюрдски корени и работи като таксиметров шофьор в северния германски град Хамбург, предава ощв ARD. Той  живяe в Германия от 1992 г. насам. \r\nТурският му защитник Еркан Йълдъръм е заявил пред ARD, че клиентът му е обвинен в \"пропаганда на тероризъм\", защото критикувал турското правителство в  социалните медии. Йълдъръм е съобщил още, че клиентът му е бил отведен в затвора в Елязъг и ще обжалва задържането си в четвъртък.", "date": "2018.08.16", "title": "Reuters: Арестуваният в Турция германски гражданин е с кюрдски произход"}
{"url": "http://www.focus-news.net/news/2018/08/16/2556915/sport-ludogorets-i-zhrinski-mostar-zavarshiha-naravno-11.html", "text": "Лудогорец и Жрински Мостар завършиха наравно 1:1 в среща-реванш от третия квалификационен кръг на Лига Европа. На стадиона в Широки брег Лудогорец поведе с гол на Клаудиу Кешерю в 24-ата минута, а Неманя Билбия изравни в добавеното време на мача. Така с общ резултат 2:1 българският шампион продължава в плейофите за влизане в групите на Лига Европа. Последното препятствие пред Лудогорец ще бъде грузинският Торпедо Кутаиси, който отстрани албанския Кукеши с общ резултат 5:4. \r\nПо-рано днес на стадион „Паркен“ в Копенхаген домакините победиха с 2:1 ЦСКА и с общ резултат 4:2 продължават в плейофите за влизане в Лига Европа. Датчаните ще срещнат италианския Аталанта, който след две победи и общ резултат 6:1 отстрани Апоел Хайфа.", "date": "2018.08.16", "title": "Спорт: Лудогорец и Жрински Мостар завършиха наравно 1:1"}
{"url": "http://www.focus-news.net/news/2018/08/16/2556916/kathimerini-broyat-na-zaginali-ot-zapadnonilska-treska-v-gartsiya-dostigna-do-5-dushi.html", "text": "Броят на жертвите от Западнонилската треска достигна до 5 души, след като в четвъртък гръцкият Център за превенция на зарази и контрол потвърди за двама загинали и общо 77 случая на треската в Гърция от началото на лятото, като само 17 са от последната седмица, предава електронното издание на гръцкия вестник  Kathimerini . \r\nДвамата загинали са били над 70-годишни. \r\nВирусът, който се пренася от заразени комари, се разпространява географски, след като вече има докладвани случаи в 33 общини, включително и в Атина. \r\nСлучаи на Западнонилска треска е докладвана в Беотия, Халкидики, Солун, Евбея, Иматия, Пела, Коринт, Кукуш и град Ретимно на остров Крит.  Йонислав Дочев", "date": "2018.08.16", "title": "Kathimerini: Броят на загинали от Западнонилска треска в Гърция достигна до 5 души"}
{"url": "http://www.focus-news.net/news/2018/08/16/2556904/milorad-dodik-sarbiya-trudno-bi-ponesla-tsyalo-kosovo-v-sastava-si.html", "text": "Президентът на Република Сръбска Милорад Додик заяви, че Сърбия едва ли ще понесе връщането на цялото Косово в състава й, отбелязва скопското електронно издание  МКД , като пояснява, че съответното изявление е направено пред белградския ежедневник „Курир“.  \r\nС връщането на Косово по юрисдикцията на Сърбия албанците биха получили шанс да окажат значително въздействие върху политическия живот, тъй като биха представлявали около 20 на сто от избирателите. \r\n„На албанците би трябвало да им дадат 30 процента от местата в сръбския парламент, а и ключови постове като премиер, председател на парламента, президент ... Албанският език би трябвало да се въведе в парламента. Въпросът е дали гражданите на Сърбия ще се споразумеят за това и дали Сърбия може да го понесе\", предупреди Додик. \r\nТой смята, че четирите сръбски общини в северната част на Косово трябва да бъдат реинтегрирани в териториалния състав на Сърбия. „Смятам, че тези четири общини в Северно Косово трябва да се реинтегрират в териториалния състав на Сърбия, но и същевременно да се гарантират всички права и най-високата степен на защита на сръбския народ и сръбските имоти в Косово и Метохия, както и да се търси някакъв вид на есктериториалност\", коментира президентът на Република Сръбска.  Тереза Герова", "date": "2018.08.16", "title": "Милорад Додик: Сърбия трудно би понесла цяло Косово в състава си"}
{"url": "http://www.focus-news.net/news/2018/08/16/2556913/reuters-rusiya-zayavi-che-amerikanskite-sanktsii-varhu-severna-koreya-riskuvat-da-podkopayat-mirniya-protses.html", "text": "От министерството на външните работи на Русия заявиха в четвъртък, че новите санкции, наложени от САЩ върху руска компания, заради Северна Корея, могат да подкопаят мирния процес на Корейския полуостров, предава  Reuters . \r\nВ изявление, от министерството добавиха, че Вашингтон „не е наясно“, че „максималният натиск“ върху Пхенян е „пълен с опасности“. \r\nВ сряда САЩ наложиха санкции върху руска агенция за пристанищни услуги, както и китайски фирми, заради това че са оказвали помощ на севернокорейския кораби и са продавали алкохол и тютюн на Пхенян в разрез с американските санкции. \r\n„Разрушителните тактики на САЩ, прилагани извън рамката на Съвета за сигурност на ООН и неговата санкционна комисия 1718 (свързана със Северна Корея), могат единствено да подкопаят прогреса, който беше постигнат в последно време“, завършиха от МВнР на Русия.  Йонислав Дочев", "date": "2018.08.16", "title": "Reuters: Русия заяви, че американските санкции върху Северна Корея рискуват да подкопаят мирния процес"}
{"url": "http://www.focus-news.net/news/2018/08/16/2556918/emsc-zemetresenie-s-magnitud-50-po-skalata-na-rihter-e-registrirano-v-italiya.html", "text": "Земетресение с магнитуд 5.0 по скалата на Рихтер е регистрирано в южната част на Италия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 22:22 часа местно време (23:22 часа българско време) на дълбочина от 60 км. Епицентърът е на 29 км североизточно от град Кампобасо и на 193 км източно от столицата Рим. \r\nЗасега няма данни за жертви и материални щети.  Йонислав Дочев", "date": "2018.08.16", "title": "EMSC: Земетресение с магнитуд 5.0 по скалата на Рихтер е регистрирано в Италия"}
{"url": "http://www.focus-news.net/news/2018/08/16/2556906/varna-otkriha-tyaloto-na-ednoto-ot-dvete-momcheta-padnali-v-moreto-kray-valnoloma-na-morskata-gara-obzor.html", "text": "Прекратиха операцията по издирването на 14-годишния Диян, който падна в сряда в морето край вълнолома във Варна. Действията на спасителните екипи ще бъдат продължени утре сутринта. По-рано през деня бе открито тялото на 13-годишния  Мариян.   В сряда група от шест деца от село Каменар отишли в късния следобед на бетонните тетраподи край Морската гара, за да се разходят преди концерта по повод празника на града. Тогава двете момчета били повлечени от високи вълни във водата, свидетели на случилото се станали техните приятели.  След падането им във водата останалите деца подали сигнал. Около 18.00 часа двама водолази на Районната дирекция по пожарна безопасност и защита на населението – Любомир Димитров и Красимир Костов, влязли в морето от страната на тетраподите, за да ги търсят. Двамата спасители излезли едва при здрачаване, след като загубили контрол помежду си по време на осигуряването на робата им под водата. По време на издирвателните действия Любомир Димитров бил блъснат от вълна в тетраподите и пострадал леко. \r\nВ четвъртък в акцията по издирване взеха участие 17 водолази с две лодки „Зодиак” от състава на ВМС. \r\nЗа Радио „Фокус“ – Варна областният управител Стоян Пасев съобщи, че на 22 август 2018 г, свиква спешна среща по проблемите на брегоукрепването. В нея ще участват кметове и представители на общини, като поводът не е само нещастният случай на вълнолома. Според Пасев осемте буни във Варна са в окаяно състояние. Срещата е трябвало да се състои през септември във връзка с участие на общините в европрограма за брегоукрепване. Инцидентът на Морска гара обаче е станал причина за ускоряване на процеса.", "date": "2018.08.16", "title": "Варна: Откриха тялото на едното от двете момчета, паднали в морето край вълнолома на Морската гара (ОБЗОР)"}
{"url": "http://www.focus-news.net/news/2018/08/16/2556914/nikola-dimitrov-nikoy-nyama-da-deli-i-razkasva-makedoniya-naprotiv-stranata-nay-nakraya-shte-ukrepne.html", "text": "„Чрез договора с Гърция, Македония се укрепва на световната карта като държава. Никой няма да я дели и разкъсва, напротив страната ще стане пълноправен член на НАТО и започна преговори с ЕС“, заяви в четвъртък министърът на външните работи на Македония Никола Димитров в интервю за  „ТВ 24“ . \r\nТой поясни, че правителството ще проведе информативна кампания за референдума, но не знае колко пари ще бъде изразходвани. На опозиционната ВМРО-ДПМНЕ Димитров препоръча да действа по-отговорно, тъй като не се работи за ежедневна политика, а за бъдещето на Македония.  Йонислав Дочев", "date": "2018.08.16", "title": "Никола Димитров: Никой няма да дели и разкъсва Македония, напротив страната най-накрая ще укрепне"}
{"url": "http://www.focus-news.net/news/2018/08/16/2556912/nikola-dimitrov-po-vaprosite-na-istoriyata-ne-tryabva-da-se-pravi-ezhednevna-politika.html", "text": "Историческите въпроси не трябва да се използват за ежедневна политика. Политиците имат големи изкушения да използват подобни въпроси в борбата за власт, но те лесно залепват, а отговорността е огромна, заяви министърът на външните работи на Македония Никола Димитров в интервю за „ТВ 24“ по отношение на реакциите в България на изявлението на премиера Зоран Заев за Илинденското въстание, предава македонската електронна медия  „Плюс Инфо“ . \r\nДимитров заяви, че договорът за добросъседство с България, подписан на 1 август миналата година, който е ратифициран и е в сила, е рамка за бъдещите отношения на двете страни, тяхната близост и приятелство. Той наблегна на факта, че без значение с кой съсед се работи, една страна не може да бъде успешна, ако е скарана със съседите си и ако има огромни проблеми. \r\n„В част от договора се казва – има моменти в нашата история, които са общи. Общи означава да се споделят. Когато казвам, че на Балканите растем и се учим, имам предвид да подхождаме без изключение към такива въпроси. Дали може Илинденското въстание да бъде македонско в Република Македония, а българско в Република България и дали се допълват, дали можем да намерим начин да го споделим. Колкото по-малко комплекси имаме и колко повече самоувереност имаме днес за това кои сме, толкова по-лесно ще можем да решаваме тези въпроси. Въпреки това, на подобни въпроси не трябва да се прави ежедневна политика. Това е по-важно“, заяви Димитров. \r\nТой посочи, че още от първия си ден правителството води политика на държава, с която е много трудно да се скараш и че Македония е съсед, който подава ръка, изразява разбиране и търси такова за своите нужди. Това, което правителството е направило за последните 14 месеца, е трябвало да бъде свършено в последни 15 години, смята външният министър. \r\n„С България имаме много близки отношения и тя много ни помогна като председател на Европейския съюз. Министърът на външните работи Екатерина Захариева се застъпваше за нас, все едно работи за собствената си държава в Съвета за общи работи в Люксембург в края на юни“, добави Димитров.  Йонислав Дочев", "date": "2018.08.16", "title": "Никола Димитров: По въпросите на историята не трябва да се прави ежедневна политика"}
{"url": "http://www.focus-news.net/news/2018/08/16/2556917/mevlyut-chavushoglu-sasht-ne-mogat-da-vidyat-koy-e-istinskiyat-im-priyatel.html", "text": "Министърът на външните работи на Турция Мевлют Чавушоглу в четвъртък отново критикува САЩ заради настоящата им политическа позиция срещу Анкара, предава  Anadolu Agency . \r\n„САЩ не знаят, не могат да видят кой е истинският им приятел. Можем лесно да разрешим проблемите си със САЩ, но не и с настоящия начин на мислене“, заяви Чавушоглу пред журналисти по време на закриващата си реч на десетата посланическа конференция в столицата Анкара. \r\nКоментарът на Чавушоглу идва, след като финансовият министър на САЩ Стивън Мнучин в четвъртък заплаши Турция с налагането на нови санкции, ако американският свещеник Андрю Брънсън не бъде освободен, което е и първоначалната причина за рязкото изостряне на отношенията между двете съюзнички в НАТО и налагането на санкции.  Йонислав Дочев", "date": "2018.08.16", "title": "Мевлют Чавушоглу: САЩ не могат да видят кой е истинският им приятел"}
{"url": "http://www.focus-news.net/news/2018/08/16/2556856/istorikat-dots-d-r-petar-nenkov-slavniyat-balgarski-palkovodets-general-mayor-atila-zafirov-zavarshva-zhivota-si-v-krayna-nishteta.html", "text": "Славният български пълководец генерал-майор Атила Зафиров завършва живота си в крайна нищета. Това каза в предаването „Със славната 2-ра Тракийска дивизия – За честта на България” на  Радио „Фокус”-Пловдив  историкът доц. д-р Петър Ненков. След пенсионирането си от армията той живее мизерно. „Накрая дори не му стигат пари, за да си плати квартирата, в която живее под наем в София”, разказа Ненков. За него пише и генерал Стефан Тошев: „Как умират заслужилите хора у нас като запасният генерал Атила Зафиров, пренесли всичко свое в жертва на Родината и умрял без никакви средства. Този български мъченик бе оставен от Двореца цели две години да влачи мизерно съществувание и да угасва бавно, без помощ, много често дори без вечеря. А той беше нещо много повече от един военачалник. Той беше човек с главна буква, който написа в служебния си списък дела и подвизи по време на четири войни, за които други народи въздигат на своите генерали величествени паметници!”. \r\n„Освен като бележит военен деец, генерал-майор Атила Зафиров се отличава и със своята доблестна гражданска позиция”, разказа още Ненков. Той смята, че най-голямото зло за България е политиката на Фердинанд. Думите му „Тия скакалци около Фердинанд изядоха всичко. Те изядоха България!“ достигат и до Двореца. Монархът е злопаметен и не забравя нанесената му обида. \r\nСлед Първата световна война Зафиров е назначен за началник на 2-ра Тракийска дивизионна област в Пловдив. Той полага неимоверни грижи за сираците, чиито бащи са загинали във войните за национално обединение на България. Цялата си генералска заплата отделя за дрехи и храна на децата в пловдивските сиропиталища. \r\nЦветана ТОНЧЕВА", "date": "2018.08.16", "title": "Историкът доц. д-р Петър Ненков: Славният български пълководец генерал-майор Атила Зафиров завършва живота си в крайна нищета"}
