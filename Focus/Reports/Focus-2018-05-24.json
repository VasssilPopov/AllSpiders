{"url": "http://www.focus-news.net/news/2018/05/24/2525922/blagoevgrad-35-km-e-opashkata-ot-tovarni-avtomobili-na-izlizane-ot-balgariya-prez-gkpp-kulata-15-km-e-kolonata-na-vlizashtite-v-stranata.html", "text": "3,5 км е опашката от товарни автомобили на излизане от България през ГКПП „Кулата“, 1,5 км е колоната на влизащите в страната, предаде репортер на Агенция „Фокус“.", "date": "2018.05.24", "title": "Благоевград: 3,5 км е опашката от товарни автомобили на излизане от България през ГКПП „Кулата“, 1,5 км е колоната на влизащите в страната"}
{"url": "http://www.focus-news.net/news/2018/05/24/2525919/sport-dunav-otselya-sled-pobeda-s-21-nad-tsarsko-selo.html", "text": "Дунав победи с 2:1 Царско село в бараж за оставане или влизане в Първа лига, игран на базата на Ботев Пловдив в Коматево. Всички голове паднаха през второто полувреме, като първо русенци поведоха с два гола, а в последствие втородивизионният отбор върна един гол, което в крайна сметка се оказа недостатъчно. От 20:30 предстои баража за класиране в европейските турнири между третия в крайното класиране Левски и седмия Черно море, който ще се играе на стадион „Георги Аспарухов“ в столицата.", "date": "2018.05.24", "title": "Спорт: Дунав оцеля след победа с 2:1 над Царско село"}
{"url": "http://www.focus-news.net/news/2018/05/24/2525921/stanimir-stanimirov-instruktor-po-rafting-raftingat-e-edna-ot-emblemite-na-obshtina-simitli.html", "text": "Рафтингът е една от емблемите на Община Симитли. Това каза за Радио „Фокус“ – Пирин Станимир Станимиров, инструктор по рафтинг, каяк и алпинизъм. Той отбеляза, че макар това да е опасен и екстремен спорт, през последните години популярността му нараства. „Рафтингът представлява спускане с гумена лодка, наричана рафт, в бързи води. Там, където има бързеи в реките, разбира се, съществуват и опасности, тоест камъни, подмоли, валяци, дървета, вълни и така нататък. Оказва се обаче, че през последните години все по-малко са онези, които не знаят какво точно представлява рафтингът. В общи линии се радваме на голям интерес от страна на посетителите“, каза още Станимиров. Той добави, че има както хора, които не са се докосвали до това изживяване, така и такива, които вече са се спускали с рафтинг, харесало им е и искат да изживеят адреналина отново и отново. „Бих казал, че за общината, рафтингът вече е една от емблемите, защото най-хубавото трасе, което се намира в Кресненското дефиле е на територията на Симитли. Като цяло хората много се бъркат, когато говорим за Кресненското дефиле, защото си мислят, че то е само на територията на Община Кресна, но всъщност голяма част от дефилето е на територията на Симитли“, добави Станимиров. Той подчерта, че с помощта на Общината успяват да развият рафтинга до високото ниво, на което е в момента.\r\nЛивия НИНОВА", "date": "2018.05.24", "title": "Станимир Станимиров, инструктор по рафтинг: Рафтингът е една от емблемите на Община Симитли"}
{"url": "http://www.focus-news.net/news/2018/05/24/2525925/gerb-blagoevgrad-otbelyaza-praznika-na-grada-i-denya-na-balgarskata-prosveta-i-kultura-i-na-slavyanskata-pismenost.html", "text": "Народният представител от ГЕРБ и областен координатор на партията за област Благоевград Даниела Савеклиева, кметът на Благоевград д-р Атанас Камбитов, общински съветници от партията и сътрудници на евродепутатите Андрей Новаков и Асим Адемов взеха участие в честванията на Деня на българската просвета и култура и на славянската писменост и Празник на град Благоевград. Те положиха цветя и се преклониха в знак на признателност пред паметника на светите братя Кирил и Методий пред Националната хуманитарна гимназия и се включиха в празничното шествие на училищата в града. Това съобщиха от пресцентъра на ПП ГЕРБ.\r\nТържествата по повод двойния празник продължиха с концерт на деца от Благоевград, възпитаници на школите към Центъра за личностно и творческо развитие, който се проведе на пл. „Македония“\r\n„Днес честваме 24 май – един от най-светлите български празници. Този ден е повод за гордост и символ на достойнство. Днес се прекланяме пред делото на светите братя Кирил и Методий. На всички учители, просветители, културни дейци и ученици желая да са здрави и да не спират да бъдат бранители на българската култура и духовност“, каза Даниела Савеклиева", "date": "2018.05.24", "title": "ГЕРБ-Благоевград отбеляза празника на града и Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525923/varna-namalyal-e-broyat-na-uchilishtata-za-obshto-obrazovanie-v-oblastta.html", "text": "В сравнение с предходната учебна година броят на училищата за общо образование е намалял с 3. Това съобщиха от пресцентъра на Териториално статистическо бюро – Североизток. Учебни занятия към 1-ви октомври 2017 г. в област Варна се водят в 101 общообразователни и специални училища, като учениците в тях са 41 700. В една паралелка в общообразователните и специалните училища се обучават средно по 23 ученици. През учебната 2016/2017 година 1 100 ученици от I до VIII клас са напуснали общообразователните и специалните училища. През 2017 г. основно образование в общообразователните и специалните училища са завършили 6 700, а средно образование – 1 800 ученици. Учителите (вкл. директорите и заместник-директорите с преподавателска заетост) в общообразователните и специалните училища през учебната 2017/2018 година са 3 600.\r\nОбщият брой на учащите в професионални учебни заведения във Варна е 8 900. Професионалното образование и обучение в област Варна през учебната 2017/2018 година се осъществява в едно училище по изкуствата, едно спортно училище, 19 професионални гимназии и 3 професионални колежа с прием след средно образование. През учебната 2017/2018 година учителите (вкл. директорите и заместник-директорите с преподавателска заетост) в професионалните училища са 759.", "date": "2018.05.24", "title": "Варна: Намалял е броят на училищата за общо образование в областта"}
{"url": "http://www.focus-news.net/news/2018/05/24/2525928/blagoevgrad-zapochnaha-abiturientskite-balove-v-grada.html", "text": "За поредна година Община Благоевград постла червен килим за абитуриентите от учебните заведения в областния център, съобщиха от пресцентъра на Общината. Преминавайки под красива арка от цветя, началото на тържествата поставиха зрелостниците от ПГИ „Иван Илиев“ и ЕГ „Акад. Людмил Стоянов“.\r\nПо време на дефилето, абитуриентите показаха стилни облекла и прически и се снимаха за спомен. След това те продължиха по главната пешеходна улица в Благоевград под инсталацията от цветни чадъри.\r\nУтре, от 18:00 часа, по червения килим ще преминат възпитаниците на ПГТЛП „Гоце Делчев“, ПСАГ „Васил Левски“, НХГ „Св.св. Кирил и Методий“V „Георги Измирлиев“ и СУИЧЕ „Св. Климент Охридски“.", "date": "2018.05.24", "title": "Благоевград: Започнаха абитуриентските балове в града"}
{"url": "http://www.focus-news.net/news/2018/05/24/2525924/tass-sasht-vavedoha-sanktsii-sreshtu-aviatsionniya-otrasal-na-iran.html", "text": "САЩ въведоха санкции по отношение на две ирански авиокомпании, един турски авиопревозвач, както и три регистрирани в Турция логистически компании, свързани с вече фигуриращите в санкционните списъци ирански авиокомпании Mahan Air и Meraj Air. Това съобщи в четвъртък Управлението по контрола над чуждестранните активи на Министерството на финансите на САЩ, предава ТАСС.\r\nВ съпровождащото заявление на ведомството се отбелязва, че за връзки с Mahan Air са въведени ограничения против базираните в Иран авиокомпании Blue Airways и турската Otik Aviation. За отношения с Mahan Air също попадна под санкции турската мрежа за материално-техническо осигуряване, в която влизат Trigron Lojistik, RA Havacilik, и 3G Lojistik и един гражданин на Турция. Посочените компании са позволявали на Mahan Air, намираща се в санкционните списъци от 2011 година, да обслужва своя авиопарк.\r\nИранската компания Dena Airways и две свързани с нея физически лица са вкарани в черните списъци заради връзки с Meraj Air, която се намира под американски ограничения от 2014 година. Последната, според версията на Вашингтон, включително е помагала на Техеран да доставя оръжия на Въоръжените сили на Сирия.\r\nКакто се отбелязва, под санкции също попадат 31 въздушни съда, които така или иначе имат отношение към вече фигуриращите в черните списъци авиокомпании. Всички лица и организации, които дадат разрешение за излитане или кацане на тези самолети, също ще попаднат под американските рестрикции, отбелязва министерството на финансите.\r\nТАСС припомня, че в понеделник държавният секретар на САЩ Майк Помпео увери, че Вашингтон е готов да работи с Техеран над разрешаването на проблемите в отношенията, включително и за сключване на нова сделка, която да замени Съвместният всеобхватен план на действие (СВПД ограничаваше ядрените разработки на Иран в замяна на отмяна на съществуващите санкции на Съвета за сигурност на ООН и едностранните рестрикции, въведени в течение на времето от САЩ и ЕС), от който Тръмп обяви, че се оттегля на 8 май. Конкретно, външният министър на САЩ представи 12 условия за подписване на ново споразумение с Иран. Сред тях той причисли гаранцията, „че Иран никога няма да има ядрено оръжие и че той ще се откаже от злонамереното си поведение, което не може да бъде гарантирано от СВПД“. Освен това, според мнението на американската страна, Иран трябва да се отчита пред МААЕ (Международната агенция за атомна енергия) за военната съставляваща на ядрената си програма и да се откаже напълно от такава дейност, както и да предостави достъп на инспекторите на агенцията до всички обекти на своята територия.\r\nПревод и редакция:", "date": "2018.05.24", "title": "ТАСС: САЩ въведоха санкции срещу авиационния отрасъл на Иран"}
{"url": "http://www.focus-news.net/news/2018/05/24/2525929/predstoyashti-mezhdunarodni-sabitiya-za-25-may-agentsiya-fokus.html", "text": "***Германският канцлер Ангела Меркел посещава китайския южен технологичен хъб Шенжен\r\n***ЕС разкрива мерките за защита на личните данни във връзка със скандала около Cambridge Analytica\r\n***В Ирландия се провежда исторически референдум за легализация на абортите\r\n***Парламентарната асамблея на НАТО провежда пролетната си сесия в Полша\r\n***Шотландската национална партия (СНП) публикува доклад за независимостта във връзка с напрежението с британското правителство около Брекзит\r\n***Лидерът на ливанската групировка „Хизбулла“ ще направи телевизионно обръщение\r\n***", "date": "2018.05.24", "title": "Предстоящи международни събития за 25 май ( Агенция „Фокус“ )"}
{"url": "http://www.focus-news.net/news/2018/05/24/2525930/nimh-utre-shte-preobladava-slanchevo-vreme-na-mesta-shte-ima-kratkotrayni-valezhi-ot-dazhd-s-gramotevichni-buri-i-usloviya-za-gradushki.html", "text": "През нощта над по-голямата част от страната ще е предимно ясно. В сутрешните часове над крайните източни райони ще се образува ниска слоеста облачност. Утре ще преобладава слънчево време. Около обяд отново ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури, ще има условия и за градушки. Ще духа слаб до умерен вятър от изток-североизток. Максималните температури ще са между  25° и 30°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус“ дежурният синоптик Боряна Маркова. Атмосферното налягане ще е около средното за май и ще е без съществена промяна.\r\nПо Черноморието ще е предимно облачно с краткотрайни валежи от дъжд и гръмотевици. Ще духа слаб до умерен вятър от север-североизток. Максимални температури на въздуха – между 22° и 25°. Температурата на морската вода е 20-23°. Вълнението на морето ще е 2-3 бала.\r\nВ планините преди обяд ще е предимно слънчево, но около обяд отново ще се развива купеста и купесто-дъждовна облачност, на места ще има краткотрайни валежи придружени с гръмотевици. Ще духа умерен, временно силен вятър от изток-североизток. Максималната температура на височина 1200 метра ще е около 17°, на 2000 метра – около 10°.\r\nПрез почивните дни остава неустойчиво, с краткотрайни валежи и гръмотевици в часовете след обяд и преди полунощ; преди обяд над по-голямата част от страната ще бъде слънчево. В събота явленията ще са в отделни райони, главно в Централна и Източна България, в неделя – на места из цялата страна. Вятърът ще бъде от изток-североизток, слаб, в Източна България - умерен. Дневните температури слабо ще се понижат и в неделя ще са предимно между 23° и 28°. В понеделник намалява вероятността за превалявания в Източна България. Ще преобладава слънчево време, с по-значителни временни увеличения на облачността над западната половина от страната, където ще превали и прегърми.", "date": "2018.05.24", "title": "НИМХ: Утре ще преобладава слънчево време, на места ще има краткотрайни валежи от дъжд с гръмотевични бури и условия за градушки"}
{"url": "http://www.focus-news.net/news/2018/05/24/2525931/plovdiv-57-e-ravnishteto-na-bezrabotitsa-v-asenovgrad-v-nachaloto-na-may.html", "text": "5,7 % е равнището на безработица в Асеновград по последни данни от началото на месец май. Това съобщиха за Радио „Фокус“ – Пловдив от дирекция „Бюро по труда“ – Асеновград. Общият брой безработни, регистрирани в дирекцията, е 1568 души. В сравнение със същия период на миналата година, когато са били 1866 души, броят им  е намалял с 16 %. Жените продължават да са по-голяма част от безработните – 63,1 %. Лицата без квалификация съставляват 57,9 % от регистрираните. Средният престой на 1 лице на борсата е около 30 месеца. Продължителността на безработица в Асеновград е 16 месеца. Продължително безработните, тоест регистрирани повече от 1 година в Бюрото по труда, са 29,5 % от общия брой на регистрираните. Регистрирани повече от 24 месеца са близо 20 % от безработните. От общо 162 души, постъпили на работа през месец април, 117 са с посредничеството на Дирекция „Бюро по труда“ – Асеновград.\r\nТони МИХАЙЛОВ", "date": "2018.05.24", "title": "Пловдив: 5,7 % е равнището на безработица в Асеновград в началото на май"}
{"url": "http://www.focus-news.net/news/2018/05/24/2525950/the-hill-donald-tramp-e-prodiktuval-vsyaka-duma-ot-pismoto-otmenyashto-sreshtata-sas-severna-koreya.html", "text": "От Белия дом представиха нови детайли относно решението на президента Доналд Тръмп да отмени планираната за 12 юни среща на върха със Северна Корея, разкривайки че решението е било взето след като екип на САЩ е бил зарязан от представителите на Северна Корея и добавяйки, че писмото отменящо срещата с Ким Чен-ун е написано на 100 процента от Тръмп, пише The Hill.\r\n„Президентът продиктува сам всяка дума в писмото“, заяви представител на Белия дом.\r\nПисмото набляга върху „невероятния гняв и открита враждебност“ на Ким Чен-ун към САЩ.\r\n„Чувствам, че не е подходящо в това време да проведем тази дълго планирана среща“, пише Тръмп в писмото публикувано от Белия дом.\r\nПредставителят на Белия дом също така хвърли съмнение върху това дали Северна Корея действително е унищожила своята ядрена площадка, заявявайки че международни инспектори не са били допуснати на събитието.\r\n„На държавния секретар Майк Помпео и на южнокорейското правителство им бе обещано, че международни експерти и представители на двете страни ще бъдат поканени да станат свидетели и да потвърдят днешното унищожение на ядрената площадка“, заяви представителят.\r\nИзявлението на Северна Корея наричайки вицепрезидентът на САЩ Майк Пенс „политически глупак“ и заплашвайки САЩ изглежда, че е било пречупващата точка за Тръмп.\r\nНа сутринта на 24 май Доналд Тръмп се е срещнал със своя екип по национална сигурност, включително Пенс и Помпео, и е взел решението да отмени срещата.\r\n„Вярвам, че това е огромна спънка за Северна Корея и, действително, спънка за света“, пише Тръмп в писмото си.\r\nТой също отправи предупреждение към Пхенян, заявявайки че ядрените оръжия на САЩ са „толкова масивни и силни, че се моля на Господ никога да не бъдат използвани“.\r\n„Някой ден се надявам да те срещна. Ако промениш решението си относно тази толкова важна среща, моля да не се колебаеш да ми звъннеш или пишеш“, завършва Тръмп. Йонислав Дочев", "date": "2018.05.24", "title": "The Hill: Доналд Тръмп е продиктувал „всяка дума“ от писмото отменящо срещата със Северна Корея"}
{"url": "http://www.focus-news.net/news/2018/05/24/2525933/varna-stotitsi-devnentsi-se-vklyuchiha-v-obshtogradsko-tarzhestvo-za-24-ti-may.html", "text": "Стотици девненци се включиха в общоградско тържество за 24-ти май. Това съобщиха от пресцентъра на Община Девня. За трета поредна година Общината организира общоградско шествие, решено в цветовете на българското знаме. В представителните блокове, които бяха предвождани от духов оркестър, се включиха всички училища и детски градини в града. Ученици с ленти „Отличник“, знаменосци, цветя, празнични транспаранти, балони, усмивки и звуците на „Върви, народе възродени…“ изпълниха града с особена тържественост, която напомни за честването на 24 май в миналото. Множеството тръгна от филиала на СУ „Васил Левски“ и стигна до площада пред читалище „Просвета“, където ученици и деца от детските градини изнесоха тържествен концерт пред многолюдната публика.\r\nВ своята приветствена реч кметът на Община Девня Свилен Шитов заяви, че 24 май е най-светлият български празник и припомни епохалното дело на светите братя Кирил и Методий и на техните ученици. „Поклон и чест на всички учители и на всички културни и просветни дейци! Бъдете здрави и все така непреклонни в трудните времена, в които живеем, всеотдайни и успешни във Вашето дело! Насърчавайте Вашите ученици с любов към знанието, мъдростта и българщината! Честит празник!“, приветства множеството Свилен Шитов. Кметът награди един предучилищен и двама училищни педагози с плакети за принос в областта на образованието през учебната година. Това са учителките Пенка Божкова от детска градина „Незабравка“, Марияна Василева от Основно училище „Св. св. Кирил и Методий“ и Веселина Иванова от Средно училище „Васил Левски“. Всички 90 отличници от двете девненски училища получиха грамоти от името на кмета.", "date": "2018.05.24", "title": "Варна: Стотици девненци се включиха в общоградско тържество за 24-ти май"}
{"url": "http://www.focus-news.net/news/2018/05/24/2525926/premierat-na-makedoniya-zoran-zaev-nyama-nishto-tezhko-i-losho-ot-gradeneto-na-priyatelstvo-rezultatite-se-poznavat-v-makedoniya-i-balgariya.html", "text": "Няма нищо тежко и лошо от граденето на приятелство, резултатите се познават в Македония и България.\r\nТова каза македонският министър-председател Зоран Заев по време на приема в българското посолство в Италия по повод 24 май, предаде репортер на Агенция \"Фокус\". \"За мен е чест, че на този голям християнски празник Господ ни даде на мен и премиера Борисов да направим нещо, което гради приятелство на двете земи\", каза Заев. Той посочи, че двете страни са приятелски. Заев отчете, че от подписването на договора за добросъседство и приятелство днес са изминали месеци. Според него съвместното честване на 24 май е в духът на договора. По думите му резултатите се познават в България и Македония.\r\nДеница КИТАНОВА", "date": "2018.05.24", "title": "Премиерът на Македония Зоран Заев: Няма нищо тежко и лошо от граденето на приятелство, резултатите се познават в Македония и България"}
{"url": "http://www.focus-news.net/news/2018/05/24/2525927/afp-nikolas-maduro-se-zakle-za-vtoriya-si-6-godishen-mandat-kato-prezident-na-venetsuela.html", "text": "Николас Мадуро в четвъртък се закле за втория си мандат като президент на Венецуела, предава AFP.\r\nМадуро се закле „да защитава и прилага Конституцията и да води всички революционни промени“ по време на церемония в Конституционното събрание, което бе свикано миналата година.\r\nБившият шофьор на автобус, на 55 години, беше преизбран в неделя на избори, бойкотирани от основната опозиция, както твърди „Франс прес“ и осъдени от някои държави, включително САЩ, които ги определиха като „фалшифицирани“.\r\nПревод и редакция:", "date": "2018.05.24", "title": "AFP: Николас Мадуро се закле за втория си 6-годишен мандат като президент на Венецуела"}
{"url": "http://www.focus-news.net/news/2018/05/24/2525586/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Съдът в Македония осъди бившия премиер на страната Никола Груевски на две години затвор за това, че е повлиял покупката на луксозна бронирана кола, пише  The Washington Post.\r\nСъдът реши, че Груевски, премиер на страната между 2006 и 2016 г. е повлиял служители от МВР през 2012 г. да купят луксозен мерцедес на стойност от 600 хил. евро. 47-годишният Груевски не присъства в съда при изчитането на присъдата.\r\nТой е осъден с доказателствата от аудиоматериали, събрани по време на масивния скандал с подслушването от 2015 г., довел до падането на правителството му. Съдията по делото е решил да използва материала като доказателство, след като решава, че така се диктува от обществения интерес. \r\nСъщевременно бившият заместник-вътрешен  министър Джоко Поповски е осъден по делото за злоупотреба с правомощия и е осъден да шест години и шест месеца.\r\n*** Държавният секретар на САЩ Майк Помпео заяви, че правителството „няма да толерира“ руските опити за намеса на частичните избори за конгрес, които ще се проведат през ноември, пише  The Hill.\r\nПомпео заяви, че Държавният департамент разполага със специален бюджет от 55 милиона долара, за да контрира влиянието на Москва върху политическата система на САЩ. \r\n„Няма да толерираме руската намеса на нашите избори. Предстои много работа, но бъдете сигурни, че ще предприемем необходимите мерки в отговор на руските действия“, заяви Помпео. \r\nПо-рано държавният секретар, чиито правомощия започнаха преди около месец, заяви, че ще заеме твърди позиции срещу руските опити за намеса. „Конфликтът между САЩ и Русия е причинен от лошото поведение на самата Русия“, допълни той. „Искаме позитивни отношения с руското правителство, но за това неговото поведение трябва да се промени“, убеден е държавният секретар-.\r\n*** Северна Корея разреши в последния момент на южнокорейските репортери да отразят закриването на ядрения полигон „Пунгери“ от сряда до петък. Миналата седмица като каприз Северна Корея ги заличи от списъка с поканените чужди репортери и отказа да им издаде виза, съобщава южнокорейското издание  „Чосун Илбо“.\r\nНа 12 май Пхенян покани подбрани репортери от пет държави – Южна Корея, САЩ, Великобритания, Китай и Русия да отразят събитието, но промени мнението си за южнокорейските след поредния вътрешнокорейски спор. Южнокорейските репортери, избрани от медии, които не са твърде критични към пхенянския режим временно се оказаха в своеобразно „висящо“ положение в Пекин.\r\nЖурналистите излетяха със севернокорейски самолет от Пекин във вторник сутринта до Вонсан в Северна Корея – най-близкото летище до „Пунгери“. Осемте южнокорейски журналисти стояха в Пекин до вторник през нощта в случай, че Северна Корея промени мнението си, но след това се върнаха в Сеул. В сряда сутринта те получиха изненадващо разрешение за полет до Вонсан и се наложи да се качат на специално подготвен чартърен полет, организиран от южнокорейското правителство.\r\n*** Иранският външен министър Мохамад Джавад Зариф заяви, че външната политика на САЩ е „дадена под наем“ и всяка лобистка група, готова да плати повече, може да задвижи САЩ към собствените си цели, предаде  Tehran Times.\r\nГоворейки за скорошните антиирански изказвания на държавния секретар на САЩ Майк Помпео, Зариф заяви, че те са „безсмислени, срамни и нелогични“ и затова не заслужават реакция.\r\n„Правителството на САЩ се е превърнало в затворник на собствените си илюзии, но и е затворник на корумпирани лобистки групи, които всеки ден се разкриват пред обществото“, допълни иранският министър.\r\n***", "date": "2018.05.24", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/05/24/2525920/premierat-boyko-borisov-ventsite-na-makedoniya-i-balgariya-pred-pametnika-na-kiril-i-metodiy-v-balgarskoto-posolstvo-v-italiya-ne-si-prechat.html", "text": "Венците на Македония и България пред паметника на Кирил и Методий в българското посолство в Италия не си пречат. Това каза българският премиер Бойко Борисов по време на приема в българското посолство в Италия по повод 24 май – Ден на славянската писменост и култура, предаде репортер на Агенция „Фокус“.  „Искам да погледнете паметниците на двамата братя Кирил и Методий“, каза Борисов и визира двата венеца пред тях от българската и македонската страна. По думите му те не си пречат. \"Колко е хубаво да празнуваме заедно. Аз също съм минал по този път да се бутаме, коя делегация първа да влезе\", каза Борисов. Той посочи, че както венците, така и Кирил и Методий са двама и са велики. Борисов още веднъж честити празника на всички будители, математици и културни дейци.  \r\nДеница КИТАНОВА", "date": "2018.05.24", "title": "Премиерът Бойко Борисов: Венците на Македония и България пред паметника на Кирил и Методий в българското посолство в Италия не си пречат"}
{"url": "http://www.focus-news.net/news/2018/05/24/2525587/predstoyashti-sabitiya-v-stranata-za-24-may-agentsiya-fokus.html", "text": "***\r\nОт 10.30 часа, по повод 24 май - Ден на българската просвета у култура и славянска писменост ще се състои празнично шествие от Археологическия музей до паметника на св. св. Кирил и Методий пред Националната библиотека.  От 11.00 часа ще се проведе официална церемония пред паметника на св. св. Кирил и Методий. Поздравителни слова ще произнесат Румен Радев – президент на Република България, Йорданка Фандъкова – кмет на София, Красимир Вълчев – министър на образованието и науката на Република България. От 11.30 часа в Националната библиотека ще бъде отрита изложба „Българската ръкописна традиция през вековете“. \r\n***\r\nОт 18.30 часа в Националния исторически музей в столицата президентът Румен Радев и съпругата му ще бъдат домакини на традиционния прием по случай Деня на славянската просвета и култура и на славянската писменост.\r\n***\r\nВицепрезидентът Илияна Йотова ще открие тържествата по случай Деня на славянската писменост и българската просвета и култура и Деня на града. От 09.00 часа вицепрезидентът ще разговаря с учителския колектив на ОУ „Св. св. Кирил и Методий“ и ще приветства учениците. От 09.50 часа Илияна Йотова ще се включи в тържественото шествие до централния градски площад, където е предвидена официална празнична програма.\r\n*** \r\nПредседателят на Народното събрание Цвета Караянчева ще участва в тържественото честване на 24 май в Кърджали. В 10.30 часа ще се проведе празнично шествие от Дома на културата до паметника на Освободителите в града. Председателят на парламента ще произнесе слово по повод Деня на българската просвета и култура и славянската писменост пред присъстващите на тържеството.\r\n***\r\nЗа първи път в България ще бъде честван Европейският ден на парковете – 24 май. Тази година надсловът на празника е „Културното наследство: то е в нашата природа“. За целта Асоциация на парковете в България организира туристическа обиколка в Природен парк Витоша с водачи. Сборният пункт на разходката е на спирката на автобус № 98 в с. Железница. (до Кметството) в 10.00 часа.\r\n***\r\nОт 10.00 часа в Патриаршеската катедрала „Св. Александър Невски\" ще бъде отслужен молебен от Негово Преосвещенство Мелнишкия епископ Герасим, Главен секретар на Св. Синод на БПЦ-БП заедно със столични свещеници. След молебена литийното шествие ще се отправи към Народната библиотека.\r\n***\r\nВ 11.00 часа в Аулата на Софийския университет, с академично тържество ще бъде отбелязан 24 май - Ден на българската просвета и култура и на славянската писменост. Ректорът на Софийския университет „Св. Климент Охридски” проф. дфн Анастас Герджиков ще произнесе приветствено слово. \r\n***\r\nОт 14.00 часа в централата на КТ „Подкрепа“ Синдикат „Образование“ ще връчи награди на учители за особени заслуги в областта на просветното, културното и синдикално дело „Стоян Михайловски“. Ще бъдат наградени и ученици и учители от конкурса за творческа работа „На учителя с любов“. Очаква се на събитието да присъстват министърът на образованието Красимир Вълчев, кметът на София Йорданка Фандъкова и др.\r\n***\r\nОт 14.00 часа пред Народния театър ще се състои празник на буквите. \r\n***\r\nПо случай Деня на българската просвета и култура и на славянската писменост - софиянци и гости на столицата ще могат да видят следните изложби в Столична библиотека: „Прослава на св. св. Кирил и Методий. История на празника“, „Илюстрации от поколението Милениум“; „Солунските братя Константин Кирил Философ и Методий моравски епископ“, „Български резбарски школи“. От 16.00 часа в Мраморното фоайе на библиотеката ще се състои празничен концерт. \r\n***\r\nВ 17.00 часа  в парка зад НДК ще се състои празник на буквите по повод Деня на българската просвета, култура и славянската писменост – 24 май. \r\n***\r\nВ театър „Българска армия” за 28-ми път Фондация „Академия Аскеер” ще връчи своите национални награди за постижения в театралното изкуство през изтеклия сезон.\r\n***\r\nВ 10.30 часа на пл. „Акад. Николай Хайтов“ ще се състои тържествено честване на 24 май – Празник на славянската писменост и на българската просвета и култура.\r\n***\r\nВ 18.30 часа на пл. „Акад. Николай Хайтов“ ще се състои тържествен ритуал за изпращане на абитуриентите от СУ „Св. св. Кирил и Методий”, ПГ „Цар Иван Асен II” и ПГ по ХВТ „Св. Димитрий Солунски” – професия „Хлебар-сладкар”.\r\n***\r\nОбщина Банско ще отбележи 24 май – Денят на светите братя Кирил и Методий, на славянската писменост, и на българската просвета и култура, с тържествено честване. От 11.00 часа ще бъдат обявени отличилите се ученици и учители през изминалата учебна година. Те ще бъдат наградени от кмета Георги Икономов и аплодирани от местната общественост. От 20.00 часа на пл. „Никола Вапцаров” ще се състои дефиле на абитуриентите на Община Банско.\r\n***\r\nОт 11.00 часа на площад „Македония“ ще се проведе празничен концерт на училищата от града по повод 24 май. Преди това ще има шествие в два лъча. От 13.00 часа на площад „Македония“ ще се проведе инициативата „Написаното остава. Пиши правилно!“ на Института за български език при БАН. \r\n***\r\nОт 17.00 часа на площад „Македония“ Народно читалище „Н. Вапцаров-1866г.“, Биг Бенд, Камерна опера – Благоевград ще изнесат празничен концерт. \r\n***\r\nОт 20.00 часа на площад „Македония“ Стефан Вълдобрев и „Обичайните заподозрени“ ще изнесат концерт по повод празника на Благоевград. \r\n***\r\nВ 10.30 часа от площад „Тройката“ ще тръгне тържествено шествие по повод 24 май - Ден на българската просвета и култура и на славянската писменост. Шествието ще премине по главната улица „Александровска“ и обновената „Богориди“, като ще финишира на открита сцена „Охлюва“, където в 11.00 часа ще започне празничен концерт с участието на детски състави от Бургас.\r\n***\r\nВ 12.00 часа година в изложбената зала на ул. „Александровска“ 22 ще бъде открита традиционната празнична изложба на бургаските художници. На събитието ще бъде връчена и наградата „Млад художник на годината“ на името на бургаския художник Руси Стоянов.\r\n***\r\nВ 09.20 часа в Катедралния храм „Св. Успение Богородично“ ще бъде отслужен благодарствен молебен. В 10.00 часа на пл. „Св. Св. Кирил и Методий“ ще бъде издигнат българският флаг, след което ще бъде изпълнена фолклорна композиция, а във въздуха ще полетят големи балони с буквите от кирилицата. Под звуците на химна „Върви, народе възродени“, ще тръгне празничното шествие. В 11.00 часа пред входа на Морската градина ще започне концерт под мотото „Да поиграем на празника” на фолклорен ансамбъл „Варна“.\r\n*** \r\nОт 10.00 часа в ритуалната зала на Община Велико Търново ще се проведе среща на кмета на Велико Търново Даниел Панов с дейци на просветата, науката, културата и изкуствата. \r\n*** \r\nОт 10.30 часа от площад „Велчова завера“ до Община Велико Търново ще се проведе празнично шествие за Деня на българската просвета, култура и писменост.  От 11.00 часа пред Община Велико Търново ще се проведе официално честване по случай Деня на славянската писменост и култура.\r\n*** \r\nОт 12.00 часа в Спортен комплекс „Ивайло“ ще се проведе лекоатлетически турнир, изложба и футболни срещи – 60 години Стадион „Ивайло“. \r\n*** \r\nОт 18.00 часа пред МДТ „Константин Кисимов“ ще се проведе дефиле на абитуриентите от великотърновските училища.\r\n*** \r\nОт 21.30 часа на площад „Цар Асен I“ ще бъде излъчена прожекция на аудиовизуалния спектакъл „Царевград Търнов – звук и светлина“. \r\n***\r\nВ 10.00 часа от площад „Македония“ ще започне празнично шествие, което ще премине по бул. „Никола Войводов“, след това Пред сградата на Народно читалище „Развитие“ колоната ще се раздели на два лъча. Групата, носеща българското знаме, ще продължи към площад „Христо Ботев“, където ще бъде поставено пред паметника на поета революционер. След това  трикольорът ще бъде закачен върху сградата на Драматично-кукления театър, по повод предстоящите Ботеви дни. Вторият лъч ще се насочи към паметника на  братята Св. св. Кирил и Методий, където ще започне и тържественото честване за 24 май. От 18.30 часа, в залата на Драматично-куклен театър ще бъде представен музикалният спектакъл „На нея с обич”, посветен на творчеството на Емил Димитров.\r\n*** \r\nОт 10.00 часа на пл. „Георги Измирлиев“ ще бъде отбелязан Денят на българската просвета и култура и на славянската писменост: – празнично шествие с участието на деца от детските заведения, ученици, учители, дейци на просветата и културата. \r\n*** \r\nОт 18.00 часа на пл. „Георги Измирлиев“ ще се проведе тържествено шествие на абитуриентите на Горна Оряховица. \r\n***\r\nВ 11.00 от площад „Гоце Делчев” тръгва празнично шествие. В 11.30 часа на площад „Македония” пред Дома на културата започва Празничната програма на учебните заведения от града.\r\n***\r\nОт 08.00 до 09.30 часа с тържества във всички учебния заведения ще започнат празничните прояви за Деня на българската просвета у култура и славянска писменост – 24 май. В 9.00 часа в храм „Свети Георги“ добрички духовници ще отслужат благодарствен молебен за делото на солунските братя Кирил и Методий. В 9.45 часа пред паметника на равноапостолите на пл. „Свобода” ще бъдат положени цветя и венци от представители на община Добрич, Областна управа, училища и културни институти. В 10.00 часа на площад „Свобода“ започва празничното шествие на ученици, студенти, дейци на културата, образованието и науката. Празникът продължава в 11.30 часа на площад „Свобода“ с фолклорен концерт. От 18.00 часа ще звучат изпълнения на  Студио за поп-рок певци „Сарандев“ при Младежки център - Добрич. В 19.00 часа в Клуб Клуб „The Maze“ ще се отбележи Рожден ден на Читателско студио „Добруджански истории“.\r\n***\r\nОт 11.00 часа на площад „Свобода“ ще се състои Церемония по награждаване „Учител на годината”.\r\n***\r\nС тържествено шествие и награждаване на местните просветители Община Златоград ще отбележи 24 май. Началото на тържественото шествие на образователни и културни институции е в 10.30 часа от Централния площад към Взаимното училище. На празника ще бъдат наградени местни учители, ученици, читалищни дейци и просветители от Община Златоград. В празничната програма ще участват деца от ДГ „Радост”, ДГ „Снежанка”, ученици от ОУ „Васил Левски” и СУ „Антим І”, танцьори от ОНЧ „Просвета 1908” - Златоград.\r\n***\r\nС богата културна програма Община Каварна ще отбележи Деня на българската просвета и култура и на славянската писменост-24 май. По традиция празничният ден ще започне с шествие, в което ще се включат възпитаници на детските и учебни заведения. От 10.30 часа на площад „Защитата на Каварна“ ще се състои празничен концерт на талантливите деца на Каварна.  Кметът на община Каварна Нина Ставрева ще връчи наградите „24 май“ в системата на предучилищното и училищното образование и на културата.\r\n***\r\nОт 11.00 часа пред Дома на енергетика всеки ще може да провери знанията си по български език и да получи безплатна консултация.\r\n***\r\nОт 11.00 часа на площад „Велбъжд“ ще се състои празнично шествие за Деня на българската просвета и култура. \r\n***\r\nОт 12.00 часа в Художествена галерия „Владимир Димитров – Майстора“ ще бъде открита изложба „Православие“ с икони от колекцията на историка Румен Манов. \r\n*** \r\nВ 10.30 часа започва тържественото шествие по повод 24 май, което ще завърши пред паметника на Кирил и Методий в Пазарджик с полагане на цветя. \r\n***\r\nОт 11.00 часа на пл. “Кракра” ще се състои Ритуал за издигане на националния флаг. Слово ще произнесе кметът на общината, след което ще се  проведе „Парад на книгата“ - празнично дефиле и „Талантите на Перник” – концертна програма с участието на художествените състави на ЦПЛР – ОДК. От 12.30 часа в Дворец на културата ще се състои тържествено награждаване на дейци на образованието, културата и журналистиката.\r\n***\r\nОт 11.00 часа в НЧ „Св. Паисий Хилендарски - 1927 г.” с. Кралев дол ще се проведе Викторина по повод Деня на българската просвета и култура и на славянската писменост.\r\n***\r\nОт 11.00 часа на площада в с. Дивотино ще се състои традиционен събор и празнична програма, организирана от Кметството и НЧ „Чичо Стоян - 1927 г.”. \r\n***\r\nВ 09.00 часа в храм „Св. св. Кирил и Методий“ Пловдивският митрополит Николай ще отслужи празнична литургия. \r\n***\r\nВ 09.00 часа в Актовата зала на ПХГ „Св. св. Кирил и Методий“ ще бъдат връчени Почетен знак на град Пловдив, Почетна значка на град Пловдив и грамоти. \r\n***\r\nВ 10.00 часа на пл. „11-ти май“ ще се състои официалното откриване на тържеството за 24 май  с химна на Република България. В 10.10 часа празнично слово ще произнесе  Началника на РУО – Пловдив Иванка Киркова. В 10.15 часа, пред паметника на славянските равноапостоли, започва празничен молебен, отслужен от Негово Високопреосвещенство Пловдивски митрополит Николай. В 10.25 часа ще бъдат положени венци и цветя, а в 10.30 часа е началото на шествието към площад „Централен“.\r\n***\r\nВ 11.40 часа на площад „Централен“ ще се проведе празничен концерт по повод 24 май. \r\n***\r\nОт 10.30 часа в Русе ще се проведе традиционно празнично шествие, което ще премине по Главната улица на града, стигайки до площада пред Общината, където от 11.00 часа ще се състои концертът на деца и състави от ОбДЦКИ-Русе. От 12.30 часа в Голяма зала на Доходно здание ще се състои Тържествената церемония-концерт, на която кметът на Община Русе Пламен Стоилов и председателят на Общински съвет – Русе чл.-кор. проф. дтн Христо Белоев ще връчат ежегодните Награди „Русе“ за постижения в областта на изкуството, културата, образованието и науката, както и приза „Студент на годината“.\r\n***\r\nОт 10.45 часа деца ще се учат да изписват сами буквите от глаголицата по време на празника на Садово и ще започне вторият Фестивал на еко- и биопроизводителите и арттворците.\r\n*** \r\nОт 9.00 часа на гроба на д-р Георги Атанасович – министър на Просвещението в Първия кабинет на България ще бъде извършено поклонение. След това от 09.15 часа от площад „Свобода“ до площад „Алеко“ ще има празнично шествие. От 9.30 часа на площад „Алеко“ ще започне  Общоградски празник по повод 24 май – Деня на българската просвета, култура и на славянската писменост. \r\n***\r\nОт 09.30 часа в Симитли ще се проведе шествие и концерт по повод Деня на славянската писменост и култура и 105-годишнина от създаването на СУ „Св. св. Кирил и Методий“ – Симитли.  \r\n***\r\nОт 10.00 часа от площад „Свобода“ до площад „България“ ще се проведе Шествие на деца и педагози от детски градини, ученици и учители от училища, представители на образователни институции.\r\n***\r\nОт 11.00 часа на Площад „България“ ще се проведе връчване на Годишните награди на Община Смолян.\r\n***\r\nОт 11.30 часа на площад „България“ ще се проведе тържествен концерт с участие на състави от ЦПЛР – ОДК гр. Смолян.\r\n***\r\nС тържествен ритуал за издигане на националното знаме на Република България ще започне честването на 24-ти май – Ден на българската просвета и култура и на славянската писменост в Стара Загора. Тази година тържественото честване ще се проведе в източната част на античния форум „Августа Траяна“ до Регионална библиотека „Захарий Княжески“. От 9.30 часа в честването ще се включат духовите оркестри и мажоретките на Пето основно училище „Митьо Станев“ и на Шесто основно училище „Свети Никола“. В 10.00 часа ще прозвучи химна на Кирил и Методий „Върви народе възродени“ в изпълнение на хора на Държавна опера Стара Загора и общинския духов оркестър. Кметът Живко Тодоров ще поздрави старозагорци по повод празника. Той ще участва и в церемонията по връчване на наградите „Стара Загора“ и „Млада Загора“.  \r\n***\r\nС празнично шествие в Тополовград ще бъде отбелязан празникът на града на 24 май. На централния площад ще бъде издигнат националният флаг и ще бъдат връчени почетни награди на изявени ученици. От 19.30 часа на площада ще започне шествие на абитуриентите от Випуск 2018, а от 20.00 часа ще изнесат празничен концерт на Тоника Домини, Дует Шик и Ева Найденова.\r\n***\r\nОт 10.30 часа от ДКТ „Иван Димов“ ще тръгне празнично шествие с ученици от хасковските училища. В 11.00 часа на откритата сцена на пл. „Свобода“ ще започне празничен концерт.\r\n***\r\nОт 10.00 часа от пл. „Кристал“, с празнично шествие, в което ще се включат деца, ученици, учители и дейци на просветата и културата ще започне празничната програма по повод  24 май – Денят на българската просвета и култура и на славянската писменост в Шумен. \r\n***\r\nОт 11.00 часа на пл. „Освобождение“ ще бъдат връчени тържествено \r\nнаградите на Шумен в системата на образованието и науката След церемонията, в 11.45 часа, на пл. „Освобождение“ започва спектакълът „Споменът за утре“ на трупата на Нешка Робева.", "date": "2018.05.24", "title": "Предстоящи събития в страната за 24 май (Агенция „Фокус“)"}
{"url": "http://www.focus-news.net/news/2018/05/24/2525591/sport-karlo-ancheloti-e-noviyat-trenyor-na-napoli.html", "text": "Италианският специалист Карло Анчелоти е новият треньор на Наполи. Той заменя досегашния наставник Маурицио Сари, който си тръгва от Наполи след 3-годишен престой. Договорът на Карло Анчелоти е за 3 години. Той бе безработен досега, след като беше освободен от Байерн Мюнхен през септември 2017 година.", "date": "2018.05.24", "title": "Спорт: Карло Анчелоти е новият треньор на Наполи"}
{"url": "http://www.focus-news.net/news/2018/05/24/2525592/reuters-rumaniya-shte-zapazi-svoyata-politika-na-fiskalen-stimul-do-2020-godina.html", "text": "Правителството на Румъния ще запази своята политика за намаляване на данъците и повишаване на минималната заплата и държавна пенсия до 2020 година, в опит за повишаването на стандарта на живот, заяви лидерът на Социалдемократическата партия Ливиу Драгнеа в сряда, предава Reuters.\r\nПравителството също може да направи опционална възможността за частно пенсионно осигуряване, заяви Драгнеа.\r\nЧленството в частни пенсионни фондове е задължително за работници под 35-годишна възраст и всякакви промени биха могли да наранят капиталовия пазар, тъй като пенсионните фондове са едни от най-големите му инвеститори.\r\n„Нуждата от фискално успокояване, както за частния сектор, така и за служителите, беше остър. Ние ще продължим, ще намалим броя на таксите и тяхната цена“, заяви Драгнеa. Йонислав Дочев", "date": "2018.05.24", "title": "Reuters: Румъния ще запази своята политика на фискален стимул до 2020 година"}
{"url": "http://www.focus-news.net/news/2018/05/24/2525589/afp-iran-obvini-sasht-v-narushavane-na-obeshtaniya.html", "text": "Иран не може да „взаимодейства“ със САЩ, тъй като това е държава, на чиято дума не може да се вярва, заяви върховният водач на Иран аятолах Али Хаменей в сряда, цитиран от AFP.\r\n„Първото ни впечатление е, че правителството на Ислямската република не може да взаимодейства с Америка… Защо? Защото Америка не е отдадена на своите обещания“, беше цитиран той от „Press TV“.\r\nКоментарът му идва, след като държавният секретар на САЩ Майк Помпео предупреди, че Иран ще бъде ударен с „най-силните санкции в историята“ и предупреди европейските фирми да спрат да допринасят за бизнеса в Техеран.  Йонислав Дочев", "date": "2018.05.24", "title": "AFP: Иран обвини САЩ в нарушаване на обещания"}
{"url": "http://www.focus-news.net/news/2018/05/24/2525594/tass-iran-obyavi-sedem-usloviya-kam-evropa-za-zapazvane-na-yadrenoto-sporazumenie.html", "text": "Върховният и духовен водач на Иран аятолах Али Хаменей постави седем условия към Европа за запазване на ядреното споразумение, предаде телевизия „Al-Jazeera“, цитирана от ТАСС.\r\nТези условия включват мерки към Европейските банки, които трябва да предпазват търговията с Техеран, дори след излизането на САЩ от ядреното споразумение и гаранции от Европейския съюз за продажбата на ирански суров петрол.\r\nОсвен това държавите от ЕС трябва да обещаят, че ще повдигнат въпроса за балистичната програма на Иран и регионалните действия на ислямската република.\r\n„Ние нямаме конфликти по отношение на тези три държави (Великобритания, Франция и Германия), но не им вярваме, заради предишен опит“, заяви аятолах Али Хаменей.\r\nАко европейците се бавят с нашите изисквания, Иран има правото да продължи своите ядрени дейности. Когато виждаме, че ядреното споразумение е безполезно, един от начините е рестартиране на тези спрени активности“, заяви той. Йонислав Дочев", "date": "2018.05.24", "title": "ТАСС: Иран обяви седем условия към Европа за запазване на ядреното споразумение"}
{"url": "http://www.focus-news.net/news/2018/05/24/2525596/kitayska-i-frenska-kompanii-sa-zayavili-interesa-si-kam-proekta-za-aets-belene-obzor.html", "text": "Най-голямата китайската държавна компания е препотвърдила интереса си към проекта АЕЦ „Белене“, има заявен интерес и от френска компания. Очаква се парламентът да се произнесе по предложението за реализация на проекта, което министърът на енергетиката Теменужка Петкова внесе. Депутатите трябва да дадат на енергийното министерство „зелена светлина“ за започване на подготовката за избор на инвеститор за АЕЦ „Белене“. Министър Петкова заяви, че тази процедура трябва да гарантира максимална публичност и прозрачност, с обективни критерии. Ще се провери до колко реален е инвеститорският интерес. Теменужка Петкова обясни, че няма как да се преговаря с инвеститори, без да има проведени разговори с производителя на оборудването - „Росатом“. Тя не се ангажира да коментира идеята на президента Румен Радев за „Български поток“, за доставки на руски газ към страната ни през Черно море, която той обяви при посещението си в Русия. „Правителството работи изключително целенасочено от години наред за това да запазим стратегическото място и роля на България на газовата карта на Европа“, заяви Петкова и допълни, че резултатите са налице. В Министерски съвет премиерът Бойко Борисов коментира: „Стоките в АЕЦ „Белене“ не са краставици и домати, ако не вземем мерки, 3,5 млрд. лева ще се превърнат в скрап“. Той обяви, че правителството е загрижено за платеното от данъкоплатците по проекта. „Позицията ни за АЕЦ „Белене“ е отговорна и отговаря на един добър стопанин“, заяви министър-председателят.\r\nБиляна ИВАНОВА", "date": "2018.05.24", "title": "Китайска и френска компании са заявили интереса си към проекта за АЕЦ „Белене“ (ОБЗОР)"}
{"url": "http://www.focus-news.net/news/2018/05/24/2525590/afp-oon-vdigna-zabranata-si-za-patuvaniya-za-severnokoreytsi-zaradi-sreshtata-mezhdu-donald-tramp-i-kim-chen-un.html", "text": "Комисия на Съвета за сигурност на ООН се съгласи да вдигне забраната за пътуване на представители на Северна Корея пътуващи към Сингапур за планираната срещата между лидерите на САЩ и Северна Корея Доналд Тръмп и Ким Чен-ун, съобщава AFP.\r\nСингапур помоли комисията по санкциите да направи изключение за делегацията на Северна Корея, която ще присъства на срещата на върха на 12 юни и ще вземе участие в подготвителните срещи.\r\n„Тази среща ще послужи като възможност за напредък на целта за мирно разрешение на севернокорейския ядрен въпрос и установяване на мир и стабилност на Корейския полуостров и региона“, пише посланикът на Сингапур в ООН Бурхан Гафур. Йонислав Дочев", "date": "2018.05.24", "title": "AFP: ООН вдигна забраната си за пътувания за севернокорейци, заради срещата между Доналд Тръмп и Ким Чен-ун"}
{"url": "http://www.focus-news.net/news/2018/05/24/2525593/ministerstvoto-na-turizma-predlaga-sazdavaneto-na-edinna-strategiya-za-energiyna-efektivnost-v-sektora-obzor.html", "text": "Министерството на туризма предлага създаването на единна стратегия за енергийна ефективност в сектора. Това стана ясно на Международна конференция за макрорегионално сътрудничество в областта на туризма и енергетиката, която страната ни организира. Министърът на туризма Николина Ангелкова заяви, че България призовава в ЕС да се обсъди има ли необходимост от единна европейска стратегия за енергийната ефективност, с оглед на разговорите за следващата финансова рамка. Министър Теменужка Петкова посочи: „България е добър пример в спазването на изискванията за опазване на околната среда - кой би предпочел туристическа дестинация, в която не се спазват“. По думите й, когато говорим за връзката между туризъм и енергетика безспорно трябва да акцентираме върху нисковъглеродната икономика и възможността за развитие на чиста енергетика. Министърът обясни, че енергийната свързаност е приоритет за правителството, а ярък пример за това е интерконекторът между България и Румъния. Петкова изтъкна и важността на работата по проектите за интерконектори със Сърбия и Гърция. Министър Ангелкова обяви, че сектор „Туризъм“ е на трето място по важност в ЕС. 538 млн. международни посетители са посрещнали европейските дестинации през 2017 година, 40% от всички международни туристи. Европа продължава да е водеща световна туристическа дестинация с огромен потенциал. Туризмът има дял от 10% от БВП на ЕС, с общи приходи от нас 340 млрд. евро и 12% дял от европейската работна ръка. Той създава заетост за над 26 млн. души. „Туризмът има значение за растежа на икономиките на отделните страни в ЕС. Играе ролята и на свързващ елемент между различните култури и общества“, посочи Николина Ангелкова. Над 400 млн. евро са приходите от международен туризъм за първите 3 месеца на тази година, което е близо 11% ръст. Министърът коментира, че макрорегионалното сътрудничество в областта на туризма е отлична възможност за страните да постигнат икономически растеж. Като пример в тази посока Ангелкова посочи инициативата на министерството в рамките на Председателството на ЕС за създаването на общ балкански туристически маршрут.\r\nБиляна ИВАНОВА", "date": "2018.05.24", "title": "Министерството на туризма предлага създаването на единна стратегия за енергийна ефективност в сектора (ОБЗОР)"}
{"url": "http://www.focus-news.net/news/2018/05/24/2525932/balgariya-otbelyaza-24-may-den-na-balgarskata-prosveta-i-kultura-i-na-slavyanskata-pismenost-obzor.html", "text": "България отбеляза Деня на българската просвета и култура и на славянската писменост. На този ден българите прославят делото на Светите равноапостоли братята Кирил и Методий. През 1851 година по идея на Найден Геров българското училище в Пловдив организира първото тържество, посветено на св. св. Кирил и Методий. Инициативата на пловдивските учители е подета и в други градове през 60-те години на ХІХ в. 11 май по стар стил и 24 май по нов стил постепенно се превръща в общобългарски празник на просветата. Сведения за честването на този ден като празник на българската просвета има още през XII век. Двамата братя са канонизирани за светци още с идването на техните ученици в България през 886 г. Създатели на глаголицата, те превеждат богослужебните книги, необходими в раннохристиянска България.\r\nДенят на българската просвета и култура и на славянската писменост бе отбелязан с празнични шествия, общоградски тържества и поднасяне на венци и цветя пред паметниците на Светите братя Кирил и Методи в цялата страна. Във всички епархии на Българската православна църква бяха отслужени празнични молебени.\r\nШествието по повод празника в столицата тръгна от Археологическия музей, под съпровода на гвардейския представителен духов оркестър и стигна до паметника на Св. Св. Кирил и Методий, където празнични речи произнесоха президента на Република България Румен Радев и кмета на София Йорданка Фандъкова. \r\nВ своите празнични слова президентът Румен Радев подчерта, че ако искаме децата ни да растат в страна на знанието и просветата, трябва да сме непримирими към невежеството. По думите му следващата стъпка е речникът, а по пътят на знанието имаме една щастлива орис – нашият език. „Когато думите изпадат в забрава, с тях си отива и част от света. С думите погива и смисълът. Днес оплакваме свободата на словото, но за да постигнем свободата, първо трябва да владеем словото“, каза още президентът.\r\nКметът на София Йорданка Фандъкова каза, че всеки 24 май празнуваме възраждането на знанието като сила и духовно единство, като общ словесен небосвод, който ни прави народ с бъдеще. Тя допълни, че най-истинската кауза, която може да обедини нашата обща енергия и стремеж е образованието и че голямата промяна започва в момента, в който вратата на класната стая се затвори и учителят застане срещу онези 30 изпитателни, любопитни детски погледи и заедно се превърнат в един клас, в една общност. \r\nСлед празничните им слова, гвардейци поднесоха венци от името на официалните лица пред паметника на светите братя пред Народната библиотека. След това в сградата на библиотеката бе открита изложба „Българска ръкописна традиция през вековете“, посветена на развитието на българската ръкописна традиция през вековете. На изложбата има 11 табла, които представят хронологично етапите на развитието на ръкописа, а тя ще бъде отворена за посетители до 30 май.", "date": "2018.05.24", "title": "България отбеляза 24 май – Ден на българската просвета и култура и на славянската писменост (ОБЗОР)"}
{"url": "http://www.focus-news.net/news/2018/05/24/2525597/reuters-koalitsiyata-vodena-ot-sasht-udari-siriyski-voenni-bazi.html", "text": "Военни самолети от водената от САЩ коалиция удари две позиции на сирийската армия в източната сирийска пустиня, заяви военно медийно поделение управлявано от ливанската група „Хизбула“, цитирано от  Reuters.\r\nПоделението, съюзник на Дамаск, заяви че ударите са били близо до T2, енергийна инсталация разположена близо до границата с Ирак и около 100 км западно от реката Ефрат, където коалицията събира своите наземни сили срещу „Ислямска държава“.\r\nГоворител на коалицията не може да бъде намерен все още. Йонислав Дочев", "date": "2018.05.24", "title": "Reuters: Коалицията водена от САЩ удари сирийски военни бази"}
{"url": "http://www.focus-news.net/news/2018/05/24/2525598/the-moscow-times-sotsialnata-mrezha-tuitar-otstranyava-balgari-zaradi-izpolzvaneto-na-kirilitsa.html", "text": "Българските потребители на социалната мрежа „Туитър“ се предполага, че са били обект на често срещано налагане на забрана, заради писането на постове на кирилица, след като социалната мрежа представи своите мерки за борба с руските ботове, пише The Moscow Times.\r\n„Туитър“ обяви миналата седмица, че представя нови онлайн инструменти за борба с „поведения, които изкривяват и отклоняват от публичната дискусия“.\r\nСлед изявлението, редица потребители от българската общност в „Туитър“ получиха забрани в своите профили и техните постове бяха заглушени, съобщава новинарският уебсайт „Verge tech“.\r\n„Най-вероятното обяснение е, че Туитър е систематизирал своите алгоритми за изкореняване на руските ботове и тролове, и тъй като руснаците използват кирилица, самото използване на азбуката се третира като червен флаг“, пише сайтът.\r\nОт „Туитър“ заявиха, че ще „предприемат всички нужни стъпки за разрешаване“ на въпроса, докато в същото време продължат усилията си за „борба със злонамерени мрежи на спам и автоматизация“. Йонислав Дочев", "date": "2018.05.24", "title": "The Moscow Times: Социалната мрежа „Туитър“ отстранява българи, заради използването на кирилица"}
{"url": "http://www.focus-news.net/news/2018/05/24/2525588/reuters-donald-tramp-zayavi-che-sledvashtata-sedmitsa-shte-znae-dali-shte-se-provede-sreshtata-sas-severna-koreya.html", "text": "Президентът на САЩ Доналд Тръмп заяви в сряда, че следващата седмица ще знае дали срещата със севернокорейския лидер Ким Чен-ун ще се състои по план, предава Reuters.\r\nЗапитан от репортери дали срещата ще се проведе по план, Тръмп заяви: „Има всяка вероятност да се случи. Каквото и да стане, ще знаем следващата седмица. Ако отидем, мисля че това ще е страхотно нещо за Северна Корея“.\r\n„Ще видим“, добави президентът, внасяйки елемент на съмнение.\r\nТръмп не поясни, обаче, дали предварителните разговори между представители на САЩ и Северна Корея в идващите дни, се очаква да изяснят ситуацията. Йонислав Дочев", "date": "2018.05.24", "title": "Reuters: Доналд Тръмп заяви, че следващата седмица ще знае дали ще се проведе срещата със Северна Корея"}
{"url": "http://www.focus-news.net/news/2018/05/24/2525600/spornata-zadacha-7-v-maturata-po-bel-nyama-da-se-zachita-obzor.html", "text": "След като седма задача в матурата по български език и литература предизвика обществена полемика и беше коментирана в медиите, образователното министерство реши тя да не се зачита. Решението е взето след среща между експерти от МОН и БАН. „Разгледахме 7 задача на държавния зрелостен изпит по БЕЛ - няма граматична грешка в подусловие Б“, заяви зам.-министърът Таня Михайлова. Тя обяви, че щом задачата създава и най-малкото съмнение, отговорното решение е да не се зачита. От министерството обясниха, че до този вариант на изпита се е стигнало след две експертни оценки. Така спорната седма задача ще носи на зрелостниците 1 точка, независимо кой от отговорите са посочили за верен. От БАН подкрепиха решението на министерството задачата да не се зачита. Директорът на Института по български език проф. Светла Коева обясни, че в изречението в отговор Б на задача 7 на матурата по БЕЛ има семантична неточност, която създава предпоставки за лоша интерпретация или неразбиране. Въпреки създалото се напрежение заради задачата от образователното министерство обявиха, че организацията на матурите не е допуснала изтичане на информация.\r\nБиляна ИВАНОВА", "date": "2018.05.24", "title": "Спорната задача 7 в матурата по БЕЛ няма да се зачита (ОБЗОР)"}
{"url": "http://www.focus-news.net/news/2018/05/24/2525602/sport-unay-emeri-poe-arsenal.html", "text": "Унай Емери е новият наставник на лондонския клуб Арсенал. Новината бе обявена на уебсайта на Арсенал. Не се съобщава каква е дължината на неговия договор. Баският специалист идва в Арсенал, след като в края на сезон 2017/18 беше освободен от Пари Сен Жермен. Арсенал пък се раздели с Арсен Венгер, който беше треньор на отбора в последните 22 години.", "date": "2018.05.24", "title": "Спорт: Унай Емери пое Арсенал"}
{"url": "http://www.focus-news.net/news/2018/05/24/2525595/sputnik-avigdor-liberman-predstavi-plan-za-zashtita-na-zhiveeshtite-izraelski-grazhdani-v-severen-izrael.html", "text": "Министърът на отбраната на Израел Авигдор Либерман разкри план за повишаване на отбранителните  мерки за общностите в северен Израел, предава Sputnik.\r\nСпоред „Jerusalem Online“ планът „Щит на Севера“ ще бъде изпълнен в около 300 общности разположени на около 28 мили от сирийската граница. Около 550 публични убежища, 800 училища и 65 болници и клиники ще видят увеличение на защитните мерки.\r\nАко добавената отбрана не е достатъчна, планът на Либерман също призовава представителите на общини да подпомогнат построяването на частни бомбоубежища в 200 000 израелски домове.\r\nНовите мерки, които ще струват около 279 милиона долара на година, ще отнемат пет години за завършване. Йонислав Дочев", "date": "2018.05.24", "title": "Sputnik: Авигдор Либерман представи план за защита на живеещите израелски граждани в северен Израел"}
{"url": "http://www.focus-news.net/news/2018/05/24/2525601/the-times-opitat-na-germaniya-da-blokira-velikobritaniya-ot-klyuchov-otbranitelen-plan.html", "text": "Германско-подкрепена клика в Европейската комисия създаде пукнатина между Брюксел и Париж със своя план да изключи Великобритания от сателитния проект „Галилео“, пише британският вестник The Times.\r\nФренски представителите са казали на лично пред комисията, че са недоволни от предложенията да се откаже достъп на Великобритания, след като напусне Блока, от широкообхватния проект за криптирана навигационна система на Европейския съюз за правителствени и военни потребители.\r\nТе се присъединяват към Испания, Швеция, Холандия и Балтийските републики във възражението си към изключването на Великобритания. Дипломатите алармират, че група старши брюкселски бюрократи, водени от Мартин Зелмайер, прекрачват границите на своите задачи.\r\nВ частност те са притеснени, че Зелмайер е писал на Тим Бароу, британският посланик в ЕС, през април, за прекратяване на британското участие в „Галилео“ без подходящата консултация.\r\nСкандалът около „Галилео“ се състои в отказа на Брюксел да позволи на Великобритания достъп до кодовете, които контролират системата. Това на теория позволява на ЕС да изключва военния компонент на услугата по желание. Някои страни-членки вярват, че това ще наруши сътрудничеството по сигурността след Брекзит.\r\n„Не е приемливо, че сигурността ще бъде жертвана заради една клика, която иска да използва Брекзит за „педагогическо упражнение“ в показването на ползите от членство в ЕС и цената на излизането“, заяви европейски дипломат. „Германия в частност е обзета от тази идея. Други държави с по-големи интереси в сигурността, като например Франция или Испания, са по-прагматични“.\r\nОливър Робинс, водещият преговарящ на Тереза Мей, е провел разговори по темата в сряда със Сабине Веянд, заместникът на Мишел Барние. Според източници, той е заявил пред Веянд че Великобритания е сериозна в намеренията си да преследва независима сателитна програма, освен ако лидерите на ЕС не постигнат специална договорка за британско участие в „Галилео“. Йонислав Дочев", "date": "2018.05.24", "title": "The Times: Опитът на Германия да блокира Великобритания от ключов отбранителен план"}
{"url": "http://www.focus-news.net/news/2018/05/24/2525604/pravitelstvoto-osiguri-sredstva-za-zaplati-v-bolnitsite-vav-vratsa-i-lovech-obzor.html", "text": "Правителството предостави финансова помощ на МБАЛ „Христо Ботев” АД във Враца и МБАЛ „Проф. д-р Параскев Стоянов” АД, в Ловеч в размер на малко над 2 млн. лева. Средствата са предназначени за погасяване на неразплатени разходи за персонал. Предвижда се двете лечебни заведения да възстановят предоставените средства на месечни вноски в срок до 10 декември 2019 година. Премиерът Бойко Борисов заяви: „Болниците в Ловеч и Враца ще продължат да работят и служителите в тях ще си получават редовно заплатите“. Той призова Министерството на здравеопазването да направи реформи, но не за сметка на лекари, санитари и медицински сестри. „Те си вършат работата и трябва да получават заплатите“, изтъкна премиерът.\r\nБиляна ИВАНОВА", "date": "2018.05.24", "title": "Правителството осигури средства за заплати в болниците във Враца и Ловеч (ОБЗОР)"}
{"url": "http://www.focus-news.net/news/2018/05/24/2525599/afp-predstavitel-na-severna-koreya-napadna-mayk-pens.html", "text": "Заместник-министърът на външните работи на Северна Корея Чоу Сан Хаи нападна вицепрезидента на САЩ Майк Пенс, заради коментарите които той направи в скорошно телевизионно интервю, наричайки ги „невежи и глупави“, предава AFP.\r\n„Не мога да прикрия изненадата си към толкова невежи и глупави коментари излизащи от устата на вицепрезидента на САЩ“, заяви Чоу Сан Хаи в изявление публикувано от държавната агенция на Северна Корея.\r\nВ телевизионно интервю през седмицата, Майк Пенс заяви че „би било голяма грешка за Ким Чен-ун да мисли, че може да разиграва Доналд Тръмп по време на срещата им“. Йонислав Дочев", "date": "2018.05.24", "title": "AFP: Представител на Северна Корея нападна Майк Пенс"}
{"url": "http://www.focus-news.net/news/2018/05/24/2525607/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Гражданската на Русия Юлия Скрипал, която бе отровена в британския град Солсбъри, записа своето първо видеообръщение след инцидента. Тя заяви, че се надява в дългосрочна перспектива да се завърне в Русия. При това тя изрази нежелание да се възползва от помощта, предлагана от руското посолство в Лондон, пише  „Комсомольская правда“.\r\n„Не искам да прибягвам към неговите услуги“, заяви Юлия Скрипал. В началото на март в град Солсбъри бяха открити в безсъзнание работещия за британското разузнаване 66-годишен Сергей Скрипал и неговата 33 годишна дъщеря Юлия. Британската страна смята, че те са били отровени от Русия. Москва опровергава тези обвинения.\r\n*** Бившият министър-председател на Македония Никола Груевски е осъден на две години затвор по обвинение за злоупотреба със служебни правомощия при покупката на служебен брониран автомобил Мерцедес с бюджетни средства, пише  „Известия“.\r\nОбвиняваният се е възползвал от своето положение, за да осигури печалбата в конкурса на обществената поръчка за автомобила на компания, която впоследствие му предоставя елитното превозно средство. \r\nГруевски подаде оставка през 2016 г. Той оглавяваше цяло десетилетия правителството на Македония. Слизането му от власт бе едно от условията за споразумението с ЕС, наред с провеждането на изборите.\r\n*** Българските потребители на социалната мрежа „Туитър“ се предполага, че са били обект на често срещано налагане на забрана, заради писането на постове на кирилица, след като социалната мрежа представи своите мерки за борба с руските ботове, пише The Moscow Times.\r\n„Туитър“ обяви миналата седмица, че представя нови онлайн инструменти за борба с „поведения, които изкривяват и отклоняват от публичната дискусия“.\r\nСлед изявлението, редица потребители от българската общност в „Туитър“ получиха забрани в своите профили и техните постове бяха заглушени, съобщава новинарският уебсайт „Verge tech“.\r\n„Най-вероятното обяснение е, че Туитър е систематизирал своите алгоритми за изкореняване на руските ботове и тролове, и тъй като руснаците използват кирилица, самото използване на азбуката се третира като червен флаг“, пише сайтът.\r\nОт „Туитър“ заявиха, че ще „предприемат всички нужни стъпки за разрешаване“ на въпроса, докато в същото време продължат усилията си за „борба със злонамерени мрежи на спам и автоматизация“.\r\n*** Русия и Япония предупредиха, че могат да въведат мита за вноса на американски стоки на общата сума от почти милиард долара в отговор на въведените от САЩ мита за стоманата и алуминия, пише в документи, обнародвани от Световната търговска организация, пише  „Независимая газета“.\r\nРусия съобщи, че в резултат от действията на САЩ сумата на плащаните от Москва вносни мита ще нарасне с 538 милиона долара годишно. Япония  съобщава, че нейният показател е 440 млн. долара. И двете страни съобщиха, че имат право да въведат аналогични тарифи за вноса на американски стоки, но не назоваха конкретни видове продукция.\r\n***", "date": "2018.05.24", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/05/24/2525606/the-daily-express-sasht-otpraviha-novi-vazdushni-udari-sreshtu-siriyskiya-rezhim-na-bashar-asad.html", "text": "Коалицията предвождана от САЩ е нанесла въздушни удари срещу две позиции на сирийската армия в източната част на страната, потвърдиха медии от ливанската „Хизбула“ и от Сирия, пише британският вестник The Daily Express.\r\n„Хизбула“ заяви, че ударите са били близо до енергийната инсталация T2, която е близо до границата с Ирак и на 100 км западно от река Ефрат, където коалицията събира наземните си сили срещу „Ислямска държава“.\r\nАтаката идва след доклади по-рано през седмицата за още една американска въздушна атака срещу военен дрон на сирийския режим, който е навлязъл във въздушното пространство на коалицията.\r\nЕкспертът по Близък Изток Дани Маки заяви: „Атака на САЩ срещу две позиции на сирийската армия до базата T2 в източната част на Сирия е потвърдено“.\r\n„Мястото, където САЩ удариха двете сирийски бази е близо до последния регион на „Ислямска държава“ в пустинята, така че очевидно това ще е фронтовата линия. „Ислямска държава“ бяха близо до това да превземат базата T2“, допълни Маки. Йонислав Дочев", "date": "2018.05.24", "title": "The Daily Express: САЩ отправиха нови въздушни удари срещу сирийския режим на Башар Асад"}
{"url": "http://www.focus-news.net/news/2018/05/24/2525608/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Държавният секретар на САЩ Майк Помпео заяви, че САЩ ще използват срещата между президента Доналд Тръмп и севернокорейския лидер Ким Чен-ун, за да настоява от Северна Корея да се откаже напълно и незабавно от своята ядрена оръжейна програма, преди да получи каквото и да е икономическо облекчение, пише британският вестник The Guardian.\r\nПомпео допълни, че „много се надява“ срещата все пак да се състои на 12 юни.\r\nДържавният секретар говори в Конгреса, ден след като Тръмп хвърли съмнение за датата на срещата в Сингапур, и изглежда сякаш постави изискването за едностранно разоръжаване преди да се предприемат реципрочни стъпки от САЩ. През изминалата седмица, старши представител на Северна Корея заяви, че тази позиция не е приемлива за Пхенян, пораждайки съмнения за това дали срещата ще се проведе.\r\nОбъркването около преговарящата позиция на администрацията на Тръмп повиши тревогите сред регионалните съюзници на Вашингтон, които са притеснени че американският президент може да допусне грешки в нетърпеливостта си да нарече срещата успех или да се обърне към военни действия, ако разговорите се провалят.\r\nЗаставайки пред комисията по външни работи, Помпео беше запитан няколко пъти за двете си скорошни срещи със севернокорейския лидер и какво има предвид САЩ под ядрено разоръжаване на Корейския полуостров, цел която и двете страни споделят, но която е отричана неясно защо.\r\n„Мога да ви кажа какво ме е инструктирал президентът Тръмп с уважение към начина, по който ще подходим срещу Северна Корея“, заяви Помпео. „Няма да правим бартер за бартер. Няма да позволим на това да се разтегли във времето. Няма да предоставим икономическо облекчаване, докато след време имаме необратим комплект от действия – не думи, не обещания – предприети от севернокорейския режим.“\r\n*** Лидерът на Лейбъристката партия на Великобритания Джереми Корбин преповтори своята подкрепа за обединението на Северна Ирландия и Република Ирландия, в същото време потегляйки към Белфаст за първата си официална визита там, пише британският вестник The Independent.\r\nГоворителят на Корбин заяви, че той вярва че повечето хора на острова желаят събирането на двете държави, добавяйки че всяка промяна трябва да стане чрез съгласие и че Джереми Корбин подкрепя Белфасткото споразумение.\r\nНо коментарите се очаква да породят учудване сред ирландското море, където лейбъристкият лидер ще изнесе реч в четвъртък, излагайки своя подход към митниците след Брекзит и ирландската граница.\r\nТе идват и в момент, когато Лейбъристката партия е в несъгласие със своята сестринска партия в Северна Ирландия, която предупреди че настоящият подход на Джереми Корбин към Брекзит, няма да предотврати поставянето на твърда граница между Северна Ирландия и Република Ирландия.\r\nДжереми Корбин е виден и дългогодишен поддръжник на обединението на Ирландия и неговите възгледи понякога го поставят в несъгласие с официалната партийна политика.\r\nНатиснат заради мнението на Корбин за обединението, неговият говорител заяви: „През годините той е изразил ясно позицията си, че мнозинството от тези хора по целия остров на Ирландия желаят да видят този краен резултат – обединена Ирландия. Но в контекста на Белфасткото споразумение, това може да се случи само чрез този конституционен процес, който е заложен в споразумението и Джереми напълно подкрепя това“.\r\nСпоред условията на Белфасткото споразумение, обединена Ирландия може да се осъществи само със съгласието на мнозинството от хора в Северна Ирландия и Република Ирландия.\r\nГоворителят на Корбин допълни, че по време на визитата си в Белфаст, той ще опита да „влезе в контакт с всички общности и хора сред Северна Ирландия“ относно мирния процес и Брекзит.\r\n*** Коалицията предвождана от САЩ е нанесла въздушни удари срещу две позиции на сирийската армия в източната част на страната, потвърдиха медии от ливанската „Хизбула“ и от Сирия, пише британският вестник The Daily Express.\r\n„Хизбула“ заяви, че ударите са били близо до енергийната инсталация T2, която е близо до границата с Ирак и на 100 км западно от река Ефрат, където коалицията събира наземните си сили срещу „Ислямска държава“.\r\nАтаката идва след доклади по-рано през седмицата за още една американска въздушна атака срещу военен дрон на сирийския режим, който е навлязъл във въздушното пространство на коалицията.\r\nЕкспертът по Близък Изток Дани Маки заяви: „Атака на САЩ срещу две позиции на сирийската армия до базата T2 в източната част на Сирия е потвърдено“.\r\n„Мястото, където САЩ удариха двете сирийски бази е близо до последния регион на „Ислямска държава“ в пустинята, така че очевидно това ще е фронтовата линия. „Ислямска държава“ бяха близо до това да превземат базата T2“, допълни Маки.\r\n*** Германско-подкрепена клика в Европейската комисия създаде пукнатина между Брюксел и Париж със своя план да изключи Великобритания от сателитния проект „Галилео“, пише британският вестник The Times.\r\nФренски представителите са казали на лично пред комисията, че са недоволни от предложенията да се откаже достъп на Великобритания, след като напусне Блока, от широкообхватния проект за криптирана навигационна система на Европейския съюз за правителствени и военни потребители.\r\nТе се присъединяват към Испания, Швеция, Холандия и Балтийските републики във възражението си към изключването на Великобритания. Дипломатите алармират, че група старши брюкселски бюрократи, водени от Мартин Зелмайер, прекрачват границите на своите задачи.\r\nВ частност те са притеснени, че Зелмайер е писал на Тим Бароу, британският посланик в ЕС, през април, за прекратяване на британското участие в „Галилео“ без подходящата консултация.\r\nСкандалът около „Галилео“ се състои в отказа на Брюксел да позволи на Великобритания достъп до кодовете, които контролират системата. Това на теория позволява на ЕС да изключва военния компонент на услугата по желание. Някои страни-членки вярват, че това ще наруши сътрудничеството по сигурността след Брекзит.\r\n„Не е приемливо, че сигурността ще бъде жертвана заради една клика, която иска да използва Брекзит за „педагогическо упражнение“ в показването на ползите от членство в ЕС и цената на излизането“, заяви европейски дипломат. „Германия в частност е обзета от тази идея. Други държави с по-големи интереси в сигурността, като например Франция или Испания, са по-прагматични“.\r\nОливър Робинс, водещият преговарящ на Тереза Мей, е провел разговори по темата в сряда със Сабине Веянд, заместникът на Мишел Барние. Според източници, той е заявил пред Веянд че Великобритания е сериозна в намеренията си да преследва независима сателитна програма, освен ако лидерите на ЕС не постигнат специална договорка за британско участие в „Галилео“.\r\n***", "date": "2018.05.24", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/05/24/2525609/blagoevgrad-dvama-dushi-sa-s-povdignati-obvineniya-sled-spetsaktsiyata-v-patna-politsiya-obzor.html", "text": "Две лица са с повдигнати обвинения след специализираната акция на сектор „Вътрешна сигурност“ и Специализираната прокуратура в „Пътна полиция“-Благоевград, която се проведе на 22 май. По време на брифинг в Окръжна прокуратура – Благоевград, който се проведе в сряда,  и. д. окръжен прокурор Николина Сачкова обясни, че едното лице е Данаил Стоицов, началник сектор „Пътна полиция“ при ОД на МВР  – Благоевград. Повдигнати са му три обвинения. „Едното е по чл. 339, ал.1 от НК затова, че без надлежно разрешително, което се изисква по закон е държал огнестрелно оръжие и боеприпаси. Второто обвинение, което му е повдигнато е за престъпление по служба по чл. 282 от НК. То е затова, че на 04.05.2018 година е превишил правата си, като е осигурил полицейски конвой от село Дамяница до село Бело поле на тежкотоварна извънгабаритна техника в нарушение с наложената затова забрана и без да има издадено разрешение от ОПУ – Благоевград с цел да набави облага. Тя се изразява в незаплащане на пътни такси и от това е можело да настъпят немаловажни вредни последици“, каза още и. д. окръжен прокурор Николина Сачкова. Третото престъпление, за което той е привлечен в качеството му на обвиняем е за  подкуп. „Затова, че в качеството му длъжностно лице, заемащо отговорно служебно положение е поискал и е приел от различни лица дар и облага – пари, в размер на около 5 300 лева, вещи и услуги с имуществен характер, за да наруши и е нарушил службата си“, добави тя. „Това се изразява в предварително запазване на регистрационни номера с комбинация от цифри, по желание, с цел предоставянето им на определени лица“, обясни и. д. окръжен прокурор Николина Сачкова. Тя заяви, че другото лице, което е привлечено в качеството му на обвиняем е Бойко Иванов Шарков. На него му е повдигнато също обвинение за подкуп, в което е участвал като помагач. Улеснил е умишлено обвиняемият Данаил Стоицов да поиска и получи от различни лица дар и облага.  Стоицов и Шарков са задържани за 72 часа с постановление на наблюдаващите прокурори. В рамките на този срок може да бъде внесено искане за мярка постоянно „задържане под стража“. От своя страна говорителят на Окръжна прокуратура – Благоевград прокурор Весела Стоилова припомни, че на 22 май е образувано досъдебно производство за престъпление по служба и подкуп, като в рамките на вчерашния ден са били извършени активни действия по разследването, свързани с претърсвания и изземвания.\r\nЛивия НИНОВА", "date": "2018.05.24", "title": "Благоевград: Двама души са с повдигнати обвинения след спецакцията в „Пътна полиция“ (ОБЗОР)"}
{"url": "http://www.focus-news.net/news/2018/05/24/2525612/pregled-na-mezhdunarodnite-novini-do-6-chasa-agentsiya-fokus.html", "text": "Министър-председателят на Македония Никола Груевски е осъден на две години затвор за неправомерна обществена поръчка на брониран Мерцедес – първото от общо шест дела срещу него.\r\nГруевски е обвинен, че е използвал влиянието си при поръчката на колата. Това е първият случай срещу него от Специализираната прокуратура, която е назначена като част от споразумение с посредничеството на ЕС през 2015 г.\r\nЕС се намеси, след като Македония навлезе в криза след като опозицията обвини Груевски, че е подслушвал повече от 20 хил. души в страната.\r\n*** Бившият министър-председател на Македония Никола Груевски, който днес получи двугодишна присъда по случая „Танк“ коментира на профила си в социалната мрежа „Фейсбук“, че „идват по-добри времена“.\r\n„Това е вашата страна, ние няма да ви оставим и ние ще бъдем заедно с вас във всички предизвикателства. Вие сте нашата сила, ние сме вашата сила. По-добри времена идват. Не забравяйте, че това е вашата страна, това е земята на всички вас, които живеете в нея и никой друг. Вие решавате! Да живее република Македония“, гласи коментарът му в социалната мрежа.\r\n*** Според експертите по право присъдите срещу бившия министър-председател на Македония Никола Груевски и другите членове на бившето ръководство на ВМРО-ДПМНЕ са начало на възстановяването на правосъдието в Македония и връщането на доверието на гражданите в него.\r\nТе коментират, че общата присъда от 15 години и шест месеца, което получи бившият заместник-министър на вътрешните работи Джоко Поповски за делата „Триста“ (доставката на автомобили за МВР) и „Танк“ (покупката на луксозния Мерцедес) и двегодишната присъда за Никола Груевски по „Танк“, както и оправдателната присъда на сегашния премиер Зоран Заев за делото „Подкуп“, трябва да са пример за едно професионално и обективно правосъдие.\r\nБившият председател на Конституционния съд Трендафил Ивановски обясни, че присъдите по делата  „Триста“ и „Танк“ представляват ново начало и сигнал, че съдебната система бавно излиза от дълбоката криза.\r\n„Важно е, че най-накрая започнаха да се налагат решенията и смятам, че тази работа няма да спре дотук. Просто всички престъпници трябва да бъдат отговорни за извършеното престъпление. Правосъдието в Македония все още се намира в дълбока криза, но с новия министър и новият заместник-министър на правосъдието смятам, че скоро ще се променят нещата и страната ще може да се похвали с кристално чисто и свободно правосъдие. Както сега стоят нещата, ответникът Поповски незабавно ще бъде отведен в затвора, докато Груевски ще има право да обжалва, тъй като според закона, такова право имат всички, които са осъдени на лишаване от свобода по-малко от седем години“, обясни Ивановски\r\nБившият главен прокурор Йоан Трпеновски смята, че връщането на доверието в съдебната система е възможно, ако сегашните дела ги водят  съдии, които в миналото са се намирали в кулоарите и които ще положат усилия, за да се потвърди, че са обективни в работата си . Според него, кратък е срокът, за да може да се даде обща оценка дали правосъдието работи нормално и законно, но очаква различна развръзка в съда, където ще започнат да се спазват доказателствата и законите.\r\nОт опозиционната партия ВМРО-ДПМНЕ коментират, че съдебната система в Македония е паднала на колене и че съдиите работят под политически натиск. „ Законите в Македония не се прилагат еднакво за всички. Съдиите съдят според волята си, а не според доказателства и факти“, смята партията.\r\n*** Правителството не възнамерява да се откаже от предложението „Илинденска Македония“. В очакване на новия кръг от преговори в Ню Йорк с посредника на ООН Нимиц, прессекретарят на македонското правителство Миле Бошняковски заяви, че няма промяна на позициите.\r\nПредложението на премиера Заев бе категорично отхвърлено от гръцката страна. Гръцкият министър на външните работи Никос Коцияс заяви пред македонската страна, че решението за името трябва да бъде търсено между предложенията на Нимиц, без да се вземе предвид предложението „Република Македония (Скопие)“.\r\nТой както и македонският му колега Никола Димитров утре в Ню Йорк за първи път сядат на маса с Нимиц след предложението на премиера Заев решението да бъде „Република Илинденска Македония“, за който получи подкрепа само от управляващите партии в Македония. Освен правителството в Атина, предложението на премиера беше отхвърлено и от опозицията в Македония.\r\n***  Президентът на Италия Серджо Матарела официално предложи юриста Джузепе Конте да оглави правителството на страната.\r\n„На професор Джузепе Конте му е даден мандат да формира правителство. Той трябва да даде отговор в скоро време“, обяви прессекретарят на президентската администрация Уго Дзампети.\r\n*** Гражданската на Русия Юлия Скрипал, която бе отровена в британския град Солсбъри, записа своето първо видеообръщение след инцидента. Тя заяви, че се надява в дългосрочна перспектива да се завърне в Русия. При това тя изрази нежелание да се възползва от помощта, предлагана от руското посолство в Лондон.\r\n„Не искам да прибягвам към неговите услуги“, заяви Юлия Скрипал. В началото на март в град Солсбъри бяха открити в безсъзнание работещия за британското разузнаване 66-годишен Сергей Скрипал и неговата 33 годишна дъщеря Юлия. Британската страна смята, че те са били отровени от Русия. Москва опровергава тези обвинения.\r\n*** Посолството на Русия в Лондон настоя за среща с Юлия Скрипал, за да се увери че дъщерята на Сергей Скрипал не е държана против волята си, заяви прессекретарят на посолството.\r\n„Радваме се, че видяхме Юлия Скрипал жива и здрава. Изявлението, което тя прочете, съдържа нова информация. Въпреки това, показаното видео само засилва нашите опасения за условията, в която тя е държана“, заяви прессекретарят.\r\n„Великобритания е длъжна да ни предостави възможност да говорим с Юлия директно, за да се уверим че тя не е държана против волята си и не говори под натиск. Засега имаме всяка причина да подозираме обратното“, допълни дипломатът.\r\n*** Външният министър на Китай Ван И заяви в сряда, че ако САЩ желаят мир със Северна Корея, то сега е моментът за срещата между президента на САЩ Доналд Тръмп и лидера на Северна Корея Ким Чен-ун.\r\n„Заявих пред нашите американските колеги, че ако желаете да решите проблема, сега е моментът. Ако искате мир, сега е моментът. Ако искате да направите история, сега е моментът“, заяви Ван И по време на пресконференция с държавния секретар на САЩ Майк Помпео.\r\n*** Върховният и духовен водач на Иран аятолах Али Хаменей постави седем условия към Европа за запазване на ядреното споразумение, предаде телевизия „Al-Jazeera“.\r\nТези условия включват мерки към Европейските банки, които трябва да предпазват търговията с Техеран, дори след излизането на САЩ от ядреното споразумение и гаранции от Европейския съюз за продажбата на ирански суров петрол.\r\nОсвен това държавите от ЕС трябва да обещаят, че ще повдигнат въпроса за балистичната програма на Иран и регионалните действия на ислямската република.\r\n„Ние нямаме конфликти по отношение на тези три държави (Великобритания, Франция и Германия), но не им вярваме, заради предишен опит“, заяви аятолах Али Хаменей.\r\nАко европейците се бавят с нашите изисквания, Иран има правото да продължи своите ядрени дейности. Когато виждаме, че ядреното споразумение е безполезно, един от начините е рестартиране на тези спрени активности“, заяви той.\r\n*** Военни самолети от водената от САЩ коалиция удари две позиции на сирийската армия в източната сирийска пустиня, заяви военно медийно поделение управлявано от ливанската група „Хизбула“.\r\nПоделението, съюзник на Дамаск, заяви че ударите са били близо до T2, енергийна инсталация разположена близо до границата с Ирак и около 100 км западно от реката Ефрат, където коалицията събира своите наземни сили срещу „Ислямска държава“.\r\nГоворител на коалицията не може да бъде намерен все още.\r\n*** Държавният секретар на САЩ Майк Помпео заяви, че САЩ ще използват срещата между президента Доналд Тръмп и севернокорейския лидер Ким Чен-ун, за да настоява от Северна Корея да се откаже напълно и незабавно от своята ядрена оръжейна програма, преди да получи каквото и да е икономическо облекчение.\r\nПомпео допълни, че „много се надява“ срещата все пак да се състои на 12 юни.\r\nДържавният секретар говори в Конгреса, ден след като Тръмп хвърли съмнение за датата на срещата в Сингапур, и изглежда сякаш постави изискването за едностранно разоръжаване преди да се предприемат реципрочни стъпки от САЩ. През изминалата седмица, старши представител на Северна Корея заяви, че тази позиция не е приемлива за Пхенян, пораждайки съмнения за това дали срещата ще се проведе.\r\nОбъркването около преговарящата позиция на администрацията на Тръмп повиши тревогите сред регионалните съюзници на Вашингтон, които са притеснени че американският президент може да допусне грешки в нетърпеливостта си да нарече срещата успех или да се обърне към военни действия, ако разговорите се провалят.\r\nЗаставайки пред комисията по външни работи, Помпео беше запитан няколко пъти за двете си скорошни срещи със севернокорейския лидер и какво има предвид САЩ под ядрено разоръжаване на Корейския полуостров, цел която и двете страни споделят, но която е отричана неясно защо.\r\n„Мога да ви кажа какво ме е инструктирал президентът Тръмп с уважение към начина, по който ще подходим срещу Северна Корея“, заяви Помпео. „Няма да правим бартер за бартер. Няма да позволим на това да се разтегли във времето. Няма да предоставим икономическо облекчаване, докато след време имаме необратим комплект от действия – не думи, не обещания – предприети от севернокорейския режим.“\r\n*** Лидерът на Лейбъристката партия на Великобритания Джереми Корбин преповтори своята подкрепа за обединението на Северна Ирландия и Република Ирландия, в същото време потегляйки към Белфаст за първата си официална визита там.\r\nГоворителят на Корбин заяви, че той вярва че повечето хора на острова желаят събирането на двете държави, добавяйки че всяка промяна трябва да стане чрез съгласие и че Джереми Корбин подкрепя Белфасткото споразумение.\r\nНо коментарите се очаква да породят учудване сред ирландското море, където лейбъристкият лидер ще изнесе реч в четвъртък, излагайки своя подход към митниците след Брекзит и ирландската граница.\r\nТе идват и в момент, когато Лейбъристката партия е в несъгласие със своята сестринска партия в Северна Ирландия, която предупреди че настоящият подход на Джереми Корбин към Брекзит, няма да предотврати поставянето на твърда граница между Северна Ирландия и Република Ирландия.\r\nДжереми Корбин е виден и дългогодишен поддръжник на обединението на Ирландия и неговите възгледи понякога го поставят в несъгласие с официалната партийна политика.\r\nНатиснат заради мнението на Корбин за обединението, неговият говорител заяви: „През годините той е изразил ясно позицията си, че мнозинството от тези хора по целия остров на Ирландия желаят да видят този краен резултат – обединена Ирландия. Но в контекста на Белфасткото споразумение, това може да се случи само чрез този конституционен процес, който е заложен в споразумението и Джереми напълно подкрепя това“.\r\nСпоред условията на Белфасткото споразумение, обединена Ирландия може да се осъществи само със съгласието на мнозинството от хора в Северна Ирландия и Република Ирландия.\r\nГоворителят на Корбин допълни, че по време на визитата си в Белфаст, той ще опита да „влезе в контакт с всички общности и хора сред Северна Ирландия“ относно мирния процес и Брекзит.\r\n***", "date": "2018.05.24", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/05/24/2525614/voa-donald-tramp-iska-oryazvane-na-finansiraneto-za-darzhavi-koito-ne-podpomagat-sasht-v-zadarzhaneto-na-nelegalnata-imigratsiya.html", "text": "Президентът на САЩ Доналд Тръмп призова в сряда за „радикална промяна“ на структурата на финансова помощ от САЩ към държави, които не помагат достатъчно на САЩ в задържането на нелегални имигранти от влизането им в страната, предава Voice of America.\r\n„Ще измислим система, в която всеки път когато някой пристигне от дадена страна, ще удържим голям брой пари от това, което им даваме като финансова помощ“, обеща Тръмп. „Може да не им даваме помощ изобщо, защото въпреки докладите които чувам, не вярвам ни най-малко, че те ни помагат“.\r\nТръмп не посочи специфично някоя държава. Йонислав Дочев", "date": "2018.05.24", "title": "VOA: Доналд Тръмп иска орязване на финансирането за държави, които не подпомагат САЩ в задържането на нелегалната имиграция"}
{"url": "http://www.focus-news.net/news/2018/05/24/2525611/reuters-pone-chetirima-zaginaha-i-15-byaha-raneni-sled-atentat-v-irak.html", "text": "Поне четири души бяха убити и 15 ранени в самоубийствен атентат в столицата на Ирак Багдад в четвъртък, заяви военен говорител пред Reuters.\r\nАтаката се е състояла в предимно шиитски район в северозападен Багдад.\r\nСпоред изявление на Националния медиен център по сигурност на Ирак, нападателят е взривил експлозивна жилетка, след като е бил обсаден от сили за сигурност на входа на парк, в резултат на което загиват и са ранени „няколко цивилни“.\r\nНикоя група не е поела отговорност за атаката. Йонислав Дочев", "date": "2018.05.24", "title": "Reuters: Поне четирима загинаха и 15 бяха ранени след атентат в Ирак"}
{"url": "http://www.focus-news.net/news/2018/05/24/2525615/afp-dvama-zaginaha-i-oshte-sa-raneni-sled-kato-vlak-deraylira-v-italiya.html", "text": "Двама души бяха убити и много други ранени, след като влак дерайлира в четвъртък в северната част на Италия, близо до Торино, предадоха италианските медии, цитирани от AFP.\r\nИнцидентът се е случил, след като влакът се е сблъскал с голям камион, който е спрял на кръстовище, причинявайки дерайлирането на три вагона, според телевизионните кадри. Йонислав Дочев", "date": "2018.05.24", "title": "AFP: Двама загинаха и още са ранени, след като влак дерайлира в Италия"}
{"url": "http://www.focus-news.net/news/2018/05/24/2525610/sputnik-islyamski-dzhihad-zaplashi-tel-aviv-ako-nasilieto-v-gaza-ne-spre.html", "text": "Палестинското съпротивително движение „Ислямски джихад“ заплаши да извърши бомбени атаки над Тел Авив, ако Израел продължава своята „агресия“ в Ивицата Газа, предава Sputnik.\r\nГоворителят на движението Дауд Шихаб заяви в сряда, че движението ще извърши терористични атаки в Тел Авив, ако Израел продължи със своята „агресия“ към хора в града Газа.\r\n„Имаме способността да извършим подобно нещо. Нямаме какво да губим. Никой няма да има право да ни държи отговорни за ескалацията. В същото време Нетаняху няма да продължи със своята измама, за да оправдае провалите си“, заяви Шихаб.\r\nТой допълни още, че скорошните въздушни удари на Израел в Газа са знак на „загубата, провалът и безпомощността в лицето на истината“ на израелския режим в Тел Авив. Йонислав Дочев", "date": "2018.05.24", "title": "Sputnik: „Ислямски джихад“ заплаши Тел Авив, ако насилието в Газа не спре"}
{"url": "http://www.focus-news.net/news/2018/05/24/2525603/mayk-pompeo-severna-koreya-tryabva-da-se-razorazhi-predi-da-govorim-za-ikonomichesko-oblekchavane.html", "text": "Държавният секретар на САЩ Майк Помпео заяви, че САЩ ще използват срещата между президента Доналд Тръмп и севернокорейския лидер Ким Чен-ун, за да настоява от Северна Корея да се откаже напълно и незабавно от своята ядрена оръжейна програма, преди да получи каквото и да е икономическо облекчение, пише британският вестник The Guardian.\r\nПомпео допълни, че „много се надява“ срещата все пак да се състои на 12 юни.\r\nДържавният секретар говори в Конгреса, ден след като Тръмп хвърли съмнение за датата на срещата в Сингапур, и изглежда сякаш постави изискването за едностранно разоръжаване преди да се предприемат реципрочни стъпки от САЩ. През изминалата седмица, старши представител на Северна Корея заяви, че тази позиция не е приемлива за Пхенян, пораждайки съмнения за това дали срещата ще се проведе.\r\nОбъркването около преговарящата позиция на администрацията на Тръмп повиши тревогите сред регионалните съюзници на Вашингтон, които са притеснени че американският президент може да допусне грешки в нетърпеливостта си да нарече срещата успех или да се обърне към военни действия, ако разговорите се провалят.\r\nЗаставайки пред комисията по външни работи, Помпео беше запитан няколко пъти за двете си скорошни срещи със севернокорейския лидер и какво има предвид САЩ под ядрено разоръжаване на Корейския полуостров, цел която и двете страни споделят, но която е отричана неясно защо.\r\n„Мога да ви кажа какво ме е инструктирал президентът Тръмп с уважение към начина, по който ще подходим срещу Северна Корея“, заяви Помпео. „Няма да правим бартер за бартер. Няма да позволим на това да се разтегли във времето. Няма да предоставим икономическо облекчаване, докато след време имаме необратим комплект от действия – не думи, не обещания – предприети от севернокорейския режим.“ Йонислав Дочев", "date": "2018.05.24", "title": "Майк Помпео: Северна Корея трябва да се разоръжи преди да говорим за икономическо облекчаване"}
{"url": "http://www.focus-news.net/news/2018/05/24/2525617/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес облачността в Западна България ще е по-често значителна. Главно там ще има превалявания придружени с гръмотевици, по-интензивни и на повече места в планинските райони в часовете около и след обяд. Вечерта явленията ще затихват. В източните райони ще е предимно слънчево. Ще духа слаб до умерен вятър от изток-североизток. Максималните температури в повечето места ще са между 24° и 29°, в София – 22-23°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня\". Движението се осъществява двупосочно в платното посока Варна. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица\" в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nБелотинци – Монтана от км 74+736 до км 111+070 се осъществява двупосочно в една лента, поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 25.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\nОбласт Ловеч:\r\nДвижението в участъка от км 138+970 до км 139+853 на територията на гр. Луковит е ограничено поради провеждане на тържествено мероприятие.\r\nОбходен маршрут: ул. “Асен Златаров – ул. “Любен Каравелов“ – ул. “Момчиловци“. Срок от 09:00 до 12:00 часа на 24.05.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Стара Загора: Движение в една лента по път Стара Загора – с. Ягода от км 213+800 до км 225+600 поради ръчно косене на тревни площи. Движението в района се регулира от сигналисти. Срок до 31.05.2018 г.\r\nОбласт Хасково: \r\nДвижението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 28.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Русе: Две Могили – Полско Косово от км 26+800 до км 65+200 - ремонтни дейности на асфалтовата настилка. Срок до 25.05.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\n\tОбласт Кюстендил: \r\n        Движението в участъка ГКПП “Гюешево” – Драгомирово от км 0+375 до км 42+000 се осъществява с повишено внимание поради косене на тревни площи и изсичане на храсти. Участъкът е сигнализиран с пътни знаци. Срок  до 30.05.2018 г.\r\n\tДвижението в участъка Гюешево – Цървеняно от км 3+000 до км 38+000 се осъществява с повишено внимание, поради полагане на напречна маркировка (пешеходни пътеки). Участъкът е сигнализиран с пътни знаци. Срок до 25.05.2018 г.\r\n\tОбласт Бургас: Движението по Път I-6 от км 428+200 до км 456+171 границата с Ямбол до границата РПС- Айтос се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 25.05.2015 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра:\r\nДвижението по път Силистра – Шумен в участъка Силистра/ ГКПП/ – с.Черковна от км 0+270 до км 38+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Пазарджик: \r\nДвижението в участъка с. Звъничево – с. Мало Конаре от км 185+000 до км 198+000 се осъществява в свободната лента поради частични ремонтни дейности на асфалтовата настилка и полагане на хоризонтална маркировка /пешеходни пътеки/. Срок до 24.05.2018г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\n- движението в участъка Обзор – Сл. бряг от км 165+000 до км 199+100 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 06.06.2018 г.;\r\n- движението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път Варна - Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 16.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-539: Движението по път III-539 Средец – Желязово от км 0+000 до км 17+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\n Път III-795: Движението по път III-795 Вълчаново – Малина от км 0+000 до км 27+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-908: Движението по път III-908 п.кръстовище Богданово – п.кръстовище път ІІ-79/ Средец-Елхово от км 14+000 до км 39+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 02.06.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът III-609: Движението по път III-609 Дряново – Буря от км 65+250 до км 82+578 се осъществява в едната лента поради ремонтни дейности на асфалтовата настилка. Поставена е необходимата сигнализация. Срок до 25.05.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.\r\nПът II-71: Движението по път II-71 Силистра – Добрич от км 37+000 до км 37+500 в района на с. Коларци се осъществява с повишено внимание поради пропадане на част от пътното платно. Срок до 24.05.2018 г.\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 01.06.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът III-103: Движението по път III-103 Роман – Златна Панега в участъка от км 35+065 до км 52+000 се осъществява с повишено внимание поради частичен ремонт на асфалтовата настилка. Срок до 25.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 28.05.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Перник – Трън в чертите на гр. Брезник от км 20+500 до км 21+500 е ограничено поради провеждане на общоградско тържество по случай 24 май. \r\nОбходен маршрут: ул. „Мала река” – ул. „Ангел Коцелянов” част от път ІІІ-811. Срок от 09:00 до 12:00 часа на 24.05.2017 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път II-63 Брезник – Трън от км 23+000 до км 28+000 километър в участъка от кръстовище за с. Видрица до кръстовище за с. Конска се осъществява в една лента поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост в свободната лента. Организацията на движението се регулира с пътни знаци. Срок до 29.05.2018 г.\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nПът ІІІ-1801: Движението по път ІІІ-1801 Мало Бучино – Големо Бучино при км 14+000 в чертите на с. Големо Бучино се осъществява в една лента поради полагане на маркировка (пешеходна пътека). Водачите на МПС да се движат с повишено внимание и съобразена скорост в свободната лента. Участъкът е сигнализиран с пътни знаци. Срок до 24.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІ-52: Движението по път ІІ-52 Лозица – Никопол от км 83+000 до км 101+000 се осъществява в една лента поради ремонтни дейности по асфалтовата настилка. Срок до 28.05.2018 г.\r\nПът ІІІ-118: Движението по път ІІІ-118 Гулянци - Долна Митрополия в района Гулянци - Подем от км 0+000 до км 14+000 се осъществява с повишено внимание поради частични ремонтни дейности на асфалтовата настилка. Срок до 25.05.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3402: Движението по път III-3402 Коиловци – Славяново от км 0+000 до км 8+000 се осъществява с повишено внимание поради частични ремонтни дейности по асфалтовата настилка. Срок до 26.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 30.05.2018 г.\r\nОПУ-Разград:\r\nВременно са въведени следните ограничения за движение на МПС: \r\nПът II-49: Ограничено е движението по път II-49 в гр. Кубрат във връзка с провеждането на традиционен пролетен панаир, като е въведена временна организация и безопасност на движението, в участъка от кръстовището с ул. „Витоша“, до кръстовището с ул. „Любен Каравелов“.\r\nОбходен маршрут: По път II-49  “Търговище - Разград - Кубрат - Тутракан” в гр. Кубрат се отбиват по  ул. “Княз Борис I”, по ул. „Витоша“ (път II-23) – ул. „Александър Стамболийски“ и се насочват по ул. „Любен Каравелов“ (път II-49) и обратно. Срок до 20:00 ч. на 24.05.2018 г.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът III-501: Движението по път ІІІ-501 Русе – Басарбово при км 5+976 – авариен ремонт на дясна тротоарна конзола на мостово съоръжение. Движението на МПС се извършва в едната лента с пропускателен режим. Срок до 25.05.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІ-23: Движението по път ІІ-23 Исперих – Дулово в участъка с. Черник – Дулово от км 111+215 до км 114+786 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nПът ІІ-71: Движението по път ІІ-71Силистра – Добрич в участъка с. Средище – границата с Област Добрич от км 27+600 до км 30+555 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-207: Движението по път ІІІ-207 Тервел – Алфатар в участъка с. Алеково – с. Попово от км 68+930 до км 80+107 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-213: Движението по път ІІІ-213 с. Айдемир – с. Калипетрово в участъка с. Айдемир – Силистра от км 1+820 до км 9+010 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-216: Движението по път ІІІ-216 с .Ситово – Дулово в участъка с. Добротица – Дулово /градска част/ от км 10+770 до км 30+103 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-218: Движението по път ІІІ-218 с. Проф.Иширково – Дулово в участъка с. Проф.Иширково – с. Водно от км 10+185 до км 28+100  се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nПът II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 25.05.2018 г.;\r\nПът II-197: Движението по път ІIІ-197 Доспат – Борино от км 60+000 до км 68+000 се осъществява с повишено внимание, съобразно създадената организация на движение поради оформяне на пътен окоп. Срок до 25.05. 2018 г.;\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 25.05.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 03.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 25.05.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202: Движение с повишено внимание по път III-202 „Опака – Попово” от км 52+553 до км 66+144 поради ремонтни дейности по асфалтовата настилка. Срок до 26.05.2018 г.\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът II-53: Движението по път II-53 в участъка Калчево - Зорница км 161+500 до км 184+800 се осъществява двупосочно в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 31.05.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.24", "title": "Актуална пътна обстановка"}
{"url": "http://www.focus-news.net/news/2018/05/24/2525605/the-independent-dzheremi-korbin-podkrepi-obedinenieto-na-irlandiya-i-zamina-na-parvata-si-ofitsialna-vizita-v-belfast.html", "text": "Лидерът на Лейбъристката партия на Великобритания Джереми Корбин преповтори своята подкрепа за обединението на Северна Ирландия и Република Ирландия, в същото време потегляйки към Белфаст за първата си официална визита там, пише британският вестник The Independent.\r\nГоворителят на Корбин заяви, че той вярва че повечето хора на острова желаят събирането на двете държави, добавяйки че всяка промяна трябва да стане чрез съгласие и че Джереми Корбин подкрепя Белфасткото споразумение.\r\nНо коментарите се очаква да породят учудване сред ирландското море, където лейбъристкият лидер ще изнесе реч в четвъртък, излагайки своя подход към митниците след Брекзит и ирландската граница.\r\nТе идват и в момент, когато Лейбъристката партия е в несъгласие със своята сестринска партия в Северна Ирландия, която предупреди че настоящият подход на Джереми Корбин към Брекзит, няма да предотврати поставянето на твърда граница между Северна Ирландия и Република Ирландия.\r\nДжереми Корбин е виден и дългогодишен поддръжник на обединението на Ирландия и неговите възгледи понякога го поставят в несъгласие с официалната партийна политика.\r\nНатиснат заради мнението на Корбин за обединението, неговият говорител заяви: „През годините той е изразил ясно позицията си, че мнозинството от тези хора по целия остров на Ирландия желаят да видят този краен резултат – обединена Ирландия. Но в контекста на Белфасткото споразумение, това може да се случи само чрез този конституционен процес, който е заложен в споразумението и Джереми напълно подкрепя това“.\r\nСпоред условията на Белфасткото споразумение, обединена Ирландия може да се осъществи само със съгласието на мнозинството от хора в Северна Ирландия и Република Ирландия.\r\nГоворителят на Корбин допълни, че по време на визитата си в Белфаст, той ще опита да „влезе в контакт с всички общности и хора сред Северна Ирландия“ относно мирния процес и Брекзит. Йонислав Дочев", "date": "2018.05.24", "title": "The Independent: Джереми Корбин подкрепи обединението на Ирландия и замина на първата си официална визита в Белфаст"}
{"url": "http://www.focus-news.net/news/2018/05/24/2525620/nimh-vremeto-shte-bade-oblachno-s-prevalyavaniya-i-gramotevitsi.html", "text": "Атмосферното налягане ще се понижи и след обяд ще е около средното за май. Днес облачността над Западна България ще е по-често значителна и ще има превалявания придружени с гръмотевици. По-интензивни ще са явленията в планинските райони в часовете около и след обяд, но вечерта ще затихват. В източните райони ще е предимно слънчево. Ще духа слаб до умерен вятър от изток-североизток. Максималните температури в повечето места ще са между 24° и 29°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус“ дежурният синоптик Мартин Славчев. \r\nПо Черноморието ще бъде предимно слънчево с по-значителни увеличения на облачността в южните райони. Валежи са малко вероятни. Ще духа умерен североизточен вятър, който вечерта ще отслабне. Максимални температури на въздуха – между 22° и 25°. Температурата на морската вода е 20-22°. Вълнението на морето ще е 2 бала.\r\nВ планините ще е предимно облачно с превалявания от дъжд, на места придружени с гръмотевици. Без валежи и с повече слънце ще се задържи в масивите в източните райони. Вечерта явленията ще отслабнат. Ще духа до умерен източен вятър. Максималната температура на височина 1200 метра ще е около 17°, на 2000 метра – около 10°.", "date": "2018.05.24", "title": "НИМХ: Времето ще бъде облачно с превалявания и гръмотевици"}
{"url": "http://www.focus-news.net/news/2018/05/24/2525619/predstoyashti-sabitiya-v-stranata-za-24-may-agentsiya-fokus.html", "text": "***\r\nОт 10.30 часа, по повод 24 май - Ден на българската просвета у култура и славянска писменост ще се състои празнично шествие от Археологическия музей до паметника на св. св. Кирил и Методий пред Националната библиотека. От 11.00 часа ще се проведе официална церемония пред паметника на св. св. Кирил и Методий. Поздравителни слова ще произнесат Румен Радев – президент на Република България, Йорданка Фандъкова – кмет на София, Красимир Вълчев – министър на образованието и науката на Република България. От 11.30 часа в Националната библиотека ще бъде отрита изложба „Българската ръкописна традиция през вековете“. \r\n***\r\nОт 18.30 часа в Националния исторически музей в столицата президентът Румен Радев и съпругата му ще бъдат домакини на традиционния прием по случай Деня на славянската просвета и култура и на славянската писменост.\r\n***\r\nВицепрезидентът Илияна Йотова ще открие тържествата по случай Деня на славянската писменост и българската просвета и култура и Деня на града. От 09.00 часа вицепрезидентът ще разговаря с учителския колектив на ОУ „Св. св. Кирил и Методий“ и ще приветства учениците. От 09.50 часа Илияна Йотова ще се включи в тържественото шествие до централния градски площад, където е предвидена официална празнична програма.\r\n*** \r\nПредседателят на Народното събрание Цвета Караянчева ще участва в тържественото честване на 24 май в Кърджали. В 10.30 часа ще се проведе празнично шествие от Дома на културата до паметника на Освободителите в града. Председателят на парламента ще произнесе слово по повод Деня на българската просвета и култура и славянската писменост пред присъстващите на тържеството.\r\n***\r\nЗа първи път в България ще бъде честван Европейският ден на парковете – 24 май. Тази година надсловът на празника е „Културното наследство: то е в нашата природа“. За целта Асоциация на парковете в България организира туристическа обиколка в Природен парк Витоша с водачи. Сборният пункт на разходката е на спирката на автобус № 98 в с. Железница. (до Кметството) в 10.00 часа.\r\n***\r\nОт 10.00 часа в Патриаршеската катедрала „Св. Александър Невски\" ще бъде отслужен молебен от Негово Преосвещенство Мелнишкия епископ Герасим, Главен секретар на Св. Синод на БПЦ-БП заедно със столични свещеници. След молебена литийното шествие ще се отправи към Народната библиотека.\r\n***\r\nВ 11.00 часа в Аулата на Софийския университет, с академично тържество ще бъде отбелязан 24 май - Ден на българската просвета и култура и на славянската писменост. Ректорът на Софийския университет „Св. Климент Охридски” проф. дфн Анастас Герджиков ще произнесе приветствено слово. \r\n***\r\nОт 14.00 часа в централата на КТ „Подкрепа“ Синдикат „Образование“ ще връчи награди на учители за особени заслуги в областта на просветното, културното и синдикално дело „Стоян Михайловски“. Ще бъдат наградени и ученици и учители от конкурса за творческа работа „На учителя с любов“. Очаква се на събитието да присъстват министърът на образованието Красимир Вълчев, кметът на София Йорданка Фандъкова и др.\r\n***\r\nОт 14.00 часа пред Народния театър ще се състои празник на буквите. \r\n***\r\nПо случай Деня на българската просвета и култура и на славянската писменост - софиянци и гости на столицата ще могат да видят следните изложби в Столична библиотека: „Прослава на св. св. Кирил и Методий. История на празника“, „Илюстрации от поколението Милениум“; „Солунските братя Константин Кирил Философ и Методий моравски епископ“, „Български резбарски школи“. От 16.00 часа в Мраморното фоайе на библиотеката ще се състои празничен концерт. \r\n***\r\nВ 17.00 часа в парка зад НДК ще се състои празник на буквите по повод Деня на българската просвета, култура и славянската писменост. \r\n***\r\nВ театър „Българска армия” за 28-ми път Фондация „Академия Аскеер” ще връчи своите национални награди за постижения в театралното изкуство през изтеклия сезон.\r\n***\r\nВ 10.30 часа на пл. „Акад. Николай Хайтов“ ще се състои тържествено честване на 24 май – Празник на славянската писменост и на българската просвета и култура.\r\n***\r\nВ 18.30 часа на пл. „Акад. Николай Хайтов“ ще се състои тържествен ритуал за изпращане на абитуриентите от СУ „Св. св. Кирил и Методий”, ПГ „Цар Иван Асен II” и ПГ по ХВТ „Св. Димитрий Солунски” – професия „Хлебар-сладкар”.\r\n***\r\nОбщина Банско ще отбележи 24 май – Денят на светите братя Кирил и Методий, на славянската писменост, и на българската просвета и култура, с тържествено честване. От 11.00 часа ще бъдат обявени отличилите се ученици и учители през изминалата учебна година. Те ще бъдат наградени от кмета Георги Икономов и аплодирани от местната общественост. От 20.00 часа на пл. „Никола Вапцаров” ще се състои дефиле на абитуриентите на Община Банско.\r\n***\r\nОт 11.00 часа на площад „Македония“ ще се проведе празничен концерт на училищата от града по повод 24 май. Преди това ще има шествие в два лъча. От 13.00 часа на площад „Македония“ ще се проведе инициативата „Написаното остава. Пиши правилно!“ на Института за български език при БАН. \r\n***\r\nОт 17.00 часа на площад „Македония“ Народно читалище „Н. Вапцаров-1866г.“, Биг Бенд, Камерна опера – Благоевград ще изнесат празничен концерт. \r\n***\r\nОт 20.00 часа на площад „Македония“ Стефан Вълдобрев и „Обичайните заподозрени“ ще изнесат концерт по повод празника на Благоевград. \r\n***\r\nВ 10.30 часа от площад „Тройката“ ще тръгне тържествено шествие по повод 24 май - Ден на българската просвета и култура и на славянската писменост. Шествието ще премине по главната улица „Александровска“ и обновената „Богориди“, като ще финишира на открита сцена „Охлюва“, където в 11.00 часа ще започне празничен концерт с участието на детски състави от Бургас.\r\n***\r\nВ 12.00 часа година в изложбената зала на ул. „Александровска“ 22 ще бъде открита традиционната празнична изложба на бургаските художници. На събитието ще бъде връчена и наградата „Млад художник на годината“ на името на бургаския художник Руси Стоянов.\r\n***\r\nВ 09.20 часа в Катедралния храм „Св. Успение Богородично“ ще бъде отслужен благодарствен молебен. В 10.00 часа на пл. „Св. Св. Кирил и Методий“ ще бъде издигнат българският флаг, след което ще бъде изпълнена фолклорна композиция, а във въздуха ще полетят големи балони с буквите от кирилицата. Под звуците на химна „Върви, народе възродени“, ще тръгне празничното шествие. В 11.00 часа пред входа на Морската градина ще започне концерт под мотото „Да поиграем на празника” на фолклорен ансамбъл „Варна“.\r\n*** \r\nОт 10.00 часа в ритуалната зала на Община Велико Търново ще се проведе среща на кмета на Велико Търново Даниел Панов с дейци на просветата, науката, културата и изкуствата. \r\n*** \r\nОт 10.30 часа от площад „Велчова завера“ до Община Велико Търново ще се проведе празнично шествие за Деня на българската просвета, култура и писменост. От 11.00 часа пред Община Велико Търново ще се проведе официално честване по случай Деня на славянската писменост и култура.\r\n*** \r\nОт 12.00 часа в Спортен комплекс „Ивайло“ ще се проведе лекоатлетически турнир, изложба и футболни срещи – 60 години Стадион „Ивайло“. \r\n*** \r\nОт 18.00 часа пред МДТ „Константин Кисимов“ ще се проведе дефиле на абитуриентите от великотърновските училища.\r\n*** \r\nОт 21.30 часа на площад „Цар Асен I“ ще бъде излъчена прожекция на аудиовизуалния спектакъл „Царевград Търнов – звук и светлина“. \r\n***\r\nВ 10.00 часа от площад „Македония“ ще започне празнично шествие, което ще премине по бул. „Никола Войводов“, след това Пред сградата на Народно читалище „Развитие“ колоната ще се раздели на два лъча. Групата, носеща българското знаме, ще продължи към площад „Христо Ботев“, където ще бъде поставено пред паметника на поета революционер. След това трикольорът ще бъде закачен върху сградата на Драматично-кукления театър, по повод предстоящите Ботеви дни. Вторият лъч ще се насочи към паметника на  братята Св. св. Кирил и Методий, където ще започне и тържественото честване за 24 май. От 18.30 часа в залата на Драматично-куклен театър ще бъде представен музикалният спектакъл „На нея с обич”, посветен на творчеството на Емил Димитров.\r\n*** \r\nОт 10.00 часа на пл. „Георги Измирлиев“ ще бъде отбелязан Денят на българската просвета и култура и на славянската писменост – празнично шествие с участието на деца от детските заведения, ученици, учители, дейци на просветата и културата. \r\n*** \r\nОт 18.00 часа на пл. „Георги Измирлиев“ ще се проведе тържествено шествие на абитуриентите на Горна Оряховица. \r\n***\r\nВ 11.00 от площад „Гоце Делчев” тръгва празнично шествие. В 11.30 часа на площад „Македония” пред Дома на културата започва Празничната програма на учебните заведения от града.\r\n***\r\nОт 08.00 до 09.30 часа с тържества във всички учебния заведения ще започнат празничните прояви за Деня на българската просвета у култура и славянска писменост. В 9.00 часа в храм „Свети Георги“ добрички духовници ще отслужат благодарствен молебен за делото на солунските братя Кирил и Методий. В 9.45 часа пред паметника на равноапостолите на пл. „Свобода” ще бъдат положени цветя и венци от представители на община Добрич, Областна управа, училища и културни институти. В 10.00 часа на площад „Свобода“ започва празничното шествие на ученици, студенти, дейци на културата, образованието и науката. Празникът продължава в 11.30 часа на площад „Свобода“ с фолклорен концерт. От 18.00 часа ще звучат изпълнения на  Студио за поп-рок певци „Сарандев“ при Младежки център - Добрич. В 19.00 часа в Клуб Клуб „The Maze“ ще се отбележи Рожден ден на Читателско студио „Добруджански истории“.\r\n***\r\nОт 11.00 часа на площад „Свобода“ ще се състои Церемония по награждаване „Учител на годината”.\r\n***\r\nС тържествено шествие и награждаване на местните просветители Община Златоград ще отбележи 24 май. Началото на тържественото шествие на образователни и културни институции е в 10.30 часа от Централния площад към Взаимното училище. На празника ще бъдат наградени местни учители, ученици, читалищни дейци и просветители от Община Златоград. В празничната програма ще участват деца от ДГ „Радост”, ДГ „Снежанка”, ученици от ОУ „Васил Левски” и СУ „Антим І”, танцьори от ОНЧ „Просвета 1908” - Златоград.\r\n***\r\nС богата културна програма Община Каварна ще отбележи Деня на българската просвета и култура и на славянската писменост. По традиция празничният ден ще започне с шествие, в което ще се включат възпитаници на детските и учебни заведения. От 10.30 часа на площад „Защитата на Каварна“ ще се състои празничен концерт на талантливите деца на Каварна. Кметът на Община Каварна Нина Ставрева ще връчи наградите „24 май“ в системата на предучилищното и училищното образование и на културата.\r\n***\r\nОт 11.00 часа пред Дома на енергетика всеки ще може да провери знанията си по български език и да получи безплатна консултация.\r\n***\r\nОт 11.00 часа на площад „Велбъжд“ ще се състои празнично шествие за Деня на българската просвета и култура. \r\n***\r\nОт 12.00 часа в Художествена галерия „Владимир Димитров – Майстора“ ще бъде открита изложба „Православие“ с икони от колекцията на историка Румен Манов. \r\n*** \r\nВ 10.30 часа започва тържественото шествие по повод 24 май, което ще завърши пред паметника на Кирил и Методий в Пазарджик с полагане на цветя. \r\n***\r\nОт 11.00 часа на пл. “Кракра” ще се състои Ритуал за издигане на националния флаг. Слово ще произнесе кметът на Общината, след което ще се проведе „Парад на книгата“ - празнично дефиле и „Талантите на Перник” – концертна програма с участието на художествените състави на ЦПЛР – ОДК. От 12.30 часа в Дворец на културата ще се състои тържествено награждаване на дейци на образованието, културата и журналистиката.\r\n***\r\nОт 11.00 часа в НЧ „Св. Паисий Хилендарски - 1927 г.” с. Кралев дол ще се проведе Викторина по повод Деня на българската просвета и култура и на славянската писменост.\r\n***\r\nОт 11.00 часа на площада в с. Дивотино ще се състои традиционен събор и празнична програма, организирана от Кметството и НЧ „Чичо Стоян - 1927 г.”. \r\n***\r\nВ 09.00 часа в храм „Св. св. Кирил и Методий“ Пловдивският митрополит Николай ще отслужи празнична литургия. \r\n***\r\nВ 09.00 часа в Актовата зала на ПХГ „Св. св. Кирил и Методий“ ще бъдат връчени Почетен знак на град Пловдив, Почетна значка на град Пловдив и грамоти. \r\n***\r\nВ 10.00 часа на пл. „11-ти май“ ще се състои официалното откриване на тържеството за 24 май  с химна на Република България. В 10.10 часа празнично слово ще произнесе началника на РУО – Пловдив Иванка Киркова. В 10.15 часа, пред паметника на славянските равноапостоли, започва празничен молебен, отслужен от Негово Високопреосвещенство Пловдивски митрополит Николай. В 10.25 часа ще бъдат положени венци и цветя, а в 10.30 часа е началото на шествието към площад „Централен“.\r\n***\r\nВ 11.40 часа на площад „Централен“ ще се проведе празничен концерт по повод 24 май. \r\n***\r\nОт 10.30 часа в Русе ще се проведе традиционно празнично шествие, което ще премине по Главната улица на града, стигайки до площада пред Общината, където от 11.00 часа ще се състои концертът на деца и състави от ОбДЦКИ - Русе. От 12.30 часа в Голяма зала на Доходно здание ще се състои Тържествената церемония-концерт, на която кметът на Община Русе Пламен Стоилов и председателят на Общински съвет – Русе чл.-кор. проф. дтн Христо Белоев ще връчат ежегодните Награди „Русе“ за постижения в областта на изкуството, културата, образованието и науката, както и приза „Студент на годината“.\r\n***\r\nОт 10.45 часа деца ще се учат да изписват сами буквите от глаголицата по време на празника на Садово и ще започне вторият Фестивал на еко- и биопроизводителите и арттворците.\r\n*** \r\nОт 9.00 часа на гроба на д-р Георги Атанасович – министър на Просвещението в Първия кабинет на България ще бъде извършено поклонение. След това от 09.15 часа от площад „Свобода“ до площад „Алеко“ ще има празнично шествие. От 9.30 часа на площад „Алеко“ ще започне  Общоградски празник по повод 24 май – Деня на българската просвета, култура и на славянската писменост. \r\n***\r\nОт 09.30 часа в Симитли ще се проведе шествие и концерт по повод Деня на славянската писменост и култура и 105-годишнина от създаването на СУ „Св. св. Кирил и Методий“ – Симитли.  \r\n***\r\nОт 10.00 часа от площад „Свобода“ до площад „България“ ще се проведе шествие на деца и педагози от детски градини, ученици и учители от училища, представители на образователни институции.\r\n***\r\nОт 11.00 часа на Площад „България“ ще се проведе връчване на Годишните награди на Община Смолян.\r\n***\r\nОт 11.30 часа на площад „България“ ще се проведе тържествен концерт с участие на състави от ЦПЛР – ОДК гр. Смолян.\r\n***\r\nС тържествен ритуал за издигане на националното знаме на Република България ще започне честването на 24-ти май – Ден на българската просвета и култура и на славянската писменост в Стара Загора. Тази година тържественото честване ще се проведе в източната част на античния форум „Августа Траяна“ до Регионална библиотека „Захарий Княжески“. От 9.30 часа в честването ще се включат духовите оркестри и мажоретките на Пето основно училище „Митьо Станев“ и на Шесто основно училище „Свети Никола“. В 10.00 часа ще прозвучи химна на Кирил и Методий „Върви народе възродени“ в изпълнение на хора на Държавна опера Стара Загора и общинския духов оркестър. Кметът Живко Тодоров ще поздрави старозагорци по повод празника. Той ще участва и в церемонията по връчване на наградите „Стара Загора“ и „Млада Загора“.  \r\n***\r\nС празнично шествие в Тополовград ще бъде отбелязан празникът на града на 24 май. На централния площад ще бъде издигнат националният флаг и ще бъдат връчени почетни награди на изявени ученици. От 19.30 часа на площада ще започне шествие на абитуриентите от Випуск 2018, а от 20.00 часа ще изнесат празничен концерт на Тоника Домини, Дует Шик и Ева Найденова.\r\n***\r\nОт 10.30 часа от ДКТ „Иван Димов“ ще тръгне празнично шествие с ученици от хасковските училища. В 11.00 часа на откритата сцена на пл. „Свобода“ ще започне празничен концерт.\r\n***\r\n От 10.00 часа от пл. „Кристал“, с празнично шествие, в което ще се включат деца, ученици, учители и дейци на просветата и културата ще започне празничната програма по повод  24 май – Денят на българската просвета и култура и на славянската писменост в Шумен. \r\n***\r\nОт 11.00 часа на пл. „Освобождение“ ще бъдат връчени тържествено наградите на Шумен в системата на образованието и науката След церемонията, в 11.45 часа на пл. „Освобождение“ започва спектакълът „Споменът за утре“ на трупата на Нешка Робева.", "date": "2018.05.24", "title": "Предстоящи събития в страната за 24 май (Агенция „Фокус“)"}
{"url": "http://www.focus-news.net/news/2018/05/24/2525621/predstoyashti-mezhdunarodni-sabitiya-za-24-may-agentsiya-fokus.html", "text": "Ще се проведе Международния икономически форум в Санкт Петербург, на който ще присъстват френският президент Еманюел Макрон и японският министър-председател Шиндзо Абе.\r\n*** Генералният секретар на ООН Антонио Гутереш ще представи програмата на Световната организация за разоръжаването.\r\n*** Министрите на финансите от Еврозоната ще обсъдят реформите, предложени от президента на Франция Еманюел Макрон.\r\n*** Държавният секретар на САЩ Майк Помпео ще изнесе показания пред комисията в Сената по международните отношения.\r\n*** Германският канцлер Ангела Меркел е на посещение в Китай - ще се срещне с министър-председателя Ли Къцян.\r\n***", "date": "2018.05.24", "title": "Предстоящи международни събития за 24 май  (Агенция \"Фокус\")"}
{"url": "http://www.focus-news.net/news/2018/05/24/2525616/tass-ruskoto-vanshno-ministerstvo-shte-izprati-na-osse-video-na-napadenie-nad-moldovski-grazhdani-v-ukrayna.html", "text": "Министерството на външните работи на Русия ще изпрати на Организацията за сигурност и сътрудничество в Европа (ОССЕ) видео, показващо група молдовски граждани, които биват нападнати в украинския град Одеса, заради притежанието на Георгиевска лента завързана на антената на колата им, заяви говорителката на министерството Мария Захарова в пост в социалната мрежа „Фейсбук“, цитирана от ТАСС.\r\n„Ще го изпратим на ОССЕ, до Дуня Миятович (представител на ОССЕ за свободата на медиите) като доказателство за солидната европейска интеграция на Украйна. Нека да го види“, заяви Захарова.\r\n„Това излезе от ситуацията: повредена кола, спукани гуми, плачещи жени и агресивни националисти“, продължи тя, описвайки видеото като много „показателно“.\r\nЗахарова допълни, че украинското външно министерство най-вероятно отново ще отрече, че този инцидент се е случил. Йонислав Дочев", "date": "2018.05.24", "title": "ТАСС: Руското външно министерство ще изпрати на ОССЕ видео на нападение над молдовски граждани в Украйна"}
{"url": "http://www.focus-news.net/news/2018/05/24/2525624/premierat-boyko-borisov-shte-bade-na-audientsiya-pri-papa-frantsisk-po-sluchay-24-may.html", "text": "Министър-председателят Бойко Борисов днес е на посещение в Рим и ще бъде на аудиенция при Негово Светейшество папа Франциск на 25 май. Това съобщиха от правителствената информационна служба. Поводът е отбелязването на Деня на българската просвета и култура и на славянската писменост. Българската делегация, ръководена от премиера, включва в състава си представители на вероизповеданията у нас, на академичната общност и дейци на културата. На срещата с папа Франциск ще присъстват Западно и Средноевропейски митрополит на БПЦ Антоний, председателят на БАН акад. Юлиан Ревалски, ректорите на УНСС проф. Стати Статев и на ВТУ „Св. Св. Кирил и Методий“ проф. Христо Бонджолов, директорът на Института по исторически изследвания към БАН доц. Даниел Вачков, директорът на Софийската филхармония Найден Тодоров и ръководителят на националната школа по приложна математика Теодоси Теодосиев. Тяхното участие в аудиенцията е признание за постиженията им и е израз на значението, което българското правителство отдава на образованието, науката и културата. За първи път тази година традиционното поклонение пред гроба на Св. Кирил и посещението на базиликата „Санта Мария Маджоре“, където папа Адриан ІІ благославя славянската азбука и книги, ще бъде осъществено съвместно с делегацията на Република Македония, водена от министър-председателя Зоран Заев. Двете делегации ще участват и в официалния прием, даван в българското посолство в Италия по случай празника на духовността. Съвместното честване на исторически събития, значими за двете държави, и почитането на големи исторически личности, е символ на новия етап в отношенията между София и Скопие след подписването на договора за добросъседство на 1 август 2017 г. При посещението си в Рим българската делегация ще поднесе цветя на паметника на патриарха на българската литература Иван Вазов и ще присъства на молебен за здраве и успехи на българския народ, отслужен в храма „Св. Павел ала Регола“, в който черкуват членовете на Българската православна църковна община. „Аудиенцията във Ватикана е огромен жест на папата към българския народ, към изключителното дело на светите братя Кирил и Методий, към това, че сме дали писменост“, коментира премиерът Борисов при посещението си в Рим.", "date": "2018.05.24", "title": "Премиерът Бойко Борисов ще бъде на аудиенция при папа Франциск по случай 24 май"}
{"url": "http://www.focus-news.net/news/2018/05/24/2525626/reuters-li-katsyan-zayavi-che-kitay-i-germaniya-poddarzhat-svobodnata-targoviya.html", "text": "Премиерът на Китай Ли Къцян заяви в четвъртък, че Китай винаги е подкрепял обединена и просперираща Европа и че Китай и Германия поддържат свободната търговия, предава Reuters.\r\nЛи заяви, по време на пресконференция в Дома на Народното събрание в Пекин заедно с гостуващия канцлер на Германия Ангела Меркел, че има огромен потенциал за сътрудничество между Китай и Германия. Йонислав Дочев", "date": "2018.05.24", "title": "Reuters: Ли Къцян заяви, че Китай и Германия поддържат свободната търговия"}
{"url": "http://www.focus-news.net/news/2018/05/24/2525618/cnn-sasht-ekspulsiraha-venetsuelski-diplomati.html", "text": "САЩ обявиха експулсирането на двама венецуелски дипломати, във връзка с критиката на Вашингтон към преизбирането на президента на Венецуела Николас Мадуро, съобщава CNN.\r\nДвамата дипломати бяха обявени за „personae non grata“ и им бе наредено да напуснат САЩ в рамките на 48 часа, според изявление на говорителката на Държавния департамент Хедър Науърт.\r\nЕкспулсирането е наредено в отговор на решението на режима на Мадуро да експулсира двама американски дипломати от Каракас по-рано през тази седмица, се казва още в изявлението. Йонислав Дочев", "date": "2018.05.24", "title": "CNN: САЩ експулсираха венецуелски дипломати"}
{"url": "http://www.focus-news.net/news/2018/05/24/2525625/balgariya-chestva-24-may-denya-na-balgarskata-prosveta-i-kultura-i-na-slavyanskata-pismenost.html", "text": "България чества Деня на българската просвета и култура и на славянската писменост. На този ден българите прославят делото на Светите равноапостоли братята Кирил и Методий. През 1851 година по идея на Найден Геров българското училище в Пловдив организира първото тържество, посветено на Св. Св. Кирил и Методий. Инициативата на пловдивските учители е подета и в други градове през 60-те години на ХІХ в. 11 май по стар стил и 24 май по нов стил постепенно се превръща в общобългарски празник на просветата. Сведения за честването на този ден като празник на българската просвета има още през XII век. Двамата братя са канонизирани за светци още с идването на техните ученици в България през 886 г. Създатели на глаголицата те превеждат богослужебните книги, необходими в раннохристиянска България.\r\nДенят на българската просвета и култура и на славянската писменост ще бъде отбелязан с празнични шествия, общоградски тържества и поднасяне на венци и цветя пред паметниците на Светите братя Кирил и Методи в цялата страна.\r\nВъв всички епархии на Българската православна църква ще бъдат отслужени празнични молебени.", "date": "2018.05.24", "title": "България чества 24 май - Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525613/zamestnik-vanshniyat-ministar-na-severna-koreya-sreshtata-mezhdu-donald-tramp-i-kim-chen-un-zavisi-ot-povedenieto-na-sasht.html", "text": "Многоочакваната среща на върха между САЩ и Северна Корея зависи от поведението на Вашингтон, заяви заместник-министърът на външните работи на Северна Корея Чоу Сон Хаи в изявление, предадено от държавната медия, цитирано от Sputnik.\r\n„Дали САЩ ще се срещнат с нас в стая или ще се сблъскат с нас в ядрен двубой е изцяло зависимо от решението и поведението на самите тях“, заяви Чоу Сон Хаи.\r\nЧоу предупреди, че ще поиска от лидерството на Северна Корея да преосмисли срещата в Сингапур на 12 юни, ако САЩ „се придържат към незаконни и възмутителни действия“. Йонислав Дочев", "date": "2018.05.24", "title": "Заместник-външният министър на Северна Корея: Срещата между Доналд Тръмп и Ким Чен-ун зависи от поведението на САЩ"}
{"url": "http://www.focus-news.net/news/2018/05/24/2525623/vitseprezidentat-iliyana-yotova-shte-otkrie-tarzhestvata-po-sluchay-24-may-i-denya-na-veliki-preslav.html", "text": "Днес във Велики Преслав вицепрезидентът Илияна Йотова ще открие тържествата по случай Деня на славянската писменост и българската просвета и култура и празника на града. Това съобщиха от прессекретариата на държавния глава. 2018 г. е юбилейна за Велики Преслав, тъй като се навършват 1125 г. от обявяването му за столица на Първата българска държава.\r\nОт 09.00 часа вицепрезидентът ще разговаря с учителския колектив на ОУ „Св. св. Кирил и Методий“ и ще приветства учениците. От 09.50 часа Илияна Йотова ще се включи в тържественото шествие до централния градски площад, където е предвидена официална празнична програма.\r\nПосещението на вицепрезидента във Велики Преслав навръх 24 май е кулминацията на пътуването по стъпките на Светите братя Кирил и Методий и техните ученици, което Илияна Йотова предприе, за да почете делото им. Вицепрезидентът се поклони пред светите места в Чешката и Словашката републики и Република Сърбия.", "date": "2018.05.24", "title": "Вицепрезидентът Илияна Йотова ще открие тържествата по случай 24 май и Деня на Велики Преслав"}
{"url": "http://www.focus-news.net/news/2018/05/24/2525627/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenoto-chestvane-na-24-may-v-kardzhali.html", "text": "Председателят на Народното събрание Цвета Караянчева ще участва в Кърджали в тържественото честване по повод Деня на българската просвета и култура и славянската писменост – 24 май. Това съобщиха от пресцентъра на Народното събрание. То ще започне в 10.30 часа с празнично шествие от Дома на културата до паметника на Освободителите в града. \r\nПредседателят на парламента ще произнесе слово по повод Деня на българската просвета и култура и славянската писменост пред присъстващите на тържеството.", "date": "2018.05.24", "title": "Председателят на Народното събрание Цвета Караянчева ще участва в тържественото честване на 24 май в Кърджали"}
{"url": "http://www.focus-news.net/news/2018/05/24/2525622/prezidentat-rumen-radev-shte-uchastva-v-chestvaniyata-po-sluchay-denya-na-balgarskata-prosveta-i-kultura-i-na-slavyanskata-pismenost.html", "text": "Президентът Румен Радев ще участва в честванията в София по случай Деня на българската просвета и култура и на славянската писменост – 24 май. Това съобщиха от прессекретариата на държавния глава. В 10.30 часа от сградата на Администрацията на президента държавният глава ще се присъедини към традиционното празнично шествие за 24 май до паметника на светите братя Кирил и Методий. В 11.00 часа пред Националната библиотека „Св. св. Кирил и Методий“ президентът Румен Радев ще присъства на тържествения водосвет за празника и ще произнесе слово. От 18.30 часа в Националния исторически музей в столицата президентът Румен Радев и съпругата му ще бъдат домакини на традиционния прием по случай Деня на славянската просвета и култура и на славянската писменост.", "date": "2018.05.24", "title": "Президентът Румен Радев ще участва в честванията по случай Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525632/gd-granichna-politsiya-intenziven-e-trafikat-po-gkpp-kulata-kapitan-andreevo-lesovo-dunav-most-ruse-i-dunav-most-vidin.html", "text": "Интензивен е трафикът по ГКПП \"Кулата\", \"Капитан Андреево\", \"Лесово\", \"Дунав мост-Русе\" и \"Дунав мост-Видин\". Това съобщиха от пресцентъра на ГД \"Гранична полиция\". Информацията за трафика на българските гранично контролно-пропускателни пунктове е към 06.00 часа. На българо-сръбската и на българо-македонската граница трафикът е нормален на всички гранични контролно-пропускателни пунктове.\r\nНа българо-гръцката граница на ГКПП \"Кулата\" трафикът е интензивен за товарни автомобили и в двете посоки.\r\nНа българо-турската граница на ГКПП \"Капитан Андреево\" и ГКПП \"Лесово\" и на на българо-румънската граница на ГКПП \"Дунав мост-Русе\" и ГКПП \"Дунав мост-Видин\" трафикът е интензивен на изход за товарни автомобили.", "date": "2018.05.24", "title": "ГД \"Гранична полиция\": Интензивен е трафикът по ГКПП \"Кулата\", \"Капитан Андреево\", \"Лесово\", \"Дунав мост-Русе\" и \"Дунав мост-Видин\""}
{"url": "http://www.focus-news.net/news/2018/05/24/2525630/gazeta-express-srabska-lista-e-protiv-sazdavaneto-na-kosovska-armiya.html", "text": "Политическата единица представяща косовските сърби – Сръбска листа, е против всякаква инициатива на правителството за създаване на Армия на Косово, заяви Далибор Йевтич, който е вицепремиер в правителството на Косово, пише Gazeta Express.\r\n„Сръбска листа няма да подкрепи създаването на Косовска армия. Това е нашата твърда позиция“, заяви Йевтич пред журналисти по време на посещение в доминираната от сърби община Ранилуг в централно Косово.\r\nТой повтори, че Сръбска листа и други сръбски представители в косовските институции няма да позволят промяна на споразумението постигнато между Косово и Сърбия по време на подпомогнатия от Европейския съюз диалог в Брюксел за установяването на Общност на сръбските общини.\r\n„Общността на сръбските общини трябва да бъде установена в пълно съответствие с Брюкселското споразумение“, допълни Йевтич. Йонислав Дочев", "date": "2018.05.24", "title": "Gazeta Express: „Сръбска листа“ е против създаването на Косовска армия"}
{"url": "http://www.focus-news.net/news/2018/05/24/2525628/dvama-mitropoliti-shte-predstavlyavat-balgarskata-pravoslavna-tsarkva-na-tarzhestvata-v-rim-po-sluchay-24-may.html", "text": "В българската делегация, водена от министър-председателя Бойко Борисов, за ежегодното поклонение на гроба на св. Кирил в Рим и честването на 24 май - Ден на българската просвета и култура и на славянската писменост, Българската православна църква ще бъде представлявана от двама митрополити - Негово високопреосвещенство Западно и Средноевропейски митрополит Антоний и Негово високопреосвещенство Старозагорски митрополит Киприан, предаде репортер на Агенция \"Фокус\". Това става по покана на Високопреосвещения митрополит Антоний към своя събрат от Светия Синод на Българската православна църква, Старозагорски митрополит Киприан. \r\nНикола ПЕТКОВ", "date": "2018.05.24", "title": "Двама митрополити ще представляват Българската православна църква на тържествата в Рим по случай 24 май"}
{"url": "http://www.focus-news.net/news/2018/05/24/2525634/sport-germanskiyat-natsionalen-otbor-po-futbol-zapochna-podgotovkata-si.html", "text": "Националният отбор на Германия по футбол започна подготовката си за Световното първенство в Русия след по-малко от месец. На първото занимание присъстваха само 19 футболисти от основния състав. Петима от играчите на Байерн Мюнхен ще се присъединят в петък, 25 май, поради по-късния край на футболния сезон в Германия. Халфът на Реал Мадрид Тони Кроос се очаква да се присъедини към лагера на националния отбор в началото на другата седмица, тъй като му предстои финал за Шампионска лига в събота, 26 май.", "date": "2018.05.24", "title": "Спорт: Германският национален отбор по футбол започна подготовката си"}
{"url": "http://www.focus-news.net/news/2018/05/24/2525631/sofiya-melnishkiyat-episkop-gerasim-shte-otsluzhi-moleben-v-patriarsheskata-katedrala-sv-aleksandar-nevski-po-povod-24-may.html", "text": "По повод 24 май - Ден на българската просвета и култура и на славянската писменост, с благословението на Негово Светейшество Неофит Патриарх Български и митрополит Софийски в Патриаршеската катедрала \"Св. Александър Невски\" от 10.00 часа ще бъде отслужен молебен от Негово Преосвещенство Мелнишкия епископ Герасим, Главен секретар на Св. Синод на БПЦ-БП заедно със столични свещеници. Това съобщиха от пресцентъра на Св. Синод на БПЦ-БП. След молебена литийното шествие ще се отправи към Народната библиотека. От 11.00 часа пред паметника на светите братя Кирил и Методий пред Народната библиотека ще започнат тържествата посветени на празника, където за поредна година ще вземат участие ученици от Софийската духовна семинария \"Св. Йоан Рилски\".", "date": "2018.05.24", "title": "София: Мелнишкият епископ Герасим ще отслужи молебен в Патриаршеската катедрала \"Св. Александър Невски\" по повод 24 май"}
{"url": "http://www.focus-news.net/news/2018/05/24/2525629/liderat-na-bsp-sofiya-kaloyan-pargov-shte-se-vklyuchi-v-chestvaneto-na-24-may-v-sofiya.html", "text": "Лидерът на БСП – София Калоян Паргов, общински съветници и народни представители от БСП ще се включат в честването на Празника на българската просвета и култура и славянската писменост в София. Това съобщиха от пресцентъра на ГС на БСП – София. Те ще се присъединят към празничното шествие до паметника на Св. св. Кирил и Методий пред Националната библиотека, ще поднесат венци и цветя и ще присъстват на тържествения водосвет по случай 24 май.", "date": "2018.05.24", "title": "Лидерът на БСП – София Калоян Паргов ще се включи в честването на 24 май в София"}
{"url": "http://www.focus-news.net/news/2018/05/24/2525636/denyat-24-may-v-balgarskata-istoriya.html", "text": "2010 г. \r\nВ чест на Деня на българската просвета и култура и на славянската писменост редакторите на българоезичната Уикипедия написват в този ден 100 000-ната статия на български в най-голямата в света енциклопедия.2004 г. \r\nФикрет Карадолами (косовски общественик от български произход) основава  Културно-просветно дружество на българите в Жупа „Български мохамедани“1980 г. \r\nВ Националния академичен театър за опера и балет е представен спектакълът \"Дон Карлос\" с участието на Николай Гяуров и Мирела Френи. Николай Георгиев Гяуров е български оперен певец, бас. Роден е на 13 септември 1929 г. в с. Лъжене, днешен квартал на Велинград. Учи пеене в Държавната музикална академия в София при проф. Хр. Бръмбаров. След това - в Ленинград (днешен С. Петербург) и завършва Московската консерватория в класа на проф. Р. Алиерт-Хасина. Дебютира в Софийската народна опера с ролята на Дон Базилио (\"Севилският бръснар\" от Дж. Росини). Солист на Болшой театър в Москва (1957-1958 г.), първи бас на миланския театър \"Ла Скала\" (от 1961 г.). Солист е на най-големите и известни световни оперни театри в света. Има много записи на отделни роли и цели спектакли на грамофонни плочи. Репертоарът му включва всички известни басови партии, в които се изявяват възможностите на неговия изключителен глас и таланта му на актьор. Носител е на Международната награда за изкуство \"Златният стрелец\" (1978 г., Италия), \"Комендаторе д’Италия\" (1975 г.), Кавалер на ордена на Почетния легион (1991 г., Франция), \"доктор хонорис кауза\" на Музикалната академия \"П. Владигеров\" в София (2000 г.). Николай Гяуров умира в Централна Италия на 74 години на 2 юни 2004 г. Той е надживян от неговата съпруга, италианката Мирела Френи, която е сопрано.1975 г. \r\nПред Народната библиотека в София е открит Паметникът на Св. св. Кирил и Методий.\r\nКирил и Методий са братя, създатели на славянската азбука, основоположници на славянската и българската литература, водили последователна борба за славянска църква и култура. Родени са в Солун. Баща им е помощник на солунския стратег (военен и административен управител). За детските им години почти липсват данни. От Панонските легенди и Житието на Кирил се знае, че Методий в продължение на 10 г. заема длъжността управител на една славянска област, разположена близо до Солун. След това заминава за манастира \"Полихрон\" в планината Олимп, където отначало е приет за монах, а след това става негов игумен. Кирил (Константин) показва още от дете голяма склонност към философията и поезията. Затова е изпратен да се учи в прочутата по онова време Магнаурска школа в Цариград. По време на следването си проявява своите големи дарования, които не остават незабелязани от цариградското правителство и Патриаршията. След завършването на школата остава в нея като преподавател по философия и като отличен познавач получава прозвището Философ. Благодарение на проявените си способности, макар и твърде млад, е натоварен с отговорна дипломатическа мисия при сарацините (851 г.) и при хазарите (860 г.), в която участва и брат му Методий. По време на своя престой в Херсон Кирил установява за пръв път контакт с руските славяни и изучил техния език. През 861 г. двамата братя се завръщат в Цариград, но не остават за дълго в него. Една година по-късно по молба на княз Ростислав (846-870 г.) двамата братя са изпратени във Великоморавия. За да се противопостави на силно проникналото немско политическо, културно и църковно влияние, княз Ростислав иска от византийския император подготвени учители по славянски език, които да проповядват между населението християнското учение на разбираем за него език. Кирил съставя нова азбука, предназначена специално за славяните, т. нар. глаголица. Тя е изготвена въз основа на гръцката и латинската азбука, като е съобразена с особеностите на славянския език. След това двамата братя пристъпват към превеждане на славянски език на най-необходимите за мисията им богослужебни книги. През 863 г. те се отправят за Великоморавия и се отдават на многостранна дейност. В продължение на три и половина години ограмотили голям брой ученици и с тяхна помощ превели значително количество богослужебни книги. Тази дейност обаче среща силна съпротива от страна на немското духовенство, което е привърженик на догматичната триезична теория, според която богослужението можело да се извършва само на три езика - еврейски, гръцки и латински. Поради това те отричали правото на Кирил и Методи да проповядват на славянски език и обявили тяхното дело за \"еретическо\". Под този претекст те възпрепятствали с всички средства дейността на двамата братя, наклеветили ги и пред римския папа. Кирил и Методи решават да заминат за Рим и пред самия папа да уредят възникналите спорове с немското католическо духовенство във Великоморавия. На път за Рим те минават през Панония (друго западно славянско княжество), където са посрещнати радушно от нейния владетел княз Коцел (отхвърлил също зависимостта си от немското католическо духовенство). Продължавайки пътя си, Кирил и Методи вземат участие в местния духовен събор във Венеция (867 г.), участниците в който са също така яростни привърженици на триезичната теория. Кирил влиза в спор с тях и като изтъква редица научни и исторически доводи, блестящо защитава правото на славяните да имат писменост на своя език. Към края на същата година двамата братя пристигат в Рим, където се явяват при новия папа Адриан II и пред него излагат някои свои искания: да бъде разрешено богослужението сред западните славянски народи на славянски език; някои от техните ученици да бъдат ръкоположени за свещеници; единият от двамата братя да бъде въздигнат за епископ и да им бъде позволено да управляват Моравската и Панонската църква самостоятелно, без намесата на немското духовенство. На свой ред те заявяват своята готовност да признаят върховенството на самия папа. Воден от желанието да задържи под свое влияние западните славянски народи и да не допусне като при българите да бъде изместен от Византия, папа Адриан II удовлетворява всички техни искания. Той признава официално славянските книги и правото на двамата братя да проповядват християнското учение на славянски език, като поставил само едно условие - в черквите Евангелието и Апостолът да се четат най-напред на латински език. Независимо от това условие победата на двамата братя е огромна. С удовлетворяването на техните искания е нанесен силен удар на немското католическо духовенство. Скоро след това Кирил се разболява и през 869 г. умира в Рим. Преди смъртта си отправя молба към своя брат да продължи започнатото дело. В изпълнение на неговия завет Методий се завръща в Панония и се отдава изцяло на проповедническа и книжовна дейност. През 870 г. княз Коцел е заменен от княз Святополк, който изпада под силното влияние на немското духовенство и то засилва своята борба против Методий и неговите ученици. Скоро Методий е затворен в един баварски манастир и освободен през 873 г. след намесата на папата. Въпреки това борбата против него не е прекратена. През 882 г. Методий предприема едно кратко пътуване до Цариград и отново се връща в Панония. Независимо от неблагоприятните условия той не се отказва от своята дейност и до края на живота си продължава да се занимава с книжовна дейност. Успява да завърши превода на свещените книги, които са необходими за проповедническата дейност на неговите ученици. През 885 г. той умира и е погребан във великоморавската столица Велеград. След неговата смърт немското духовенство предприема жестоки репресии над учениците му. Част от тях са избити, други затворени, а трети били принудени да търсят спасение чрез бягство вън от пределите на двете западни славянски княжества. Някои от тях - Климент, Наум, Сава, Горазд и Ангеларий, намират подслон в България, където са приети с голямо внимание от българския владетел княз Борис I (852-889 г.), който им предоставя прекрасни условия, за да продължат делото на своите учители. Създаването на славянската писменост е най-значителното дело на Кирил и Методий Посредством нея става възможно и създаването на славянската култура. Славянската азбука се превръща в едно от най-силните оръжия на славянските народи против опасността от немско-византийската им асимилация. Наред с византийската и латинската култура бил открит широк път за развитието и на славянската култура. Това разкрива пред славянските народи широк простор за тяхното бъдещо културно развитие. Със създаването на славянската писменост те получават още и възможността да се приобщят към културата на другите народи. Благодарение на активната дейност на учениците на Кирил и Методий в България тя се превръща в първия славянски културен център през средните векове, откъдето славянската писменост и книжнина получили разпространение и в другите славянски народи. 24 май е ден на българската просвета и култура и на славянската писменост. Официален празник посветен на делото на Светите братя равноапостоли Кирил и Методий, създатели на славянската писменост.1958 г. \r\nВ периода 20 - 24 май Българска делегация участва в съвещанието в Москва на представители на комунистическите и работническите партии на страните - членки на СИВ, както и в Съвещанието на Политическия консултативен съвет на държавите-участнички във Варшавския договор. Обсъжда се въпросът за ускорено икономическо развитие на цялата \"социалистическа общност\". Съветът за икономическа взаимопомощ е междуправителствена организация за икономическо и научно-техническо сътрудничество. Тя е основана през 1949 г. от България, Полша, Румъния, СССР, Унгария и Чехословакия. Към организацията по-късно се присъединяват Албания (до 1961 г.), ГДР, Монголската народна република, Куба, Виетнам. Съществува до 1991 г.1949 г. \r\nС указ на Президиума на ВНС са учредени Димитровските награди за \"значителни постижения и заслуги\" в науката, изкуството, литературата, изобретателството и рационализаторството. Наградите имат три степени и съответно парично изражение. През май 1950 г. за първи път Димитровски награди получават български учени. Това са академиците Тодор Павлов, Никола Обрешков, Кирил Попов, Любомир Чакалов, Георги Наджаков, Георги Бончев, Страшимир Димитров, Методи Попов, Димитър Ораховац, Георги Кацаров, Александър Теодоров-Балан, Стоян Романски, Сава Гановски, Тодор Самодумов, Петко Стайнов и др.1943 г. \r\nПровежда се протестна демонстрация с над 10 000 души в София срещу изселването на столичните евреи в провинцията и депортацията им. Те са разселени в провинцията, но майският план на правителството за депортация е провален.1941 г. \r\nЗапочва да излиза вестник \"Целокупна България\" - информационен и обществено-политически вестник. Излиза в Скопие Директор е Н. Коларов, а редактор: Г. В. Георгиев. Изданието е предназначено за българите от Вардарска Македония.1936 г. \r\nОформена е опозиционна група от дейци на забранените партии - \"Петорка\", в която влизат Димитър Гичев (БЗНС “Врабча 1”), проф. Георги Данаилов (Демократически сговор), Боян Смилов (Националлиберална партия), Кръстьо Пастухов (БРСДП) и проф. Георги Генов (Радикална партия). На 29 май техният меморандум за възстановяване на конституционното управление е връчен на царя, а на 31 май е публикуван в белградската преса. БЗНС \"Врабча 1\" заедно с Радикалната партия, Ляпчевия сговор, Социалдемократическата партия и националлибералите образуват опозиционен блок – т. нар. \"Петорка\". Съюзът се включва в акцията за възстановяване на Търновската конституция. БЗНС \"Врабча1\" се обявява против присъединяването на България към Тристранния пакт. По време на Втората световна война 1939–1945 г. участва в мероприятията на легалната буржоазна опозиция и остава извън Отечествения фронт. Взема участие със свои представители в коалиционното правителство на К. Муравиев (2–8 септември 1944 г.). През ноември 1945 г. се обединява с БЗНС \"Никола Петков\" и се присъединява към опозиционните сили. Печатните органи на съюза са: в. \"Земеделско знаме\", в. \"Нива\", в. \"Врабча\", сп. \"Земледелска мисъл\".1928 г. \r\nПровежда се учредителна конференция на Работнически младежки съюз (РМС) към Работническата партия. Младежка организация, обединяваща трудовата младеж, е образувана е през 1928 г. по инициатива на БКП (т. с.) като легална проява на Българския комунистически младежки съюз. На учредителната си конференция в София, проведена на 28 май 1928 г. , приема устав и избира Централно настоятелство. В него влизат: Н. Иванов, П. Станчев, Ат. Трайков и др. Върху дейността на РМС по време на второто сговористко правителство (1926–1931 г.) отражение дава левосектантският курс на БКП. РМС първоначално се отказва от по-тясното сътрудничество с други младежки организации, но през лятото на 1933 г. заедно с представители на ЗМС образува Централна младежка антивоенна комисия за подготовка на Световния младежки конгрес за мир в Париж. След държавния преврат на 19 май 1934 г. РМС е забранен. Организацията преустройва своята дейност на нелегална основа. През 1936 г. е образуван Младежки конституционен фронт, който обединява младежите за борба за възстановяване на Търновската конституция и запазване на мира. В него се включват най-масовите политически младежки организации: РМС, ЗМС, ССМ, Демократичният младежки сговор \"Ляпчев\", Радикалният, Либералният и Демократическият младежки съюз. През този период РМС засилва своята дейност сред младежта и увеличава числения си състав. През 1938–1939 г. се слива с БКМС и взема активно участие в съпротивителното движение в България 1941–1944 г. В борбата загиват изтъкнати негови дейци и ръководители като: Й. Николова-Чанкова, А. Антонов, Ал. Димитров, Св. Русев и стотици др. На 9 септември 1944 г. РМС взема участие в свалянето на правителството на К. Муравиев и установяването на отечественофронтовска власт. Негови членове участват във войната за окончателния разгром на хитлеристка Германия. Със свои представители РМС се включва в Централната младежка комисия при Националния комитет на Отечествения фронт. В него с равен брой членове са представени ЗМС, ССМ, МНС \"Звено\" и по един представител на масовите организации. През декември 1947 г. се създава Съюз на народната младеж, в който се обединяват РМС, ЗМС, ССМ, МНС \"Звено\", младите радикали и масови организации. С образуването на новата младежка организация РМС преустановява своето самостоятелно съществуване.1921 г. \r\nВ редовете на ученическата манифестация в София е хвърлена бомба. В отговор са запалени партийни клубове на БКП.1914 г. \r\nРегистриран е спортен клуб \"Левски\" в София. Спортен клуб \"Левски\" - София е основан през 1911 година от група ученици на Втора мъжка софийска гимназия, като основният практикуван вид спорт е футболът. Клубът е регистриран официално на 24 май 1914 година. Наименованието на клуба в памет на Апостола на свободата Васил Левски е предложено от един от основателите му Борис Василев (Боркиша). На 3 пъти по време на тоталитарния комунистически режим името на клуба е насилствено променяно от 1950 до 1957 г. - на \"Динамо\", от 1969 до 1985 г. - \"Левски - Спартак\" (след обединението с клуба на столичния \"Спартак\") и от 1985 до 1989 г. на \"Витоша\".\r\nЗначката на клуба е по проект на Минчо Качулев и е изработена през 1922 г.\r\nПървият химн на клуба е създаден през 1924 г. по текст на Д. Симидов, а мелодията е композирана от Христо Маников. Основните цветове на клуба първоначално са жълтият и червеният, а от 1920 г. за основен цвят е приет синият.\r\nПървото официално избрано ръководство на клуба през 1914 г. е в състав: Владимир Григоров (Валдиса) - председател, Георги Манолов - подпредседател, Крум Динков - секретар, Борис Василев - касиер, Стефан Тошков и Атанас Янков - членове и Костадин Манолов - домакин. През първите години след 1914 г. футболният тим на Левски е имал следният основен състав : К. Григоров - вратар; К. Манолов и К. Динков - бекове; К. Апостолов, С Стоянов и Б. Василев - халфове; В. Григоров, Ц. Генев, П. Стоянович, Г. Манолов и Д. Сираков - нападатели. Първият капитан на тима е С. Стоянов. Първоначално клубът не е имал свое игрище и провеждал тренировките си на празното място, наречено \"Могилката\" (днес там е изграден НДК), в последствие на плаца на 6-ти пехотен полк. Едва през 1924 г. Софийската община отпуска място за игрище на клуба, чийто строеж завършва през 1933 г. Днес на това място се намира националният стадион \"Васил Левски\". На първият си официален мач през 1914 г. Левски губи от столичния ФК 13 с 0:2. До 1921 г. в България не се провежда организиран футболен шампионат. Едва през лятото на 1921 г. след създаването на Софийска спортна лига (ССЛ), която обединява 11 клуба от София, започва официалният шампионатен летопис на \"сините\". На първият шампионатен мач за сезона 1921/22 г., който се играе на 18 септември 1921 г., Левски побеждава столичния Атлетик с 3:1.1851 г. \r\nВ Пловдив за първи път се честват Св. св. Кирил и Методий; денят по-късно започва да празнува като Ден на българската просвета и култура и на славянската писменост.На тази дата са родени:1934 г. \r\nРоден е Кирил Господинов - български театрален и филмов актьор. Участва във филмите: \"Шведски крале\" (1968 г.), \"Тримата от запаса\" (1971 г.), \"Момчето си отива\" (1972 г.), \"Анто и милиционерът\" (тв, 1973 г.), \"Не си отивай!\" (1976 г.), серията за Баш майстора (тв, 1974-1983 г.), \"Кратко слънце\" (1979 г.), \"Бон шанс, инспекторе\" (1983 г.), \"Петък вечер\" (1987 г.), \"О, господи, къде си?\" (1991 г.), \"Вчерашни целувки\" (2001 г.), \"Каталии\" (тв, 2001 г.).1932 г. \r\nРоден е Кирил Борисов Серафимов. Той е български инженер, учен космофизик, академик (1984 г.), член-кореспондент (1977 г.), член на Международна астрономическа академия в Париж (1984 г.). През 1957 г. завършва Техническия университет в София, специализира в Института за земен магнетизъм и йоносфера и разпространение на вълните при Руската академия на науките в Москва (1958 г.), д-р на физико-математическите науки (1969 г.). Дълги години работи в Геофизическия институт при БАН, научен секретар на БАН (1973-1977 г.). в периода 1974-1986 г. е директор на Централната лаборатория за космически изследвания. Работи по проблемите на космическата физика и космическото уредостроене. Автор е на много студии, научни публикации и на монографиите “Физика на средната атмосфера” (на руски език, 1970 г.), “Космически радиоелектронни системи” (1973 г.), “Космически изследвания в Б-я” (на руски език 1979 г.), “Соц. интеграция в космоса” (1983 г.), “Б-я и космосът” (1979 г.), “Космически радиоелектронни системи” (1973 г.) и др. През 1984 г. получава орден “Г. Димитров”.1908 г. \r\nВъв Видин е роден Здравелин Петко (псевдоним на Петко Михайлов Здравков) – български писател. През 1932 г. той завършва право в СУ ”Св. Климент Охридски” . От 1930 г. е член на легалната РП и на БОННС. Като съдебен изпълнител защитава безплатно комунистическите политзатворници. След Деветосептемврийския преврат 1944 г. заема отговорни обществени постове. Автор е на стихове, разкази, драми, работи в областта на документалистиката и публицистиката. Книгата му \"Един прокурор разказва\" (1969 г.) е основа на игралния филм \"Авантаж\" (сценарий Р. Чанев и Г. Дюлгеров). Пише и произведения за деца.1897 г. \r\nРоден е Лазар Станев - политически деец, учител, журналист. Роден е в с. Торос, Ловешко. Завършва Институт за прогимназиални учители във Враца и наред с учителската си професия се включва дейно в обществено-политическия живот на страната. През 1922 г. влиза в редовете на Българския земеделски народен съюз. След държавния преврат на 9 юни 1923 г. е лишен от учителски права, преследван, затварян и малтретиран. Въпреки това работи активно за възстановяването на БЗНС и ратува за изграждане на единен фронт между земеделци и комунисти. След атентата от април 1925 г. отново е арестуван и осъден на смърт, но през 1926 г. е амнистиран. Продължава политическата си дейност и се изявява като един от най-видните дейци на земеделската левица. През 1927 и 1928 г. е неин представител в Селския интернационал (Крестинтерна) в Москва. През 1931 г. влиза в редовете на Работническата партия и от нейно име е избран за депутат в ХXIII Обикновено народно събрание. Поради влошаване на здравословното му състояние през 1934 г. заминава да се лекува в СССР. Присъства на VII конгрес на Коминтерна (1935 г.), завършва и Международната ленинска школа (1936 г.). Завръща се в България и поради новите преследвания срещу него е принуден да мине в нелегалност. Избран е за член на ЦК на РП, но скоро след това умира в София. Като журналист участва в редактирането на печатния орган на земеделската левица. Автор е на публицистични съчинения.На тази дата умират:2008 г. \r\nУмира Петър Илиев Семерджиев, български политик от РМС и БРП (к). 1988 г. \r\nВ Куба умира Серафим Северняк (псевд. на Серафим Николов Серафимов). Той е български писател, публицист, журналист. Роден е на 10 юли 1930 г. в с. Горна Липница, Великотърновска област.През 1951 г. завършва специалност “Българска филология” в СУ” Св. Климент Охридски”. Заместник-главен редактор на сп. “България” (издание на БТА за чужбина, 1952 г.), кореспондент във в. “Лит. фронт” (1953-1956 г.), редактор в сп. “Пламък” (1956-1962 г.), драматург на ДМТ “Стефан Македонски” (1962-1964 г.) и на Сатиричния театър в София (1964-1966 г.), главен редактор на редакция “ЛИК” в БНТ (1966-1970 г.), първи зам.-главен редактор на в-к “Литературен фронт” (1971-1975 г.), главен редактор на сп. “Отечество” (1975-1988 г.). Дебютира във в-к “Литературен фронт” с разказа “Син” (1948 г.).\r\nАвтор е на книгите “Стопани” (разкази, 1952 г.), “Свои хора” (разкази и фейлетони, 1954 г.), “Десет разказа” (1957 г.), “От нашия кореспондент” (1959 г.), “Златното сияние” (есета, 1961 г.), “Привечер” (разкази, 1962 г.), “Ракетите, спътниците и ти” (в съавт., 1964 г.), “Ветрило на санталово дърво” (разкази, 1966 г.), “Законът на всяка земя” (разкази, 1967 г.), “Криле” (повест, 1967 г.), “Между розата и лъва” (художествени пътеписи, 1969 г.), “Ден днешен” (съавт., 1971 г.), “Охридска балада” (повест, 1971 г.), “Бели грижи” (разкази, 1972 г.), “Квадратна вселена” (худ. пътеписи, 1972 г.), “Книга за Септември” (док. повест, 1973 г.), “Филипики и пристрастие” (есета, 1976 г.), “Когато розите стават звезди” (1979 г.) , “Изкачване на Еверест” (есета, 1980 г.), “Земя, отрупана с история” (1981 г.), “Чудомир” (1983 г.), “Сев. дърворез. Есета” (1985 г.), “Зелено небе” (роман, 1986 г.), “От Горна Липница до Монтевидео” (1986 г.), “Свободният преди Освобождението. Документална кн. за В. Левски” (1987 г.), “По острието на бръснача. Есета” (1987, 1990 г.), “Рози сред звездите” (1988 г.), “Ако ти не изгориш, ако аз не изгоря… Есета” (1988 г.), “Ветрило” (разкази, 1990 г.) и др.1876 г. \r\nВ местността Костина, Тетевенско, загива Георги Бенковски. Георги Бенковски (истинско име: Гаврил Груев Хлътев) e виден български революционер, един от ръководителите на Априлското въстание 1876 г. Роден е в Копривщица. Първоначално учи в основното училище в родния си град. След смъртта на баща си, Бенковски става най-напред терзийски и абаджийски чирак, а след това се занимава с търговия. През 70-те г. на XIX в. се озовава в Букурещ, където попада в средата на българската революционна емиграция. Запознава се с революционно-демократичните идеи на Васил Левски и Христо Ботев. Във връзка с подготовката на Старозагорското въстание 1875 г. е включен в групата на Ст. Заимов, на която е възложена задачата да подпали Цариград. По това време той приема името Бенковски, което преди това е носел един полски емигрант. След неуспеха на Старозагорското въстание той се завръща отново в Румъния и взема участие в подготовката на Априлското въстание. Определен е от Гюргевския революционен комитет за помощник-апостол на IV - Пловдивски, революционен окръг. В началото на 1876 г. заедно с П. Волов се прехвърля в България и пристъпва към трескава дейност в определения му район: основава комитети, грижи се за набавяне на оръжие, организира тайна комитетска поща и пр. На Оборищенското събрание 1876 г. Бенковски се налага като най-ярка личност; по негово настояване на апостолите е дадено пълномощие да ръководят въстанието; застава начело на комисията за изработване на конкретен план за действие и пр. След преждевременното избухване на въстанието в Копривщица Бенковски дава сигнал за неговото обявяване в Панагюрище и в целия революционен окръг. Чрез специални куриери отправил апел и до другите революционни окръзи да последват примера на панагюрци. За по-голяма подвижност из района на IV революционен окръг той организира специална конница, наречена \"Хвърковата чета\", която обикаляла различните въстанически пунктове и окуражава въстаналото население, води сражения с башибозушките потери. След разбиването на въстаниците на връх Еледжик и в Панагюрище се отправил с група свои другари към Стара планина с намерение да се прехвърли в Северна България и там да се свърже с останалите революционни окръзи, като вярвал, че те също са въстанали. В случай че те не се вдигнат на борба, възнамерява да премине в Румъния, да организира нова чета и да се върне отново в България, за да продължи борбата. В Тетевенския балкан, край с. Рибарица, Бенковски и придружаващите го няколко души били предадени от местен овчар на турските власти. При преминаването на р. Костина Бенковски е убит от засада.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив\"", "date": "2018.05.24", "title": "Денят 24 май в българската история"}
{"url": "http://www.focus-news.net/news/2018/05/24/2525638/angela-merkel-ot-kitay-germaniya-ostava-angazhirana-kam-yadrenoto-sporazumenie-s-iran.html", "text": "Германският канцлер Ангела Меркел заяви, че страната ѝ ще остане в ядреното споразумение с Иран, след решението на САЩ да се изтеглят от него, предава Sputnik.\r\n„Колкото до сделката с Иран, тя е далеч от перфектна, но другите опции са дори по-малко стабилни“, призна Меркел.\r\n„Затова ние ще продължим да уважаваме това споразумение“, заяви тя пред репортери в Пекин след среща с премиера на Китай Ли Къцян.\r\nВъпреки това, Меркел заяви че някои бизнеси на Европейския съюз ще бъдат принудени да се изтеглят от Иран, за да избегнат санкциите на САЩ.\r\n„Санкциите най-вероятно ще принудят някои европейския компании да се изтеглят от Иран“, заяви тя пред репортери. Йонислав Дочев", "date": "2018.05.24", "title": "Ангела Меркел от Китай: Германия остава ангажирана към ядреното споразумение с Иран"}
{"url": "http://www.focus-news.net/news/2018/05/24/2525643/kyustendil-hudozhestvenata-galeriya-v-grada-shte-predstavi-izlozhba-ot-kolektsiyata-na-rumen-manov-pravoslavie.html", "text": "Художествената галерия в Кюстендил ще представи изложба от колекцията на Румен Манов – „Православие”. Това съобщи за Радио „Фокус” – Кюстендил Валентин Господинов, директор на Художествена галерия „Владимир Димитров – Майстора” – Кюстендил. Изложбата ще бъде открита от 12.00 часа. „Галерията на Майстора е всъщност неговият храм, защото така, както иконата в църквата е спомогнала да пребъде вярата, така и тук се влиза със същото чувство на благоговение и възхита”, каза Валентин Господинов. На рождения ден на Художествена галерия „Владимир Димитров – Майстора”, който съвпада с Деня на българската просвета и култура, празникът ще бъде троен. Част от тържественото честване е изложбата „Православие” с икони от колекцията на Румен Манов. Той е роден през 1964 година в Кюстендил. Той е историк, лицензиран експерт оценител на съвременно и старо българско изобразително изкуство. Житейската му мисия е да събира, издирва, купува, възстановява, реставрира и да дарява книжовни и културни ценности на музеи и библиотеки, църкви и архиви. Сред даренията му са ценни снимки, икони, произведения на изкуството, които сам издирва и събира в продължение на 30 години. Целенасочено издирва материали, свързани с историята на Кюстендил. Над 1000 отделни единици дарява на Регионалния исторически музей, а с над 50 книги и периодични издания обогатява фонда на Регионална библиотека – Кюстендил, ценен дарител е и на катедралния храм в града.\r\nВенцеслав ИЛЧЕВ", "date": "2018.05.24", "title": "Кюстендил: Художествената галерия в града ще представи изложба от колекцията на Румен Манов – „Православие”"}
{"url": "http://www.focus-news.net/news/2018/05/24/2525633/sofiya-s-praznik-na-bukvite-v-grada-shte-bade-otbelyazan-denyat-na-balgarskata-prosveta-kultura-i-slavyanskata-pismenost.html", "text": "С празник на буквите в града ще бъде отбелязан Денят на българската просвета, култура и славянската писменост. Това съобщиха от пресцентъра на Министерство за Българското председателство на Съвета на ЕС 2018. За първи път жителите и гостите на столицата ще празнуват Деня на българската просвета, култура и славянската писменост с празнична културна програма на открито. От 17.00 часа в Парка зад НДК Министерство за българското председателство на Съвета на ЕС, Столична община, Национален дворец на културата и Българско национално радио обединяват усилията си, за да зарадват публиката с изпълнения на музикалните състави на БНР, именити български музиканти, артисти, художници и творци. Сред изпълнителите ще бъдат Вокална група \"Радиодеца\", Оркестър за народна музика на БНР, Софийски духов оркестър и Биг Бенда на БНР. Световноизвестният цигулар Веско Ешкенази ще изпълни на своята цигулка специално за празника химна „Върви, народе възродени”. \r\nАвтор на визията на празника е известният български художник и майстор на плаката проф. Божидар Йонов.\r\nОрганизаторите готвят още много изненади за малките и големи зрители по време на Празника на буквите. Събитието се организира с подкрепата на Министерство на културата.", "date": "2018.05.24", "title": "София: С празник на буквите в града ще бъде отбелязан Денят на българската просвета, култура и славянската писменост"}
{"url": "http://www.focus-news.net/news/2018/05/24/2525639/plovdiv-gradat-shte-otbelezhi-tarzhestveno-24-may-den-na-balgarskata-prosveta-i-kultura-i-na-slavyanskata-pismenost.html", "text": "Пловдив ще отбележи тържествено 24 май – Ден на българската просвета и култура и на славянската писменост. Това съобщиха за Радио „Фокус“ – Пловдив от Дирекция „Култура и културно наследство“ към Общината. На 24 май тържествата в града започват традиционно на площад „11-ти май“ пред ПХГ „Св. св. Кирил и Методий“. В интервала от 9.00 до 9.45 часа в Актовата зала на гимназията ще бъдат връчени Почетен знак и Почетна значка на град Пловдив, както и грамоти. По същото време в храм „Св. св. Кирил и Методий“ ще се състои празнична литургия, която ще отслужи Негово Високопреосвещенство Пловдивският митрополит Николай. Минути преди 10.00 часа вратите на храма ще се отворят и към площад „11-ти май“ ще се отправят официалните лица, всички гости и свещениците. Точно в 10.00 часа с химна на Република България ще се състои официалното откриване на тържеството по повод 24 май. Празнично слово ще произнесе началникът на Регионалното управление по образование Иванка Киркова. В 10.15 часа, пред паметника на славянските равноапостоли, ще започне празничен молебен, който ще отслужи отново Пловдивския митрополит Николай. След това ще бъдат положени венци и цветя, а точно в 10.30 ще се постави началото на празнично шествие към пл. „Централен“. То ще се води от Мажоретен състав при СУ „Св. св. Кирил и Методий“, Духов оркестър-Пловдив и знаменна група от ПХГ „Св. св. Кирил и Методий“, носеща иконата на св. св. Кирил и Методий.\r\nОколо 11.40 часа на площад „Централен“ ще започне празничен концерт с участието на Биг бенд – Пловдив, „Арт войс център“, Щатен танцов състав към АМТИИ, Академичен смесен хор „Гаудеамус”, Китарен ансамбъл „Академика”, Трио „Сопрано” и квартет „Интро“.\r\nОфициален поздрав към учениците, гражданите и гостите на град Пловдив по повод празника ще отправи председателят на Общинския съвет Савина Петкова.", "date": "2018.05.24", "title": "Пловдив: Градът ще отбележи тържествено 24 май – Ден на българската просвета и култура и на славянската писменост"}
{"url": "http://www.focus-news.net/news/2018/05/24/2525641/d-r-atanas-kambitov-kmet-na-blagoevgrad-bukvite-pismenostta-i-slovoto-ni-sahraniha-prez-vekovete-i-blagodarenie-na-tyah-zapazihme-svoyata-identichnost.html", "text": "Буквите, писмеността и словото са онези неща, които ни съхраниха през вековете и благодарение на тях запазихме своята идентичност. Това казва кметът на Община Благоевград д-р Атанас Камбитов в поздравителен адрес по повод 24 май, съобщиха от пресцентъра на Общината. В поздравителния адрес на кмета Камбитов се посочва още: „24 май е Ден на българската просвета и култура и славянска писменост и празник на Благоевград. Това е най-светлият и най-българският празник. Той е повод за гордост, за самочувствие и за признателност. Светите братя Кирил и Методий ни завещаха най-мощното оръжие срещу мрака, срещу невежеството, срещу робството. Поклон пред тях и пред всички, които ги последваха! Днешният ден е най-яркото доказателство за стремежа на нас българите към знания и усъвършенстване.\r\nУважаеми съграждани, честит празник на Благоевград! Да си пожелаем здраве! Да бъдем обединени от каузата за светло бъдеще и единение! Да помним историята и да я предаваме на поколенията след нас!“", "date": "2018.05.24", "title": "Д-р Атанас Камбитов, кмет на Благоевград: Буквите, писмеността и словото ни съхраниха през вековете и благодарение на тях запазихме своята идентичност"}
{"url": "http://www.focus-news.net/news/2018/05/24/2525635/api-zaradi-chestvaneto-na-denya-na-slavyanskata-pismenost-v-lukovit-se-ogranichava-dvizhenieto-po-pat-i-3-pleven-koritna.html", "text": "От 9.00 часа до 12.00 часа днес за честването на Деня на българската просвета и култура и на славянската писменост в град Луковит ще се ограничи движението на автомобили по ул. „Възраждане“, част от първокласния път I-3 Плевен - Коритна. Това съобщиха от пресцентъра на Агенция \"Пътна инфраструктура\". Транзитният трафик по направлението София – Плевен се пренасочва по улиците „Асен Златаров“, „Любен Каравелов“ и „Момчилец“ на град Луковит, където ще бъде организирано двупосочно движение.\r\nНеобходимо е шофьорите да карат внимателно, да спазват временната организация на движение и пътната сигнализация.", "date": "2018.05.24", "title": "АПИ: Заради честването на Деня на славянската писменост в Луковит се ограничава движението по път I-3 Плевен – Коритна"}
{"url": "http://www.focus-news.net/news/2018/05/24/2525637/sofiya-vavezhda-se-vremenna-organizatsiya-na-dvizhenieto-za-tarzhestvena-smyana-na-pochetniya-gvardeyski-karaul.html", "text": "Въвежда се временна организация на движението за тържествена смяна на почетния гвардейски караул днес. Това съобщиха от пресцентъра на Столична община. От 11.30 до 12.30 часа се забранява влизането на пътни превозни средства по ул. „Леге” между бул. „Цар Освободител” и ул. „Съборна”.", "date": "2018.05.24", "title": "София: Въвежда се временна организация на движението за тържествена смяна на почетния гвардейски караул"}
{"url": "http://www.focus-news.net/news/2018/05/24/2525645/reuters-kitay-se-nadyava-da-sklyuchi-sporazumenie-za-svobodna-targoviya-s-yaponiya-i-yuzhna-koreya-kolkoto-se-mozhe-po-skoro.html", "text": "Китай се надява да работи с Япония и Южна Корея за постигането на взаимно изгодно споразумение за свободна търговия, колкото се може по-скоро, заяви говорителят на министъра на търговията на Китай, предава Reuters.\r\nКитай и Южна Корея ще завършат втората фаза от техните преговори за споразумение за свободна търговия колкото се може по-скоро, за да засилят търговията си, заяви говорителят по време на брифинг. Йонислав Дочев", "date": "2018.05.24", "title": "Reuters: Китай се надява да сключи споразумение за свободна търговия с Япония и Южна Корея колкото се може по-скоро"}
{"url": "http://www.focus-news.net/news/2018/05/24/2525640/veliko-tarnovo-gosti-ot-15-darzhavi-shte-se-vklyuchat-v-shestvieto-za-denya-na-balgarskata-prosveta-kultura-i-pismenost.html", "text": "Над 1000 деца, ученици, студенти, учители и преподаватели, жители на Велико Търново и гости от 15 държави ще се включват в шествието, посветено на Деня на българската просвета, култура и писменост - 24 май. Това съобщиха от пресцентъра на Община Велико Търново. Шествието ще започне в 10.30 часа от площад „Велчова завера” и ще продължи до сградата на Общината. Най-малките ще носят потрети на светите братя Кирил и Методий, на техните ученици и последователи, на бележити дейци на науката, образованието, културата и изкуствата от България. \r\nВ сутрешните часове на големия празник кметът Даниел Панов ще се срещне с културни и образователни деятели, общественици и изявени граждани. В 11.00 часа той ще произнесе празнично слово и ще награди носителя на общинската награда за завършен гимназиален етап на обучение „24 май“. Отличието ще бъде връчено на Яница Стойкова – отличничка от Езикова гимназия „Проф. д-р Асен Златаров“ и носителка на наградата „Най-млад преводач“ на Европейската комисия. Кратката церемония ще се състои на сцената пред Община Велико Търново.\r\nВпоследствие програмата ще продължи с празничен концерт. В 18.00 часа пред сградата на МДТ „Константин Кисимов“ започват абитуриентските дефилета. В 21.30 часа на площад „Цар Асен I” ще бъде излъчен аудиовизуалният спектакъл „Царевград Търнов – звук и светлина”.\r\nВъв връзка със събитията, временно ще бъде променена организацията на движението – от 9.30 часа на 24 май до 12.00 часа ще бъдат затворени площад „Велчова завера”, улиците „Стефан Стамболов” и „Независимост”. Забраната за движение по улица „Васил Левски” ще важи от 9.30 до 14.00 часа, както и от 16.30 до 20.00 часа. Затворен ще бъде и площад „Цар Асен I” – за времето от 21.15 часа до 22.00 часа.", "date": "2018.05.24", "title": "Велико Търново: Гости от 15 държави ще се включат в шествието за Деня на българската просвета, култура и писменост"}
{"url": "http://www.focus-news.net/news/2018/05/24/2525642/plovdiv-parkiraneto-v-sinya-zona-v-grada-shte-e-bezplatno-na-24-may.html", "text": "Пловдивчани и гостите на града ще могат безплатно да паркират автомобилите си в „Синя зона“ на 24 май – Ден на българската просвета и култура и на славянската писменост, съобщиха от Общинско предприятие „Паркиране и репатриране“.\r\nОт предприятието напомниха, че работното време на „Синя зона“ в Пловдив е от понеделник до събота включително – от 8.30 до 17.30 ч. Цената от 2 лева на час може да се заплати с талони или SMS на номер 1332, а монтираните в зоната паркомати дават възможност за 30-минутен престой срещу 1 лев. В неделя и на официалните празници и свързаните с тях почивни дни престоят в „Синя зона“ е безплатен.\r\nВ дните и часовете с безплатно паркиране софтуерът блокира изпратените SMS-и и няма опасност гражданите да бъдат таксувани неправомерно.", "date": "2018.05.24", "title": "Пловдив: Паркирането в „Синя зона“ в града ще е безплатно на 24 май"}
{"url": "http://www.focus-news.net/news/2018/05/24/2525648/veliko-tarnovo-s-izlozhba-leka-atletika-i-futbol-v-grada-shte-bade-otbelyazana-60-godishninata-na-stadion-ivaylo.html", "text": "С изложба, лекоатлетически турнир и футболни срещи между детско-юношески отбори във Велико Търново ще бъдат отбелязани 60 години от откриването на стадион „Ивайло“. Това съобщиха от пресцентъра на Община Велико Търново. „Митичния“ отваря официално врати на 24 май 1958 година. Тогава в града са организирани невиждани до този момент тържества. Проведени са масови състезания по лека атлетика, в които участват ученици от основните училища „Христо Ботев” и „Никола Вапцаров”, както и масови гимнастически упражнения, изпълнени от курсанти под ръководството на Георги Шопов. Изиграна е и приятелска футболна между отборите на „Етър” и „Славия”, завършила при резултат 3:0 за столичани.\r\n„Сега ще акцентираме върху детско-юношеския спорт и ще отдадем дължимото на миналото“, съобщи директорът на ОП „Спортни имоти и прояви“ Петко Павлов. \r\nЛекоатлетическият турнир за подрастващи е под наслов „60 години стадион „Ивайло“. Надпреварата ще започне тази сутрин. Участниците и гостите ще имат възможност да разгледат изложба, разказваща за развитието на универсалното спортно съоръжение през годините. Във фотоси са представени паметни мачове, оставили отпечатък върху спортната история на Велико Търново, спортисти - почетни граждани на Старата столица, отделено е и специално внимание на феновете.\r\nВ 12.00 часа гимнастички от „Етър- Елит“ ще представят своя масова композиция на футболния терен, а в следобедните часове младите футболисти на „Етър ВТ“ ще посрещнат връстниците си от „Литекс“ (Ловеч) в директен спор за първото място в групата U15.\r\nОрганизатори на тържествата са Община В. Търново и ОП „Спортни имоти и прояви“, с подкрепата на „Зонта клуб“ - В. Търново, „Екстрапак ООД“ и фирма „Валда“.", "date": "2018.05.24", "title": "Велико Търново: С изложба, лека атлетика и футбол в града ще бъде отбелязана 60-годишнината на стадион „Ивайло“"}
{"url": "http://www.focus-news.net/news/2018/05/24/2525646/shumen-s-praznichno-shestvie-i-spektakal-na-trupata-na-neshka-robeva-v-grada-shte-bade-otbelyazan-24-may.html", "text": "С празнично шествие, в което ще се включат деца, ученици, учители и дейци на просветата и културата ще започне празничната програма по повод 24 май – Ден на българската просвета и култура и на славянската писменост в Шумен. Това съобщиха от пресцентъра на Общината. Шествието ще тръгне в 10.00 часа от пл. „Кристал“ и ще премине по автомобилното платно на бул. „Славянски“. Минути по-късно на откритата сцена на пл. „Освобождение“ ще започне концерт под мотото „Младите хора на Шумен“ с участието на хип-хоп групата „Емоушън“, детския фолклорен ансамбъл „Звънче“ и вокално студио „Да“. Празничната програма ще продължи с тържествено връчване на наградите на Шумен в системата на образованието и науката от 11.00 часа на пл. „Освобождение“. В 11.45 часа на пл. „Освобождение“ започва спектакълът „Споменът за утре“ на трупата на Нешка Робева.\r\nВъв връзка с провеждане на празничното шествие за Деня на българската просвета и култура и на славянската писменост се спира движението на моторни превозни средства по бул. „Славянски“ от Паметника на съветската армия до ул. „Адам Мицкевич“ от 08.00 до 12.00 часа. По същото време се спира движението по ул. „Карел Шкорпил“ и ул. „Адам Мицкевич“, а в района на пл. „Кристал“ – по ул. „Панайот Волов“ и ул. „Климент Охридски“. Временната организация на движението ще бъде обозначена с необходимата вертикална сигнализация.", "date": "2018.05.24", "title": "Шумен: С празнично шествие и спектакъл на трупата на Нешка Робева в града ще бъде отбелязан 24 май"}
{"url": "http://www.focus-news.net/news/2018/05/24/2525644/denyat-24-may-v-svetovnata-istoriya.html", "text": "2015 г. \r\nНа втория тур на президентските избори в Полша побеждава Анджей Дуда с вота на 53% от гласовете на избирателите.2014 г. \r\nВоенните в Тайланд разпускат парламента.2014 г. \r\nПри престрелка в Еврейския музей центъра на Брюксел са убити трима и един е тежко ранен. Над 10 човека са получили помощ при изпадане в шок ставайки свидетели на инцидента.2013 г. \r\nЗеметресение с магнитуд 8,2 е регистрирано в района на Сахалин. Трусовете са усетени от жителите на 25 префектури в Япония, както и на голяма част от територията на Русия включително Москва с магнитуд едно като са евакуирани 850 човека. Огнището на земетресението е на дълбочина 590 километра под морското дъно. Трусът е усетен особено силно в Петропавловск и на Камчатка. Трусът е усетен и в Румъния. Такъв магнитуд не е регистриран от 1961 г. в Охотско море, когато започват редовните наблюдения на сеизмичната активност в района.2002 г. \r\nДжордж Буш и Владимир Путин подписват в Москва Договор за съкращаване на стратегическите оръжия, известен като Московски договор или SORT.2000 г. \r\nРакетата Атлас III е изстреляна за пръв път. С този полет е изведен френския комуникационен спътник Eutelsat в геостационарна орбита. 2000 г. \r\nИзраел прекратява 22-годишната си окупация на Южен Ливан.1976 г. \r\nОсъществени са първите редовни полети на свръхзвуковите пътнически самолети “Конкорд”.1943 г. \r\nНемският доктор Йозеф Менгеле заема поста лекар на концлагера Освиенцим.\r\nЙозеф Менгеле е роден на 16 март 1911 г. в Гюнцбург Бавария. Син е на основателя на фабриката \"Карл Менгеле & Синове\", изработваща селскостопанска техника, и съпругата му госпожа Валбурга (моминско име Хупфауер). През 1943 г. Менгеле е назначен от Химлер за лекар в концентрационния лагер Освиенцим (по личното желание на Менгеле). Там (заедно с други лекари - Кьониг, Тилон, Клайн) игрae ключова роля при избора, кои от евреите да бъдат изпратени на работа или в газовите камери. От 30 май служи като лекар в така наречения цигански лагер в Аушвиц. Очевидци го описват като много привлекателен мъж, винаги спретнат и с аристократична осанка. Затворниците си го спомнят като човека с камшик за езда в ръка, с безупречно чиста униформа и лъснати до блясък ботуши. В Аушвиц Менгеле прави медицински и антропологични проучвания подпомаган финансово от Немското изследователско дружество. Известен е с експериментите си върху близнаци, защото те са най-подходящи за сравнителен анализ. Сред затворниците Менгеле си спечелва прозвището \"Ангел на смъртта\". През 1944 г. Менгеле става водещият лекар на женския лагер в Аушвиц. В началото на годината започва работа по проекта \"Цвят на очите\". \"Подходящи\" за проекта затворници биват убивани и различни проби от органите им се изпращат в Берлин за по-нататъшни изследвания. През месеците юли-август циганският лагер в комплекса е ликвидиран по архитектни съображения. Менгеле поема организирането и селектирането на затворниците. Под негово ръководство са обгазени 3000 души, 1400 работоспособни затворници са прехвърлени в концентрационния лагер Бухенвалд. На 17 януари 1945 г., десет дни преди Аушвиц да бъде освободен от Червената армия, Менгеле напуска лагера. По-голямата част от документацията си той взима със себе си, за да се хабилитира за изследванията си върху близнаците. Останалата част от документите му са унищожени от SS. През февруари Менгеле си намира работно място като лекар при един от бившите си колеги. Юни месец е арестуван от американски войници под името Фриц Холман, но след няколко дни успява да избяга. Самоличността му не е разкрита. През лятото след разследването на останките от Аушвиц от Червената армия и съветските власти става ясно, че Менгеле е отговорен за изследователски проекти, ползващи живи хора за опитен материал. От 30 октомври той работи под друго име като ратай в селскостопански двор в Манголдинг при Розенхайм. 1946-1947 г. в рамките на Нюрнбергския процес се състои и Лекарският такъв. Менгеле задочно е осъден на доживотен затвор. Издирването му не е започнато. През 1948 г. той се завръща в Гюнцбург, където се захваща с възстановяването на бащината си фирма. През 1949 г. с паспорт от Интернационалния комитет на червения кръст на името на Хелмут Грегор успява да се добере до Генуа, а от там и до Буенос Айрес. През 1954 г. се развежда с останалата в Европа съпруга. През 1958 г. в Монтевидео (Уругвай) се оженва за вдовицата на брат си Карл, която през 1956 г. го е последвала в Южна Америка. Менгеле се чувства сигурен във военните диктатури на континента и се подвизава под истинското си име. Но през 1959 г. заради интернационалното издирване на нацистки престъпници е принуден да напусне Аржентина и да се засели в Парагвай. Получава и парагвайско гражданство. През лятото на 1960 г. изчезва от преследвачите си някъде близо до Сао Пауло (Бразилия). През 1979 г. на 7 февруари Йозеф Менгеле умира вероятно при нещастен случай (удавяне) в Бертигоа край Сао Пауло. Под името Волфганг Герхард е погребан в Ембу (Бразилия). Семейството му успява да запази смъртта му в тайна. През 1982 г. заповедта за задържането на Менгеле от ФРГ е подновена. За информация за Менгеле е обявена награда от 5000 долара (увеличена от Центъра по документация в Хайфа на 50000), а за залавянето му се дават десет милиона марки. Израелската тайна служба Мосад също продължава диренето му. В началото на 1985 г. именно тя намира гроба на Менгеле. Следва ексхумация и съдебна експертиза на скелета и зъбите за потвърждаване на самоличността. В Йерусалим на т. нар. \"Трибунал Менгеле\" официално е обявена смъртта му.1915 г. \r\nПървата световна война: Италия обявява война на Австро-Унгария.1900 г. \r\nВ Русия е пуснат на вода крайцерът “Аврора”, станал по-късно символ на революцията. Крайцерът “Аврора” на Балтийския флот, един от символите на Октомврийската революция - болшевишки преврат през 1917 г. Пуснат е вода през 1903 г., участва в морския бой в залива Цусима (1905 г.). Вечерта на 7 ноември 1917 г. с халостен изстрел на оръдията си \"Аврора\" дава сигнал за атака на Зимния дворец. Днес корабът е исторически паметник, филиал на Централния военноморски музей (от 1956 г.).1883 г. \r\nВ Ню Йорк официално е открит известният Бруклински мост.1844 г. \r\nЧрез създадената от Самюел Морз морзова азбука от Вашингтон до Балтимор е изпратено първото телеграфно съобщение - „Какво е сътворил Господ?\". Самуел Финли Бриз Морз е роден през 1791 г. Той е американски художник и изобретател. Автор на исторически композиции и парадни портрети. Един от основателите и пръв президент (1826-1845 г.) на Националната академия за рисуване в Ню Йорк. През 1837 г. изобретява електромагнитен телеграфен апарат, а през 1838 г. създава телеграфен код, наречен код на Морз. Морзовата азбука е международен телеграфен код, при който на всяка буква и цифра от 0 до 9 съответства комбинация от сигнали с кратка (точка) и голяма (тире) продължителност. През 1843 г. Морз успява да си издейства от Конгреса финансова подкрепа за построяването на първата телеграфна линия в САЩ от Балтимор до Вашингтон. Срещу него веднага завеждат дела други изобретатели. След серия от съдебни битки Върховният съд в САЩ признава патентните му права през 1854 г.1819 г. \r\nАмериканският колесен параход “Савана” се отправя на път за Европа и става първият параход, пресякъл Атлантическия океан.На тази дата са родени:1966 г. \r\nРоден е Ерик Кантона - френски футболист, нападател. Започва кариерата си в “Оксер”, преминава през “Олимпик” - Марсилия, “Бордо”, “Монпелие” и др. През този период е постоянен титуляр и лидер на френския национален отбор до злополучния мач с Българияя на “Парк де Пренс” през 1993 г., след което напуска националния отбор. Играе известно време в английския “Лийдс”, но безспорен връх в кариерата му са годините, прекарани в “Манчестър Юнайтед”, с който е трикратен шампион на Англия, безспорен негов ас и е първият чуждестранен футболист обявяван за № 1 в английското първенство.1941 г. \r\nРоден е Боб Дилън (псевд. на Робърт Цимерман) - една от живите легенди на американска попмузика. Творчеството му е свързано с фолк-рока и американската протестна песен от 60-те год. Има издадени два цикъла стихотворения. Боб Дилън е също така и сценарист и режисьор на автобиографичен филм (1978 г.), почетен доктор на университета в Принстън. Първата му значителна сценична проява е през 1961 г., когато открива концерт на Джон Ли Хукър. Началните му албуми го нареждат сред най-значителните певци - борци за граждански права, макар че след 1966 г. сценичната му активност намалява: концерт в памет на У. Гътри в \"Карнеги Хол\" (1968 г.), участие на фестивала на о-в Уайт (1969 г.), в концерта за Бангладеш (1971 г.). Творческият му път през 70-те години е противоречив. През 1976 г. организира \"Ролинг Тъндър ревю\" с известни музиканти, с които концертира из САЩ. От албумите му през 80-те години се запомнят няколко, между които един с участието на музиканти от \"Дайър Стрейтс\", \"Ролинг Стоунс\" и др., и записаният с \"Том Пети енд дъ Хартбрейкърс\". Сред по-известните му албуми са: \"Bob Dylan\" (1962 г.), \"Freewheen’ Bob Dylan\" (1963 г.), \"The Times They Are A’Changin\", \"Another Side of Bob Dylan\" (1964 г.), \"Bringing it All Back Home\", \"Haighway 61 Revisited\" (1965 г.), \"Blonde on Blonde\" (1966 г.), \"Greatest Hits\", \"John Wesley Harding\" (1967 г.), \"Nachville Skyline\" (1969 г.), \"Self Portrait\", \"New Morning\" (1970 г.), \"Greatest Hits, vol. II\" (1971 г.), \"More Greatest Hits\" (1972 г.), \"Pat Garret and Billy the Kid\", \"Dyllan\" (1973 г.), \"Planet Waves\", \"Before the Flood\" (1974 г.), \"Blood on the Tracks\", \"Basement Tapest\", \"Desire\" (1975 г.), \"Hard Rain\" (1976 г.), \"Street Legal\" (1978 г.), \"Dylan at Budokan\", \"Slow Train Coming\" (1979 г.), \"Saved\" (1980 г.), \"Shot of Love\" (1981 г.), \"Infidels\" (1983 г.), \"Empire Burlesque\", \"Biograph\" (1985 г.), \"Knocked Out Loaded\" (1986 г.), \"Under the Red Sky\" (1990 г.), \"Good As I Been To You\" (1992 г.), \"Bob Dylan - A 30th Anniversary Celebration Concert\" (1993 г.), \"World Gone Wrong\" (1993 г.), \"Greatest Hits, Vol. III\" (1994 г.), \"Time out of Mind\" (1997 г.), \"Love and Theft\" (2001 г.).1940 г. \r\nРоден е Йосиф Бродски - руски поет и есеист. Лауреат на Нобелова награда за литература за 1987 г. От 1972 г. живее в САЩ. Творчеството му включва стихосбирки, книга с есета и пиеса, писани на руски език. Сам превежда творбите си и твори на английски език: \"A Part of Speech\" (1977 г.), \"Less Than One\" (1987 г.), \"Homage to Urania\" (1987 г.).1905 г. \r\nРоден е Михаил Александрович Шолохов - руски писател. Той е член на Световния съвет на мира, депутат във Върховния съвет на СССР (1939 г.). През 1939 г. получава титлата академик. Учи в различни гимназии до 1918 г. Сражава се на Дон през Гражданската война. На 18 години публикува първите си произведения в младежки съветски вестник - три фейлетона, подписани в псевдоним “М. Шолох”. Публикува разкази във вестник “Молодой ленинец”, сп. “Журнал крестьянской молодëжи”, “Огонëк”, “Комсомолия”, “Смена”, “Прожектор”, “Крестьянский журнал”. Това са произведенията, които съставят “Донски разкази” (1926 г.). Епопеята “Тихият Дон” започва да пише от 1926 г. Книга 1-2 излиза през 1928 г. , книга 3 през 1929-1932 г. (В “Бързеите на “Тихия Дон”. А. Солженицин подлага на обстойна критика авторството на Шолохов върху романа, третира го като плагиатство). През 1932 г. излиза книга 1 на “Разораната целина” (кн. 2, 1959-1960 г.). Отделни глави от романа “Те са сражаваха за родината” излизат през 1943-1944 г. (нова редакция – 1969 г.). Шолохов публикува повестта “Съдбата на човека” през 1956-1957 г. Пише публицистични статии: “Слово за Родината” (1948 г.), “Борбата продължава” (1948 г.), “Светлина и тъмнина” (1949 г.), “Палачите няма да избягат от съда на народите” (1950 г.) и др. Лауреат на Нобелова награда за литература през 1965 г.1693 г. \r\nРоден е Георг Рафаел - австрийски скулптор. Работи във Виена (от 1715 г.), Залцбург (1725-1728 г.), Пресбург (до Братислава, Словакия, 1728-1738 г.). Един от големите австрийски скулптори на ХVIII в. Автор е на централния олтар със статуя на св. Марина (1832 г., съборната църква в Братислава), алегоричните фигури за фонтана на Новия пазар във Виена (1737-1739 г.), \"Оплакването на Христа\" (1740-1741 г., събора в Гурке) и др.На тази дата умират:1959 г. \r\nУмира Джон Фостър Дълес- американски държавник, дипломат. Завършва юридически науки. Тясно свързан с влиятелни кръгове от едрия капитал; директор на юридическата фирма \"Съливан енд Кромуел\" (от 1927 г.), чрез която се оформят сделки с германски монополи през 20-те и 30-те год. Директор на \"Интернешънъл никл къмпъни\", член на управителния съвет на \"Ню Йорк сити банк\", председател на съвета на попечителите на \"Фонд Рокфелер\" и др. Дипломатическата си дейност започва през 1907 г. , когато е секретар на американската делегация на Втората Хагска конференция. На Парижката мирна конференция (1919-1920 г.) е съветник в делегацията на САЩ. През 1924 г. участва в съставянето на плана \"Дауъс\". След Втората световна война активно се включва в подготовката на плана \"Маршал\" и в организирането на Северноатлантическия пакт (1949 г.). От 1953 г. до 1959 г. е държавен секретар на САЩ. Защитник на \"твърдия курс\" по отношение на СССР и страните от социалистическия лагер.1929 г. \r\nУмира Алексей Иванович Соболевски - руски славист, член на БАН. Професор по история на руски език в Петербургския и в Киевския университети. Неговите “Лекцiи по исторiи рускаго язûка” (1888 г.) претърпяват няколко издания и са признати за класически. Изучава старата руската ръкописна книжнина, която е тясно свързана и със своя първоизточник – старобългарската писменост. Постепенно се задълбочава в нея и става неин добър познавач, за което свидетелстват многото му монографии, като: “Стихотворенiе Константина Болгарскаго”, “Кирило-Методиевскiе вопросû” (1883 г.), “Церковно-славянскiя текстû моравскаго произхожденiя” (1900 г.), “Древнiй церковно-славянскiй язûк, фонетика” (1891 г.) и др.1543 г. \r\nУмира Николай Коперник- полски астроном, създател на хелиоцентризма. Роден е на 19 февруари 1473 г., в Торун. Учи астрономия в Краковския университет (от 1491), продължава обучението си в Болоня, Италия. Работи като преподавател по математика в Рим. Следва медицина в Падуа, завръща се в родината си (1505 г.) и постъпва в монашески орден. Същевременно продължава със заниманията си по астрономия. Своята астрономическа система създава още през 1512 г., но едва през 1543 г. (на 70-год. възраст) успява да публикува съчинението си “За въртенето на небесните сфери” (“De revolutionibus orbium coelestium libri VI”), от което успява да види само един екземпляр в предсмъртния си час. Съчинението е забранено от Католическата църква от 1616 до 1828 г.След като извършва преврат в естествознанието, Коперник се отказва от приетото в течение на векове схващане за Земята като център на Вселената. Обяснява видимите движения на небесните тела – около оста си и около Слънцето, в т. ч. и на Земята.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив\"", "date": "2018.05.24", "title": "Денят 24 май в световната история"}
{"url": "http://www.focus-news.net/news/2018/05/24/2525649/targovishte-s-praznichno-shestvie-i-defile-na-abiturientite-v-grada-shte-bade-otbelyazan-denyat-na-balgarskata-prosveta-i-kultura-i-na-slavyanskata-pismenost.html", "text": "Празнично шествие и дефиле на абитуриентите ще се проведат в града по повод Деня на българската просвета и култура и на славянската писменост. Това съобщиха от пресцентъра на Общината. Програмата традиционно ще започне в 10.30 часа с шествие на училищата, образователните институции и работещите в сферата на културата. Маршрутът е от I ОУ „Христо Ботев” до площад „Независимост”. За втора поредна година Община Търговище е подготвила празнична програма и за абитуриентите. Отново ще бъде поставена червена пътека, по която ще премине дефилето на завършващите от випуск 2018 г. То ще се проведе на площад „Свобода“ от 18.30 часа. За целта Община Търговище е закупила нов червен килим, с дължина от 8 метра. През 2017 г. администрацията за пръв път постави пътека по желание на абитуриентите и техните учители.", "date": "2018.05.24", "title": "Търговище: С празнично шествие и дефиле на абитуриентите в града ще бъде отбелязан Денят на българската просвета и култура и на славянската писменост"}
{"url": "http://www.focus-news.net/news/2018/05/24/2525651/vyara-tserovska-kmet-na-pernik-24-may-osvetlyava-minaloto-i-badeshteto-na-tozi-den-balgarite-se-obedinyavat-okolo-ezika-i-pismenostta-vyarata-v-duhovnostta-i-silata-na-znanieto.html", "text": "24 май осветлява миналото и бъдещето - на този ден българите се обединяват около езика и писмеността, вярата в духовността и силата на знанието. Това се посочва в поздравителния адрес на кмета на Перник Вяра Церовска по повод 24 май – Ден на българската просвета и култура и на славянската писменост, съобщиха от пресцентъра на Общината. „Уважаеми учители и ученици, просветни и културни дейци, скъпи перничани, най-сърдечно ви поздравявам с празника на Българската просвета и култура и славянската писменост – празника на Словото, на Духа, на Културата, които са в основата на съхраняването на българската идентичност. 24 май осветлява миналото и бъдещето. От столетия българският народ отдава заслужена почит на Светите братя Кирил и Методий с ясното съзнание, че тяхното уникално в исторически и духовен смисъл дело, е дало устойчивост на българската държава и е спомогнало за трайното разпространяване на християнската вяра“, заявява Церовска.\r\nПо думите ѝ 24 май е личен празник на всеки един от нас, защото истинското израстване на личността започва от първата научена буква, от първата написана дума, от първата прочетена книга. „На този свят ден всички българи се обединяват около езика и писмеността, вярата в духовността и силата на знанието. 24 май е дата от календара, свидна за всеки българин, свързваме я с родното училище, учители, език. Нека неугасващият творчески дух и желание за знание ни водят напред към нови успехи. Нека да продължим да предаваме на идните поколения българското слово, вярата и науката. Убедена съм, че само народи, които поставят на високо място културата, просветата и науката и стремеж към знания, имат изключителната възможност да останат във времето. По случай светлия празник пожелавам на всички културни и просветни дейци и ученици здраве творчески успехи, самочувствие, висок професионализъм и вдъхновение и да продължават да съхраняват и предават на поколенията българските традиции, които са изворът, от който черпим гордост и национално самочувствие. Честит празник“, е написала още Вяра Церовска.", "date": "2018.05.24", "title": "Вяра Церовска, кмет на Перник: 24 май осветлява миналото и бъдещето - на този ден българите се обединяват около езика и писмеността, вярата в духовността и силата на знанието"}
{"url": "http://www.focus-news.net/news/2018/05/24/2525647/plovdiv-vremenno-shte-bade-preustanoveno-dvizhenieto-po-chetiri-ulitsi-v-grada-vav-vrazka-s-tarzhestvata-na-24-may.html", "text": "Временно ще бъде преустановени движението по четири улици в Пловдив във връзка с тържествата на 24 май – Ден на българската просвета и култура и на славянската писменост. Това съобщиха за Радио „Фокус“ – Пловдив от ОП „Организация и контрол на транспорта“. За времето от 08.00 до 12.00 часа се спира движението на пътни превозни средства по ул. „Фредерик Жолио Кюри“ в участъка от кръстовището с бул. „Шести септември“ до кръстовището с ул. „Хан Кубрат“ и по ул. „Йоаким Груев“ в участъка от кръстовището с бул. „Марица-юг“ до кръстовището с ул. „Хан Кубрат“. Временно ще е преустановено и преминаването по ул. „Четвърти януари“ в участъка от кръстовището с бул. „Шести септември“ до кръстовището с бул. „Марица-юг“ и по ул. „Стефка Николова“ в участъка от кръстовището с бул. „Марица-юг“. Призовават се водачите да подбират алтернативни маршрути на придвижване в посочения времеви интервал.", "date": "2018.05.24", "title": "Пловдив: Временно ще бъде преустановено движението по четири улици в града във връзка с тържествата на 24 май"}
{"url": "http://www.focus-news.net/news/2018/05/24/2525650/haskovo-obshtinata-organizira-praznichen-kontsert-i-shestvie-po-povod-denya-na-balgarskata-prosveta-i-kultura-i-na-slavyanskata-pismenost.html", "text": "Празнично шествие организира Община Хасково днес, когато честваме Деня на българската просвета и култура и на славянската писменост. Това съобщиха от пресцентъра на Общината. Шествието от ученици от хасковските училища започва в 10.30 часа от ДКТ „Иван Димов“. През централната пешеходна зона учениците ще достигнат площад „Свобода“. В 11.00 часа на откритата сцена на пл. “Свобода“ започва празничен концерт.", "date": "2018.05.24", "title": "Хасково: Общината организира празничен концерт и шествие по повод Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525653/blagoevgrad-s-polagane-na-ventsi-i-tsvetya-pred-pametnika-na-svetite-bratya-kiril-i-metodiy-shte-zapochne-praznichnata-programa-v-grada-za-24-may.html", "text": "Община Благоевград е подготвила богата културна програма по повод 24 май – Ден на българската просвета и култура, славянската писменост и Празник на града. Това съобщиха от пресцентъра на Община Благоевград. Началото ще бъде поставено с полагане на венци и цветя пред паметника на светите братя Кирил и Методий при НХГ. Непосредствено след това ще тръгне празнично шествие от два лъча. Първият ще бъде от паметника на светите братя, а вторият от сградата на Съдебна палата. Крайната цел е площад „Македония“, където от 11.00 часа е предвиден празничен обеден концерт на ученици от учебните заведения в Благоевград.\r\nЗа втора поредна година възпитаници на II ОУ „Димитър Благоев“ ще се включат в кампанията „Написаното остава. Пиши правилно!“ на Института за български език при БАН. Инициативата ще се проведе от 13.00 часа до 15.00 часа на площад „Македония“.\r\nПрограмата продължава с празнични концерти на Народно читалище „Н. Вапцаров-1866г.“, Биг Бенд, Камерна опера - Благоевград от 17.00 часа отново на площадното пространство. Кулминацията ще бъде от 20.00 часа, когато на сцената ще излязат Стефан Вълдобрев и „Обичайните заподозрени“. Честванията ще завършат с илюминации.", "date": "2018.05.24", "title": "Благоевград: С полагане на венци и цветя пред паметника на светите братя Кирил и Методий ще започне празничната програма в града за 24 май"}
{"url": "http://www.focus-news.net/news/2018/05/24/2525656/sofiya-v-grada-shte-se-provede-praznichno-shestvie-ot-arheologicheskiya-muzey-do-pametnika-na-svetite-bratya-kiril-i-metodiy-pred-natsionalnata-biblioteka.html", "text": "В града ще се проведе празнично шествие от Археологическия музей до паметника на светите братя Кирил и Методий пред Националната библиотека. Това съобщиха от пресцентъра на Столична община. Шествието ще започне в 10.30 часа и е организирано от Столична община и Министерство на образованието и науката на Република България. Празничната програма за 24 май ще продължи с официална церемония пред паметника на Св. св. Кирил и Методий пред Националната библиотека от 11.00 часа. Водещ на церемонията ще бъде Мариус Донкин – актьор и директор на Народния театър „Иван Вазов”. Стихотворението „Аз съм българче” от Иван Вазов ще изпълнят Симеон Йорданов и Борислава Петрова, ученици от I клас в Националния учебен комплекс по култура – Горна баня. Тържествено слово за празника ще произнесе писателят Деян Енев. Поздравителни слова ще произнесат Румен Радев – президент на Република България, Йорданка Фандъкова – кмет на София, Красимир Вълчев – министър на образованието и науката на Република България. В церемонията ще участват ученици от I клас на 133. СУ „А. С. Пушкин” и Младежката хорова капела към Националното музикално училище „Любомир Пипков” с диригент Татяна Христова. В 11.30 часа ще бъде открита изложбата \"Българската ръкописна традиция през вековете\" в Националната библиотека.\r\nПо случай 24 май жителите и гостите на столицата ще могат да видят няколко изложби в Столична библиотека:\r\n- „Прослава на св. св. Кирил и Методий. История на празника“ - документална изложба, посветена на паметта на Първоучителите, на историята на празника, честван не само в България, а и в Европа;\r\n- „Илюстрации от поколението Милениум“ - творчеството на 30 илюстратори - млади, но успели вече български художници;\r\n- Документалната постерна изложба „Солунските братя Константин Кирил Философ и Методий моравски епископ“, която преставя живота и делото на светите братя и кирило-методиевите традиции;\r\n- Документалната постерна изложба „Български резбарски школи“ - резбарските традиции от възрожденските школи.\r\nВсички желаещи ще могат да се насладят на празничния концерт на напредналите ученици от група FORTE на Мюзик Плей „От деца за деца“ с произведения за пиано, цигулка, арфа, ударни инструменти и флейта от 16.00 часа в Мраморното фоайе на библиотеката.", "date": "2018.05.24", "title": "София: В града ще се проведе празнично шествие от Археологическия музей до паметника на светите братя Кирил и Методий пред Националната библиотека"}
{"url": "http://www.focus-news.net/news/2018/05/24/2525657/dobrich-dvizhenieto-po-pat-ii-71-silistra-dobrich-v-rayona-na-s-kolartsi-se-osashtestvyava-s-povisheno-vnimanie-poradi-propadane-na-chast-ot-patnoto-platno.html", "text": "Движението по път II-71 Силистра – Добрич в района на с. Коларци се осъществява с повишено внимание поради пропадане на част от пътното платно, предаде кореспондентът на Радио „Фокус” – Варна. Няма въведени временни ограничения на движението на автомобили, но по Околовръстния път на Добрич и по отсечката Добрич - Варна то се регулира с пътни знаци заради ремонтни дейности на асфалтова настилка, които продължават до 30 май. Водачите на МПС трябва да шофират с повишено внимание, съветват от Агенция „Пътна инфраструктура“. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, тихо е, температурата на въздуха е около 18 градуса към 8,30 часа. \r\nЖулиета НИКОЛОВА", "date": "2018.05.24", "title": "Добрич: Движението по път II-71 Силистра – Добрич в района на с. Коларци се осъществява с повишено внимание поради пропадане на част от пътното платно"}
{"url": "http://www.focus-news.net/news/2018/05/24/2525654/stara-zagora-s-tarzhestven-parad-po-tsentralnite-ulitsi-na-kazanlak-shte-bade-otbelyazan-denyat-na-balgarskata-prosveta-i-kultura-i-na-slavyanskata-pismenost.html", "text": "С празнични утра в училищата в Казанлък ще започнат честванията по повод Деня на българската просвета и култура и на славянската писменост. Това каза за Радио „Фокус“ Мария Колева, началник на отдел „Хуманитарна политика“ в Община Казанлък. Проявите ще продължат с тържествен парад по централните улици на Казанлък, след което на площад „Севтополис“ ще се състои награждаване от конкурса „Най-добрият клас“, който се провежда за втора поредна година. В него ще бъде излъчен по един клас в начален, основен и среден етап на образование. Наградата е екскурзия с цел посещение на исторически и природни забележителности. Ще бъде открита изложба с конкурсен характер с книги, изработени от ученици под надслов „Млад книгоиздател“. От 19.00 часа на площад „Севтополис“ Община Казанлък организира Открита сцена за абитуриенти – „Веднъж в живота“.\r\nСлавяна ГАЙДАРОВА", "date": "2018.05.24", "title": "Стара Загора: С тържествен парад по централните улици на Казанлък ще бъде отбелязан Денят на българската просвета и култура и на славянската писменост"}
{"url": "http://www.focus-news.net/news/2018/05/24/2525652/silistra-praznichno-shestvie-shte-se-provede-v-grada-po-povod-24-may.html", "text": "Празнично шествие ще се състои в Силистра в Деня на българската просвета и култура и на славянската писменост. Това съобщиха от пресцентъра на Общината. То ще се проведе от 10.00 часа на площад „Свобода“. В него ще се включат около 3 000 ученици, педагогически и културни дейци от институциите в общината. През учебната 2017/2018 година в община Силистра се обучават, възпитават и социализират 1300 деца в 9 детски градини, 3 300 ученици от І до ХІІ клас в 11 общински училища. За първа година стартира обучението в VІІІ клас в единственото в общината Обединено училище в с. Професор Иширково. 980 ученици от VІІІ до ХІІ клас придобиват общообразователна и професионална подготовка в 5 държавни училища, където още 500 ученици се обучават в задочна форма. В общинската образователна система са включени 3 центъра за подкрепа за личностно развитие – Народна астрономическа обсерватория „Г. Галилей“ и Обединен детски комплекс, в които се организират дейности за развитие на интересите и за изява в областта на науките, изкуствата и спорта, както и за кариерно ориентиране и консултиране; – Център за специална образователна подкрепа, в който се извършва диагностична, рехабилитационна, корекционна и терапевтична работа с деца и ученици. В областния град се провеждат дейности в Регионален център за подкрепа на процеса на приобщаващото образование.", "date": "2018.05.24", "title": "Силистра: Празнично шествие ще се проведе в града по повод 24 май"}
{"url": "http://www.focus-news.net/news/2018/05/24/2525661/sport-atletiko-madrid-shte-predprieme-nov-opit-za-otmyana-na-nakazanieto-na-starshi-trenyora-na-kluba.html", "text": "Атлетико Мадрид ще направи нов опит за отмяна на наказанието на старши треньора на клуба – Диего Симеоне. Аржентинецът бе наказан за четири срещи заради поведението си към главния арбитър на първия полуфинал за Лига Европа срещу Арсенал в Лондон. \r\nРъководството на тима ще се опита да върне Симеоне за двубоя за Суперкупата на Европа, който ще се проведе на 15 август в Талин. \r\nСъперник на Атлетико Мадрид ще бъде победителят от финала в Шампионската лига между Реал Мадрид и Ливърпул, който ще бъде определен тази събота.", "date": "2018.05.24", "title": "Спорт: Атлетико Мадрид ще предприеме нов опит за отмяна на наказанието на старши треньора на клуба"}
{"url": "http://www.focus-news.net/news/2018/05/24/2525662/pregled-na-osnovnite-temi-v-starozagorskiya-pechat.html", "text": "„Зам.-директорът на Старозагорската опера е назначен за зам.-областен управител“ е челото на вестник „Старозагорски новини”. Със заповед на министър-председателя Бойко Борисов от 22 май за зам.-областен управител на Стара Загора е назначен Красимир Симеонов Червилов. Решението да се увеличи бройката на зам.-областните управители в Старозагорска и Софийска област от двама на трима бе взето на 9 май на заседание на правителството с приетите промени на Устройствения правилник на областните администрации. От пресслужбата на МС тогава съобщиха, че промяната е свързана с подобряване на координацията в дейността на областните администрации, необходимостта от активна работа с бизнеса и с възлагане на специфични дейности - стопанисване и управление на язовири и охрана на обекти. Новоназначеният зам.-областен управител Красимир Червилов е от квотата на \"Обединени патриоти\" (ВМРО). Роден е на 25 юни 1965 г. в Стара Загора. Завършил е Средното музикално училище в родния си град и оперно пеене в Държавната музикална академия \"Панчо Владигеров\", София. Има и магистратура по \"Публична администрация\" от Стопанския факултет на Великотърновския университет \"Св. св. Кирил и Методий\". Работил е в Радио Стара Загора. През последните 3 години е зам.-директор на Държавна опера - Стара Загора. Вчера Червилов бе посрещнат в Областна администрация от областния управител Гергана Микова. \r\n„ТЕЦ Марица изток 2\" дари детска литература на читалища и библиотеки в три града“ е следващо заглавие в старозагорския ежедневник. В навечерието на Деня на българската просвета и култура и на славянската писменост - 24 май, най-голямата топлоелектрическа централа в България \"ТЕЦ Марица изток 2\" ЕАД дари детска литература на читалища и библиотеки в градовете Стара Загора, Нова Загора и Раднево. Целта на инициативата е да се стимулира четенето сред подрастващите и да се обогати книжният фонд на културните учреждения. Във фокуса на тазгодишната кампания на \"ТЕЦ Марица изток 2\" ЕАД са учениците от втори до осми клас. В тази връзка са подбрани автори и произведения, които са заложени в учебната програма като задължителни за изучаване. Сред дарените книги се открояват заглавия като: \"Ян Бибиян на Луната\" (Елин Пелин), \"През води и гори\" (Емилиян Станев), \"Малкият принц\" (Антоан дьо Сент-Екзюпери), \"Принцът и просякът\" (Марк Твен), пет тома \"Андерсенови приказки\", \"Бай Ганьо\" (Алеко Константинов) \"Под игото\" (Иван Вазов), \"Немили-недраги\" (Иван Вазов) и други. Произведенията могат да бъдат намерени в Народно читалище \"Родина-1860\" - гр. Стара Загора, Народно читалище \"Д.П. Сивков-1870 г.\" - гр. Нова Загора, и Общинска библиотека \"Алдин Алдинов\" - гр. Раднево. С инициативата \"ТЕЦ Марица изток 2\" ЕАД надгражда социалната си отговорност, насочвайки вниманието си към обогатяването на знанията на децата и културното, и ценностното им израстване, съобщиха от пресцентъра на дружеството. \r\n„Започва нов голям проект в Стара Загора - реконструкцията на моста над жп линията“, пише още вестникът. В началото на юни започва изпълнението на проекта за реконструкция на моста на бул. \"Св. Патриарх Евтимий\", който преминава над жп линията в Стара Загора. \"На 30 май ще се подпише Акт 2 и строителят започва да работи\", съобщи кметът Живко Тодоров. Срокът за изпълнението е 4 месеца. \"Проектът е сложен, движението по моста ще се затваря поетапно. През летните месеци ще има неудобства, но ще се облекчи значително трафикът след това\", убеден е градоначалникът. По думите му проблемът е, че строителните дейности трябва да се съгласуват с жп транспорта, влаковете ще се движат и ще се работи само в \"прозорците\", в които има разрешение за работа, което усложнява ремонта. \"До есента се надявам той да завърши и да се похвалим с реализирания проект\", допълни Живко Тодоров. Очакванията на кмета са другите два големи проекта, които се реализират в момента - реконструкция на централната градска част и парк \"М.М. Кусев\", да бъдат завършени навреме и качествено. \"Два тежки проекта изпълняваме в момента - за площада и главната улица и за Аязмото. Намерената археология пред Общината бави нещата, но смятам, че ще се завършат успешно, не се претупва работата. Има допълнителни дейности, които трябва да се извършат по проучване и консервиране на намерените гробове, да се избере начин как да бъдат експонирани. Има идея от директора на музея Петър Калчев да се направи подход към гробницата. Надявам се до празника на града - 5 октомври, да имаме завършен център\", сподели Тодоров. Той изрази и убедеността, че проектът за парк \"Аязмото\" ще бъде завършен качествено и в определените срокове. \"Възстановява се старият асфалт там, където е имало. Няма да бъде полаган на нови места, оформят се и нови алеи, пренарежда се каменната настилка, но се запазва идеята на парка. Аязмото има хиляди декари, зад върха има много голяма част див парк, където хора и животни се разхождат свободно, карат се велосипеди и мотори. Има си и част, която се обслужва транспортно и е наситена с хора, а друга - където се чувства спокойствието на парка, има и уединение\", коментира Живко Тодоров. По думите му в Стара Загора има много още какво да се направи. \"Предвидили сме като двугодишна програма - тази и следващата година, да обновим града и смятам, че това ще даде тласък на Стара Загора да продължи да се развива. Очаквам добро и бурно развитие през следващите години. Един град е жив организъм, развива се непрекъснато, както и хората в него. Основната насока е от гледна точка на бизнеса - там ще бъде основният акцент, за да може да се създават повече работни места, хората да имат по-добри възможности и да живеят по-добре\", обобщи намеренията си градоначалникът. Той съобщи, че има още много неща, които му се иска да бъдат направени за Стара Загора. \"Имаме още хубави проекти за града, но трябва да го правим по приоритети, на етапи, защото изискват сериозен ресурс. Сега ремонтираме ул. \"Отец Паисий\", скоро ще започнем улиците \"Руски\" и \"Св. княз Борис\", край пощата павираната улица има сериозна нужда от обновяване. Щом завършим Аязмото, ще тръгнем с Руския пазар, който също трябва да бъде обновен, продължението на парк \"Артилерийски\" предстои, централната част, много училища и детски градини се реновират тази година. С Камарата на архитектите имаме заложени приоритети за бъдещото развитие на града - в западна посока, продължението на бул. \"Славянски\" да бъде проектирано към Старозагорските бани, в западна посока да се развива градът\", каза още кметът на Стара Загора. \"Аз съм оптимист за Стара Загора, градът ни е хубав наистина, има добри основи и от нас зависи да върви напред\", обобщи оптимистично Живко Тодоров.", "date": "2018.05.24", "title": "Преглед на основните теми в старозагорския печат"}
{"url": "http://www.focus-news.net/news/2018/05/24/2525663/burgas-dvizhenieto-po-patya-chernitsa-sungurlare-chubra-e-ogranicheno-za-avtomobili-nad-10-t-poradi-namalen-gabarit-na-patnoto-platno.html", "text": "Нормално се осъществява движението по пътищата в областта. Това съобщи за Радио „Фокус“ – Бургас дежурният в Областно пътно управление – Бургас. Времето е слънчево и ясно, пътните настилки са сухи. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември 2018 г.\r\nНатоварено е движението по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“. По-интензивен е автомобилният трафик в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nЯнислава КРЪСТЕВА", "date": "2018.05.24", "title": "Бургас: Движението по пътя Черница – Сунгурларе – Чубра е ограничено за автомобили над 10 т поради намален габарит на пътното платно"}
{"url": "http://www.focus-news.net/news/2018/05/24/2525655/telma-makedoniya-pregovorite-za-imeto-prodalzhat-v-nyu-york.html", "text": "Министрите на външните работи на Македония и Гърция Никола Димитров и Никос Коциас продължават преговорите за името в Ню Йорк с участието на специалния посредник на ООН – американския дипломат Матю Нимиц, припомня скопският телевизионен канал „Телма“.\r\nПреди отпътуването си за Ню Йорк, първият дипломат на Скопие поиска „мъдрост и нерви“ и призова за подкрепата на македонците чрез пост в социалната мрежа „Туитър“. На свой ред Коциас заяви, че за разрешаване на спора за името трябва да бъде прието едно от предложенията на Нимиц. По този начин ръководителят на гръцката дипломация косветно потвърди, че управляващите в Атина не приемат последното предложение за името – „Република Илинденска Македония“.\r\nБез промени в Конституцията на Македония, споразумението няма да влезе в гръцкия парламент, подчерта заместник министър на външните работи Йоргос Катругалос. Лидерът на управляващата в коалиция със СИРИЗА партия „Независими гърци“ - Панос Каменос, е на същата позиция. Тереза Герова", "date": "2018.05.24", "title": "„Телма“ (Македония): Преговорите за името продължат в Ню Йорк"}
{"url": "http://www.focus-news.net/news/2018/05/24/2525665/dobrich-s-blagodarstven-moleben-za-deloto-na-solunskite-bratya-kiril-i-metodiy-v-grada-shte-zapochnat-praznichnite-proyavi-za-24-may.html", "text": "Празничните прояви за Деня на българската просвета и култура и на славянската писменост в Добрич започват с тържества във всички учебни заведения от 08.00 часа до 09.30 часа, съобщиха от пресцентъра на Община град Добрич. В 9.00 часа в храм „Свети Георги“ добрички духовници ще отслужат благодарствен молебен за делото на солунските братя Кирил и Методий. В 9.45 часа пред паметника на равноапостолите на пл. „Свобода” ще бъдат положени цветя и венци от представители на община Добрич, Областна управа, училища и културни институти. В 10.00 часа на площад „Свобода“ започва празничното шествие на ученици, студенти, дейци на културата, образованието и науката. Първи по Пешеходната зона ще се представят ученици от Средното училище „Св. св. Кирил и Методий”, които ще носят над 100-годишна икона на Солунските братя. На площада ще се проведе тържествен ритуал за предаване на училищните знамена от випуск „2018” на випуск „2019”. За тази година с лента „Отличник“ ще бъдат 3786 ученици (с 354) повече от миналата учебна година. Броят на абитуриентите е 766. За първи път тази година Община Добрич е предвидила в бюджета допълнително материално стимулиране за работещите в детските градини като средствата са осигурени както за педагогическия, така и за непедагогическия персонал. Празникът продължава в 11.30 часа на площад „Свобода“ с  фолклорен концерт с участието на Представителна фолклорна танцова студия „Добруджа“ с гл. худ. ръководител Стоян Господинов, пом.-ръководител Антония Тончева и музикален ръководител Николай Иванов, Фолклорен танцов ансамбъл „Добротица“ и Детска танцова студия „Добрич“ при Младежки център – Добрич и Танцова формация при ОУ „Димитър Талев“ с гл. худ. ръководител Александър Александров и пом.-ръководител Юрий Митев. Вечерта от 18.00 часа ще звучат изпълнения на  Студио за поп-рок певци „Сарандев“ при Младежки център - Добрич с вокален педагог Елена Карабельова. Предвиденото в 19.00 часа в Клуб „The Maze“ отбелязване на рождения ден на Читателско студио „Добруджански истории“ се отменя.", "date": "2018.05.24", "title": "Добрич: С благодарствен молебен за делото на солунските братя Кирил и Методий в града ще започнат празничните прояви за 24 май"}
{"url": "http://www.focus-news.net/news/2018/05/24/2525666/plovdiv-povishena-e-opasnostta-ot-obrazuvaneto-na-svlachishta-po-napravleniyata-asenovgrad-smolyan-yugovo-laki-i-krichim-devin.html", "text": "Движението по основните направления в Пловдивска област се осъществява с нормална интензивност и без затруднения. Това съобщиха за Радио „Фокус“ – Пловдив от Областното пътно управление. Най-интензивен трафик се отчита по пловдивския участък на АМ „Тракия“. Пътните настилки са частично мокри, в планинските райони – мокри и хлъзгави, но нормално проходими. От Областното пътно управление предупредиха, че заради валежите от дъжд е повишена опасността от образуването на свлачища по направленията Асеновград - Смолян, Кричим - Девин и Югово - Лъки, също в района на проходите Козница и Стражата. Водачите трябва да бъдат особено бдителни, преминавайки по посочените участъци. До 30 юни движението по АМ „Тракия“, в участъка от Пловдив до Стара Загора, ще се извършва с максимална скорост до 90 км/ч. и повишено внимание поради ремонтни дейности. Заради ремонта е ограничено движението на МПС над 12 тона и в двете посоки по магистралата, в участъка от км 133 до км 156. Водачите трябва да използват обходни маршрути. Движението по пътя Пловдив – Асеновград, от изхода на град Пловдив до град Асеновград, се извършва двупосочно в едното платно, поради ремонтни дейности в участъка. Срокът на ремонта е до 10 юни.\r\nТрафикът на територията на град Пловдив също се извършва с нормална интензивност. Не се отчита струпване на автомобили по главните градски булеварди и по входно-изходните артерии. Временно е преустановено движението по четири улици в Пловдив във връзка с тържествата за Деня на българската просвета и култура и на славянската писменост. До 12.00 часа не може да се преминава по ул. „Фредерик Жолио Кюри“, в участъка от кръстовището с бул. „Шести септември“ до кръстовището с ул. „Хан Кубрат“, и по ул. „Йоаким Груев“, в участъка от кръстовището с бул. „Марица-юг“ до кръстовището с ул. „Хан Кубрат“. Временно е преустановено и преминаването по ул. „Четвърти януари“, в участъка от кръстовището с бул. „Шести септември“ до кръстовището с бул. „Марица-юг“, и по ул. „Стефка Николова“, в участъка от кръстовището с бул. „Марица-юг“. Пътищата в града са частично мокри, но нормално проходими.\r\nТони МИХАЙЛОВ", "date": "2018.05.24", "title": "Пловдив: Повишена е опасността от образуването на свлачища по направленията Асеновград - Смолян, Югово - Лъки и Кричим - Девин"}
{"url": "http://www.focus-news.net/news/2018/05/24/2525660/smolyan-s-tarzhestveno-shestvie-i-nagrazhdavane-na-mestnite-prosvetiteli-obshtina-zlatograd-shte-otbelezhi-24-may.html", "text": "С тържествено шествие и награждаване на местните просветители Община Златоград ще отбележи 24 май, съобщиха от Общината. Началото на тържественото шествие на образователни и културни институции е в 10.30 часа от Централния площад към Взаимното училище. На празника ще бъдат наградени местни учители, ученици, читалищни дейци и просветители от Община Златоград, за значителен принос в развитието на българската духовност, а в празничната програма ще участват деца от ДГ „Радост”, ДГ „Снежанка”, ученици от ОУ „Васил Левски” и СУ „Антим І”, танцьори от ОНЧ „Просвета 1908” - Златоград.", "date": "2018.05.24", "title": "Смолян: С тържествено шествие и награждаване на местните просветители Община Златоград ще отбележи 24 май"}
{"url": "http://www.focus-news.net/news/2018/05/24/2525658/nikolay-melemov-kmet-na-smolyan-24-may-e-praznik-za-balgarskoto-uchilishte-zashtoto-nay-golemiyat-kapital-na-edna-natsiya-sa-obrazovanite-i-kulturni-hora.html", "text": "24 май е празник за българското училище, защото най-големият капитал на една нация са образованите и културни хора. Това казва кметът на Смолян Николай Мелемов в поздравителен адрес по повод 24 май – Ден на българската просвета и култура и на славянската писменост, съобщиха от пресцентъра на Общината. В поздравителния адрес на кмета Мелемов се посочва още: „Уважаеми съграждани, уважаеми творци на образованието, науката и културата, С празнично шествие и под звуците на химна „Върви, народе възродени” ще отбележим  тази година в Смолян 24 май - Ден на българската просвета и култура и на славянската писменост. В него ще се  включат стотици ученици, учители, деца от детските градини и граждани.\r\nНа този ден честваме азбуката, която сме дали на света. Азбуката, която дава самочувствие, образованост и културна независимост на „вси славяни”. На 24 май честваме светите братя Кирил и Методий и тяхното общославянско дело. Безспорно това е най-големият празник за българското училище, защото всеки от нас тук се учи да чете и пише. Но по-важното е, че се възпитава като човек и трупа знания. Най-големият капитал на една нация са образованите и културни хора. Затова на 24 май да отдадем почит и уважение на нашите учители, учени и творци, защото тяхното дело превръща хората в човеци и държавата в нация. \r\nПоклон пред всички Вас, съвременни просветители! Имайте сили, за да продължите да давате на идните поколения своите знания, душа и любов! Честит празник на Вас, скъпи ученици, помнете и знайте своя род и език! Честит празник, уважаеми съграждани!“", "date": "2018.05.24", "title": "Николай Мелемов, кмет на Смолян: 24 май е празник за българското училище, защото най-големият капитал на една нация са образованите и културни хора"}
{"url": "http://www.focus-news.net/news/2018/05/24/2525672/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за Радио „Фокус” – Пирин дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”\r\nЛора КАЛЧЕВА", "date": "2018.05.24", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/05/24/2525671/defence-news-sasht-zapochvat-prehvarlyaneto-na-voenna-tehnika-i-sili-za-ucheniyata-atlanticheska-reshitelnost-v-iztochna-evropa.html", "text": "САЩ започват прехвърлянето на военна техника и сили към стратегически точки в Източна Европа и Балтийско море, където ще се проведат ежегодните учения „Атлантическа решителност“, съобщава специализираният информационен портал Defence News, като се позовава на данни от командването на американските войски в Европа. \r\nОбщо 3 300 войници ще бъдат прехвърлени на територията на Стария континент заедно с 2500 единици военна техника. Оборудването вече е превозено през Атлантическия океан до белгийското пристанище Антверпен, където е в ход подготовка за по-нататъшното му придвижване към трите балтийски държави, Полша, Румъния, България и Унгария. В тази връзка от командването на американските сили в Европа предупреждават, че заради движението на военните може да има временни затруднения в движението на автомобилния и железопътния трафик. \r\nОперация „Атлантическа решителност“, в която основно участват американски военнослужещи, се смята за ясна демонстрация на сила близо до руската граница с Европа. Тя се провежда от 2014 г. насам, след присъединяването на Кримския полуостров към Русия. Тогава в Европа отново на преден план се появиха опасения, че Москва може да предприе опити да си върне контрола над териториите на бившите сателитни държави на СССР..Тереза Герова", "date": "2018.05.24", "title": "Defence News: САЩ започват прехвърлянето на военна техника и сили за ученията „Атлантическа решителност“ в Източна Европа"}
{"url": "http://www.focus-news.net/news/2018/05/24/2525667/ivan-granitski-poet-pochti-1200-godini-veche-svetlinata-na-kirilometodievskite-bukvi-ozaryava-balgarskoto-istorichesko-bitie.html", "text": "Почти 1200 години вече светлината на Кирилометодиевските букви озарява героичното, но и изпълнено с трагични превратности българско историческо битие. Това казва в специално послание по повод 24 май Иван Гранитски, поет, редактор, критик, публицист, издател и обществен деец, духовно свързан със Стара Загора, съобщиха от пресцентъра на Общината. В поздравителния адрес се посочва още: „Светлината свети в мрака и мракът не я обзе - провъзгласява Евангелистът. Разбира се, става дума за светлината на Словото, светлината на Буквите, които са живото въплъщение на Божия промисъл и онази нетленна субстанция, определяща върховенството на Разума над небулозата на Хаоса. Неслучайно братята Кирил и Методий са канонизирани за светци. Със създаването на българската азбука те извършват наистина чутовен подвиг. Не само разрушават триезичната догма, която дотогава властва над цивилизования свят и разрешава богослуженията само на еврейски, гръцки и латински, но и полагат непоклатимите основи на славянската цивилизация, чийто стожер е именно българската държава. \r\nДвеста години византийско присъствие и петстотин години османско робство е време, през което няма официална държава, няма армия, няма национални институции. Но именно благодарение на неугасимата и лъчеструйна духовна светлина на българските букви оцелява народността и не само оцелява, но постоянно се възражда из пепелищата на трагичните исторически изпитни. Така днес България с непроменено име в продължение на почти 1400 години е част от стара Европа, както и наследник и преносител на посланията на няколко велики други цивилизации – тракийската, античната гръцка, византийската, прабългарската, славянската. \r\nЗатова е обясним възторгът, който струи от очите на милите български дечица, когато на 24 май с китки в ръце жужат в училищните дворове, чуруликат закачливи и изпълнени с невинност и простодушност слова, които носят древната енергия на любовта, милосърдието, добротворството, разбирателството, себеотрицанието, жертвоготовността. \r\nНяма голям български писател от Възраждането насам, който да не е изричал думи на свещен трепет и преклонение пред значението и величието на празника на българските равноапостоли. Но като че ли патриархът на българската литература Иван Вазов е казал най-истинските, най-затрогващите, най-проникновените думи по този повод:  \r\n„Празникът на българските училища и на българския народ! \r\nКакви трепети тоя ден възбужда във всяка българска душа, каква зариста, чиста, мила радост лъхва въз нас от тоя майски ден, заедно с миризмите на люлеките и на здравеца! \r\nИма някаква великденска тържественост в тоя ден, светъл и благодатен. Защото и 24 май (11 май стар стил) е един Великден, Великден на духа и на просветата, на възкресението на новите надежди и през векове заспалите сили на един народ, лишен от велики традиции и жаден за тях“. \r\nДнес, когато не само любимото отечество преживява трудни моменти, но и светът ври и кипи около нас, когато омразата, разделението, злочинствата и нескончаемите плебейщини разтерзават всяко честно българско сърце, а и огнедишащото сърце на нацията, повече от всякога ни е нужно да се потопим в магията и значението на този най-светъл български празник. Ако четем внимателно и задълбочено посланията, които ни отправят светите равноапостоли Кирил и Методий, не само ще рецитираме и пеем величествените слова на химна, създадени от Стоян Михайловски: \r\n„Върви, народе възродени, \r\nкъм светла бъднина върви, \r\nс книжовността, таз сила нова, \r\nсъдбините си ти поднови!“  \r\nно в душите си постоянно ще повтаряме:  \r\n„Бъдете преблагословени, \r\nо вий, Методий и Кирил, \r\nотци на българското знанье, \r\nтворци на наший говор мил“   \r\nНека името ви да живее \r\nвъв всенародната любов, \r\nречта ви мощна нек се помни \r\nв Славянството во век веков!“                 \r\nМалко са градовете в България, за които този най-светъл български празник е не само формално честване на една дата, а и съдбовно събитие, което обхваща и завладява жителите на целия град, както е със Стара Загора. Тази година тържествено градът отбелязва 160 години от първото честване на празника. И това е отново повод старозагорци да се преизпълнят с чувството на гордост и достойнство заради великото си историческо минало – град с над 8000-годишна история, град на поетите и на изкуствата, който неслучайно през последните години редица умни български творци определят като духовното сърце на нацията. Нека тук добавим и прекрасната идея с дефилирането на старозагорци пред целия град, носейки тържествено тристаметровия българския флаг по случай 3 март и безчетните културни и просветни инициативи (театрални спектакли, оперни постановки, концерти, премиери на книги, изложби, научни дискусии, фестивали, богата музейна програма, пърформанси, и пр., и пр.), както и специалната програма на общината за модерното развитие на образователната система в града… всичко това несъмнено откроява Стара Загора над всички останали български градове. \r\nИ, слава богу, ръководството на общината е приело това като висш приоритет в дейността си – като стратегии, ценности, цели и дългосрочни задачи и програми. \r\nСветлината на българските букви, така чудодейно сътворени и промислени за хилядолетен живот от златозарните Кирил и Методий, въплъщава всъщност духовния хемоглобин на нашата нация, защитава и съхранява националната идентичност и неповторима специфика, осигурява живот на едно племе, дарено с изключителни добродетели и качества. Ако позволим тази светлина да помръкне, значи всичко е загубено. Да пребъде делото на светите братя равноапостоли!“", "date": "2018.05.24", "title": "Иван Гранитски, поет: Почти 1200 години вече светлината на Кирилометодиевските букви озарява българското историческо битие"}
{"url": "http://www.focus-news.net/news/2018/05/24/2525673/pregled-na-osnovnite-temi-v-burgaskiya-pechat.html", "text": "„Върви народе, възродени!\" е водещото заглавие в днешното издание на „Черноморски фар“. „Кои са съвременните будители“, „Как са манифестирали културните дейци и ученици през годините в Бургас“, „Икона на Кирил и Методий оцелява по чудо при пожар“, „Стара църква възкръсва от руините в карнобатско село“ са други заглавия на ежедневника. „Приморско подари театрално представление за празника си“е друга тема в днешния брой. Димитър Николов: Честит 24 май бургазлии! Скъпи учители, писатели, хора на перото, словото и културата, Скъпи съграждани, Поздравявам Ви с най-истинския, най-светлия и български празник 24 май, Денят на славянската писменост и култура! Не съществува друг ден в националния календар, в който се събират толкова, много наши съграждани на едно място, за да празнуват заедно със своите учители и своите деца. Пожелавам Ви здраве, вдъхновение, празнично настроение и много усмивки!", "date": "2018.05.24", "title": "Преглед на основните теми в бургаския печат"}
{"url": "http://www.focus-news.net/news/2018/05/24/2525669/smolyan-s-praznichno-shestvie-v-grada-shte-bade-otbelyazan-denyat-na-balgarskata-prosveta-i-kultura-i-na-slavyanskata-pismenost.html", "text": "С празнично шествие ще бъде отбелязан тази година в Смолян Денят на българската просвета и култура и на славянската писменост. В него на 24 май се очаква да се включат стотици ученици, учители, деца от детските градини и граждани. Това съобщиха от пресцентъра на Община Смолян. \"Инициативата е на Общината, като мероприятието се организира съвместно с Регионалното управление на образованието\", съобщи кметът Николай Мелемов. Шествието ще започне в 10.00 часа, като то ще тръгне от Стария център - пешеходния мост, и ще продължи до Амфитеатъра на площад „България“ на новия център на Смолян.\r\nПразничното шествие ще бъде предвождано от Общинския духов оркестър. След него ще бъде Трети ученически гвардейския отряд. Следват четири блока – на децата от детските градини, основните и средни училища, профилираните и професионалните гимназии и на учителите-ветерани.\r\nШествието ще е част от празничната програма на Община Смолян, с която ще бъде отбелязан 24 май. В него ще вземат участие кмета Мелемов, общински съветници, представители на различни институции и др.", "date": "2018.05.24", "title": "Смолян: С празнично шествие в града ще бъде отбелязан Денят на българската просвета и култура и на славянската писменост"}
{"url": "http://www.focus-news.net/news/2018/05/24/2525664/kyustendil-za-poredna-godina-v-dupnitsa-shte-badat-otlicheni-izyaveni-prepodavateli.html", "text": "За поредна година в Дупница ще бъдат отличени изявени преподаватели. Това съобщи за Радио „Фокус” – Кюстендил Таня Петрова, директор на Дирекция „Хуманитарни дейности” към Община Дупница. Церемонията по награждаване „Учител на годината” ще се състои от 11.00 часа на 24 май на площад „Свобода” в града. Наградите се връчват в няколко категории – начално, основно и средно образование, както и детска градина. В рамките на церемонията е подготвена и концертна програма. На 24 май ще се проведе и традиционно шествие на ученици и преподаватели от учебните заведения в Дупница. То ще започне от 10.30 часа на площада.\r\nВенцеслав ИЛЧЕВ", "date": "2018.05.24", "title": "Кюстендил: За поредна година в Дупница ще бъдат отличени изявени преподаватели"}
{"url": "http://www.focus-news.net/news/2018/05/24/2525674/blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-zaradi-opasnost-ot-padashti-kamani.html", "text": "Шофьорите да се движат с повишено внимание в района на Кресненското дефиле и прохода Предел. Това каза за Радио „Фокус“ – Пирин дежурният служител в Областно пътно управление - Благоевград. Той посочи, че в двата посочени района има повишена опасност от падащи камъни. Нормално интензивно е движението по главен път Е-79 и АМ „Струма“ в участъка от областта. Няма ремонтни дейности по първокласните и второкласните пътища в региона.\r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nЛора КАЛЧЕВА", "date": "2018.05.24", "title": "Благоевград: Шофьорите да се движат с повишено внимание в района на Кресненското дефиле и прохода Предел заради опасност от падащи камъни"}
{"url": "http://www.focus-news.net/news/2018/05/24/2525670/sofiya-vavezhda-se-organizatsiya-na-dvizhenieto-za-provezhdane-na-tarzhestveno-shestvie-po-povod-denya-na-balgarskata-prosveta-i-kultura-i-na-slavyanskata-pismenost.html", "text": "Въвежда се организация на движението в София за провеждане на тържествено шествие по повод Деня на българската просвета и култура и на славянската писменост. Това съобщиха от пресцентъра на Столична община. Забранява се престоят и паркирането на пътни превозни средства, както следва: \r\nДо приключване на мероприятието днес, както следва: \r\n- на ул. „Оборище” между ул. „Кракра” и бул. „Васил Левски” от страната на Националната библиотека, с изключение на автомобилите на снимачния екип. \r\n- на ул. „Шипка” между ул. „Кракра” и бул. „Васил Левски” от страната на Националната библиотека; \r\n- на паркинга зад Националната библиотека. \r\nДо приключване на мероприятието днес: \r\n- всички паркинги на пл. „Княз Александър І”; \r\n- паркинга на пл. „Атанас Буров”; \r\n- паркинга на ул. „Княз Александър І” между бул. „Цар Освободител” и ул. „Московска”. \r\nПразничното шествие ще се проведе от 10.00 часа по следния маршрут: от площада пред Археологическия музей по бул. “Цар Освободител”, бул. “Васил Левски” до паметника на  „Св. св. Кирил и Методий” пред Националната библиотека. \r\nЗабранява се влизането в двете посоки на пътни превозни средства, както следва: \r\nОт 08.00 до 11.00 часа днес по: \r\n- бул. „Цар Освободител” между бул. „В. Левски” и пл. „Независимост”; \r\n- ул. „Аксаков” между ул. „Г. Бенковски” и ул. „Дякон Игнатий”; \r\n- ул. „Г. Бенковски” между ул. „Аксаков” и бул. „Цар Освободител”; \r\n- ул. „Леге” между ул. „Съборна” и пл. „Атанас Буров”; \r\n- ул. „Дякон Игнатий” между ул. „Аксаков” и бул. „Цар Освободител”; \r\n- ул. „15 ноември” между бул. „Цар Освободител” и пл. „Св. Ал. Невски”; \r\n- ул. „Кн. Александър І” между ул. „Съборна” и пл. „Кн. Александър І”. \r\nОт 09.00 до 10.30 часа днес, с изключение на колите на масов градски транспорт, по: \r\n- бул. „Васил Левски” между бул. „Цар Освободител” и бул. „Янко Сакъзов”. \r\n- ул. „Оборище” между ул. „Кракра” и пл. „Св. Ал. Невски”; \r\n- ул. „Шипка” между бул. „Васил Левски” и ул. „Кракра”. \r\nОт 10.30 до 12.00 часа днес, включително и колите на масов градски транспорт, по: \r\n- бул. „Васил Левски” между бул. „Цар Освободител” и бул. „Янко Сакъзов”. \r\n- ул. „Оборище” между ул. „Кракра” и пл. „Св. Ал. Невски”, с изключение на тролейбусите; \r\n- ул. „Шипка” между бул. „Васил Левски” и ул. „Кракра”. \r\nЗа времето от 10.30 до 12.00 часа днес се променят частично маршрутите на автобусни линии №№ 9, 280 и 306 както следва: \r\n- автобусна линия № 9 (в посока ул. „Ген. Гурко”): от бул. “Евлоги и Христо Георгиеви” обратен завой на Национален стадион “Васил Левски”, бул. “Евлоги и Христо Георгиеви” и по маршрута. \r\n- автобусни линии №№ 280 и 306 (в посока ул. „Шипка”): от бул. „Цариградско шосе” наляво по бул. „Евлоги и Христо Георгиеви”, ул. „Ген Гурко”, бул. „Васил Левски”, бул. „Цар Освободител” и по бул. „Цариградско шосе” по маршрутите; \r\nМаршрутите на тролейбусни линии №№ 1, 2, 4 и 11: \r\n- тролейбусни линии № 1 и 2 в посока съответно ж.к. Левски Г и ж.к. „Хаджи Димитър”: от Пета градска болница и ж.к. „Бъкстон” по маршрутите до кръстовище бул. „Васил Левски” – бул. „Цар Освободител”, надясно по бул. „Цар Освободител”, надясно по бул. „Евлоги и Христо Георгиеви”, надясно по ул. „Ген. Гурко” и наляво по бул. „Васил Левски” по маршрутите; \r\n- тролейбусни линии № 4 и 11 в посока съответно ж.к. „Хаджи Димитър” и площад „Сточна гара”: от ж.к. „Дружба 1 и 2 по маршрутите до кръстовище бул. „Цар Освободител” - бул. „Васил Левски”,  наляво по бул. „Васил Левски”, наляво по ул. „Ген. Гурко”, наляво по бул. „Евлоги и Христо Георгиеви” и надясно по бул. „Цариградско шосе” по маршрутите; \r\n- тролейбусите от линия № 1, 2 и 4, преминали преди затваряне на участъка, да се движат по маршрут: от ж.к. „Левски Г” и ж.к. „Хаджи Димитър” по маршрутите си до кръстовище ул. „Оборище” - бул. „Васил Левски”, надясно по бул. „Васил Левски” и надясно по бул. „Княз Александър Дондуков” по маршрутите; \r\n- тролейбусите от линия № 11, преминали в участъка между площад „Васил Левски” и площад „Сточна гара” преди затварянето, изчакват на площад „Сточна гара”. \r\nСтоличната дирекция на вътрешните работи осигурява охрана и постове за контрол и регулиране на движението на възловите кръстовища, като съвместно с линейния контрол на „Център за градска мобилност” ЕАД ще спират и възстановяват поетапно движението на пътните превозни средства в зависимост от преминаването на участниците в шествието.", "date": "2018.05.24", "title": "София: Въвежда се организация на движението за провеждане на тържествено шествие по повод Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525668/sofiya-vavezhda-se-organizatsiya-na-dvizhenieto-vav-vrazka-s-provezhdane-na-sabitie-v-natsionalniya-istoricheski-muzey.html", "text": "Въвежда се организация на движението за събитие в Националния исторически музей. Това съобщиха от пресцентъра на Столична община. От 12.00 часа до приключване на приема днес се забранява престоят и паркирането на пътни превозни средства, с изключение на автомобилите на гостите поканени на приема пред Националния исторически музей. \r\nОт 18.00 часа се забранява влизането на пътни превозни средства по локалното пътно платно на Околовръстен път пред НИМ, само при необходимост и по преценка на отдел „Пътна полиция” при СДВР. \r\nСтолична дирекция на вътрешните работи осигурява охрана и постове за контрол и регулиране на движението.", "date": "2018.05.24", "title": "София: Въвежда се организация на движението във връзка с провеждане на събитие в Националния исторически музей"}
{"url": "http://www.focus-news.net/news/2018/05/24/2525679/sofiya-vavezhda-se-organizatsiya-na-dvizhenieto-provezhdaneto-na-sabitie-za-teatralnite-nagradi-askeer-2018.html", "text": "Въвежда се организация на движението в София провеждането на събитие за театралните награди „Аскеер 2018”. Това съобщиха от пресцентъра на Столична община. \r\nОт 20.00 до 20.30 часа днес се забранява влизането на пътни превозни средства в двете посоки по ул. „Г.С. Раковски” между бул. „Цар Освободител” и ул. „Аксаков”.", "date": "2018.05.24", "title": "София: Въвежда се организация на движението провеждането на събитие за театралните награди „Аскеер 2018”"}
{"url": "http://www.focus-news.net/news/2018/05/24/2525682/pazardzhik-ogranicheno-e-dvizhenieto-na-mps-nad-10-tona-po-transportniya-most-v-selo-boshulya-poradi-remont.html", "text": "С нормална интензивност е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са преобладаващо сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.24", "title": "Пазарджик: Ограничено е движението на МПС над 10 тона по транспортния мост в село Бошуля поради ремонт"}
{"url": "http://www.focus-news.net/news/2018/05/24/2525677/tsvetolina-tsvetkova-zam-kmet-na-kazanlak-obshtinata-otdelya-mnogo-sredstva-za-obnovyavane-na-materialnata-baza-v-sferata-na-obrazovanieto.html", "text": "Общината отделя много средства за обновяване на материалната база в сферата на образованието. Това каза за Радио „Фокус“ зам.-кметът Цветолина Цветкова. В момента се изпълнява проект за обновяване на образователната инфраструктура по Оперативна програма „Региони в растеж“ в размер на 9 504 532 лв. Той включва саниране, подмяна на горивна база, вътрешно и външно боядисване, подмяна на самото оборудване в три детски градини в Казанлък и пет училища в селата Хаджидимитрово, Овощник, Ръжена, и в градовете Крън и Шипка. В ход са и дейности по саниране на най-голямото училище в Казанлък – Средно училище „Екзарх Антим Първи“. Финансирането е от Национален Доверителен Екофонд в размер на 800 169 лв. собствено участие. В началото на учебната година бяха приложени мерки за енергийна ефективност в Детска градина „Теменуга“ в размер на 250 000 лв., както и 10 000 лв. са отделени за спортни съоръжения в градината. Предстои със средства от общинския бюджет в летните месеци да бъде извършено саниране и на Детска градина „Мечо Пух“. В Казанлък вече функционира и Националният център по природни науки към Профилирана природо-математическа гимназия „Никола Обрешков“, който се счита за най – модерният по рода си на Балканския полуостров. Има обзаведени два кабинета по информационни технологии, по биология, химия, физика, с много идеи на учителите, които преподават там. Средства се отделят и за Центъра за подкрепа на личностното развитие на децата и учениците – Детския комплекс. 25 хиляди лева е дофинансирането от страна на Община Казанлък. Общината дофинансира маломерните и слети паралелки, близо 13 хиляди лева се отделят за малките населени места – Бузовград, Шейново и Шипка. Отделят се средства за лагер „ Паниците“ край Калофер. В този смисъл Цветолина Цветкова поясни, че Община Казанлък е една от малкото, която може да се похвали с място, където могат да почиват и да играят деца и ученици през летните месеци. \r\nПродължава да действа Общинската програма за закрила на деца с изявени дарби, като в нея са предвидени 30 000 лв. за подпомагане на изявени ученици. В момента 7 ученици получават едногодишна стипендия в размер на 130 лв. ежемесечно.\r\nСпециално място Общината отрежда на развитието на спортната база по училищата. От тази година започва подобряване на състоянието на спортните площадки. Предвидени са 66 хил. лв. за реконструкция на спортната площадка на Основно училище „Никола Вапцаров“ и Гимназия „Петко Стайнов“.\r\nОбщина Казанлък е „пионер“ по отношение на дуалното обучение. Професионална гимназия „Иван Хаджиенов“ е първата в страната, въвела дуалната форма на обучение, като началото е поставено по проект ДОМИНО. В момента в тази форма се обучават седем паралелки, като три от тях са по този проект и прилагат Швейцарската система на обучение, а останалите са със средства на училището, като Община Казанлък играе ролята на мост между бизнеса и училищата. Предстои разширяване на тази форма на обучение. \r\nЦветкова поясни, че Община Казанлък участва с проект по Оперативна програма „ Наука и образование за интелигентен растеж“ в размер на 215 000 лв. - „ Дъга на толерантността“. Целта е ефективен образователен процес за учениците от етническите малцинства от училищата в селата Горно Черковище, Ръжена, Кънчево, Копринка, Хаджидимитрово, Шейново. \r\nНа територията на община Казанлък упражняват дейност 31 образователни институции, като 22 са общинските, 3 са държави и 1 училище е с национално значение, 13 детски градини с филиали почти във всяко село, 1 Център за подкрепа на личностното развитие на децата и учениците и най – новата ни придобивка – Технически колеж със специалност „Машинно инженерство“, където вече се обучават 70 студенти.\r\nСлавяна ГАЙДАРОВА", "date": "2018.05.24", "title": "Цветолина Цветкова, зам.-кмет на Казанлък: Общината отделя много средства за обновяване на материалната база в сферата на образованието"}
{"url": "http://www.focus-news.net/news/2018/05/24/2525681/veliko-tarnovo-spokoen-e-trafikat-vav-veliko-tarnovo-v-praznichniya-24-may.html", "text": "Спокоен е трафикът във Велико Търново в празничния 24 май,  предаде репортер на Радио „Фокус” – Велико Търново. Времето е слънчево. Температурата на въздуха е 16 градуса. Пътните настилки са сухи. По-интензивно е движението на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график за почивен ден. Извършват се ремонти на водопроводна мрежа в старата градска част  на Велико Търново. На места движението се осъществява в едната лента.\r\nМокри на места са пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.05.24", "title": "Велико Търново: Спокоен е трафикът във Велико Търново в празничния 24 май"}
{"url": "http://www.focus-news.net/news/2018/05/24/2525675/daniel-panov-kmet-na-veliko-tarnovo-deloto-na-svetite-bratya-kiril-i-metodiy-nosi-znanie-kultura-prosveshtava-i-oduhotvoryava-tseliya-slavyanski-svyat.html", "text": "Делото на светите братя Кирил и Методий носи знание, култура, просвещава и одухотворява целия славянски свят. Това се посочва в поздравителния адрес на кмета на Велико Търново Даниел Панов по повод 24 май - Ден на българската просвета и култура и на славянската писменост, съобщиха от пресцентъра на Общината. \"Уважаеми учители, преподаватели, будители, творци, дейци на културата и изкуствата, скъпи ученици и студенти, най-искрено и сърдечно ви поздравявам с Деня на българската просвета и култура, на славянската, българска писменост. 24 май е един от най-обичаните, най-българските и най-светли за нашия народ празници. Днес повече от всякога трябва да бъдем родолюбци и да се гордеем, че сме българи. Делото на светите братя Кирил и Методий носи знание, култура, просвещава и одухотворява целия славянски свят.\r\nКирилицата е уникално нематериално наследство, което ние, българите, сме дали на Европа и света\", пише Панов. По думите му кирилицата е българска национална гордост. \"Днес 300 милиона души пишат с нашите букви, а българската азбука е една от трите официални в Европейския съюз. От името на всички великотърновци изказвам искрена благодарност и дълбоко признание към вас, учители! Вие сте днешните горди и достойни наследници на светите братя Кирил и Методий. Вие давате знания, грамотност и просвета на нашите деца. Вие ги възпитавате в дух на родолюбие – да познават историята, да обичат България и Велико Търново. \r\nБлагодаря и на всички дейци на изкуствата, културата, науката и духовността, на великотърновската академична общност, на хората в читалищата. С вас Велико Търново е образователен, научен, културен и духовен център на България. Бъдете здрави и все така обичайте България. Честит празник\", е написал още Даниел Панов.", "date": "2018.05.24", "title": "Даниел Панов, кмет на Велико Търново: Делото на светите братя Кирил и Методий носи знание, култура, просвещава и одухотворява целия славянски свят"}
{"url": "http://www.focus-news.net/news/2018/05/24/2525684/das-handelsblatt-germanskiyat-finansov-gigant-doyche-bank-sakrashtava-sedem-hilyadi-rabotni-mesta.html", "text": "Германският финансов гигант „Дойче Банк“, една от най-големите търговски банки в Европа, обяви значително намаляване на своя дялов капитал. В тази връзка ще бъдат закрити седем хиляди работни места, или около 25 % от позициите в тази област, съобщава икономическото издание Das Handelsblatt, като се позовава на изявление от банката, разпространено преди годишното общо събрание на ръководството й.\r\nПрез следващите месеци  „Дойче Банк“ ще намали броя на заетите на пълен работен ден до „доста под 90 хиляди“ души. Към настоящия момент за финансовата институция работят около 97 хиляди души от цял свят. \r\nПри търговията с акции в бъдеще „Дойче Банк“ възнамерява да се фокусира върху електронните решения и най-важните си клиенти в бъдеще. При финансирането на хедж фондовете обемът на баланса трябва да намалее с около 50 милиарда евро, което е една четвърт от настоящия.Тереза Герова", "date": "2018.05.24", "title": "Das Handelsblatt: Германският финансов гигант „Дойче Банк“ съкращава седем хиляди работни места"}
{"url": "http://www.focus-news.net/news/2018/05/24/2525683/pernik-selo-divotino-shte-otbelezhi-traditsionniya-si-sabor-na-24-may.html", "text": "Пернишкото село Дивотино празнува традиционния си събор на 24 май, съобщиха от пресцентъра на Община Перник. Празненството ще започне в 17.45 на площада в населеното място с дебютните изпълнения на новия детски танцов ансамбъл към читалище „Чичо Стоян“ с ръководител Ирена Андреева. Кметът на селото Румен Сергиев кани всички жители и гости да се забавляват на празничната програма с музикантите - Юлиян Георгиев-кавал и саксофон, Иван Иванов-акордеон, Йордан Илиев(Писеца) кларинет и Слави Драганов-клавир. Кулминация на вечерта ще бъдат изпълненията на Сорина Богомилова, Антонио Симеонов, Анна Мария.", "date": "2018.05.24", "title": "Перник: Село Дивотино ще отбележи традиционния си събор на 24 май"}
{"url": "http://www.focus-news.net/news/2018/05/24/2525678/smolyan-obshtinata-shte-vrachi-nagradi-na-uchenitsi-po-sluchay-24-may.html", "text": "За първа година Община Смолян ще връчи награди на ученици по случай 24 май – Ден на българската просвета и култура и на славянската писменост. Това съобщиха от пресцентъра на Общината. За принос в съхраняването на българското слово с участието си в конкурса „Родна реч, омайна, сладка…” бяха получени 179 клипа от ученици от 1 до 7 клас. По регламент те изпълниха любимо българско стихотворение, посветено на Родината, на българската реч, на свободата. Въпреки че конкурсът бе обявен само за община Смолян, завладени от идеята, клипове изпратиха от община Неделино, девинските села Грохотно и Гьоврен и маданското Върбина. Участниците от 8 до 12 клас изпратиха 22 есета на тема: „Кои са съвременните пазители на българското слово и писменост?“ \r\nНаградите ще бъдат връчени от кмета на Община Смолян Николай Мелемов на традиционното награждаване днес. Ще бъдат излъчени по двама победители в двете категории, които ще бъдат обявени за „Пазители на българското слово за 2018 г.“ и ще получат плакет и парична награда от Общината. Всички останали участници ще бъдат наградени с грамота и книга за положения труд и старание. Есетата на победителите ще бъдат качени на сайтовете на Община Смолян и РУО на МОН – Смолян. \r\nЩе бъде връчена и награда за училище в община Смолян, което ще бъде обявено за „Пазител на българското слово за 2018 г.“. Тази награда се обособи в хода на конкурса, тъй като бяха изпратени няколко колективни клипа за участие в надпреварата.  \r\nКлиповете ще бъдат излъчени на видеостената на община Смолян, която се намира на Стария център през целия ден. \r\nКметът Мелемов ще награди и 29 изтъкнати дейци в сферата на образованието, науката, културата и журналистиката.", "date": "2018.05.24", "title": "Смолян: Общината ще връчи награди на ученици по случай 24 май"}
{"url": "http://www.focus-news.net/news/2018/05/24/2525686/veliko-tarnovo-kmetat-daniel-panov-zabrani-razpolaganeto-na-premestvaemi-targovski-obekti-na-pl-mayka-balgariya-i-nyakolko-ulitsi-v-grada-zaradi-chestvaniyata-na-24-may.html", "text": "Днес в централна градска част ще може да се продават само български национални знамена и балони. Това съобщиха от пресцентъра на Община Велико Търново. Със своя заповед Кметът на Община Велико Търново Даниел Панов забранява разполагане на преместваеми обекти за търговска и обслужващи дейности за продажба на промишлени и хранителни стоки, извършване на промоции и събития от рекламен характер по цялото протежение на улиците: \"Васил Левски\", \"Независимост\", \"Христо Ботев\", както и площад \"Майка България\".\r\nДопуска се единствено извършването на времемна търговия - продажба на български национални знамена и балони.", "date": "2018.05.24", "title": "Велико Търново: Кметът Даниел Панов забрани разполагането на преместваеми търговски обекти на пл. \"Майка България\" и няколко улици в града заради честванията на 24 май"}
{"url": "http://www.focus-news.net/news/2018/05/24/2525687/gabrovo-dvizhenieto-v-uchastak-ot-pat-draganovtsi-gabrovo-se-osashtestvyava-v-edna-lenta-poradi-izvarshvane-na-remont-na-patno-saorazhenie.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 16°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Дряново – Буря  се осъществява в едната лента поради ремонтни дейности на асфалтовата настилка. Поставена е необходимата сигнализация.\r\nНадежда КРЪСТЕВА", "date": "2018.05.24", "title": "Габрово: Движението в участък от път Драгановци – Габрово се осъществява в една лента поради извършване на ремонт на пътно съоръжение"}
{"url": "http://www.focus-news.net/news/2018/05/24/2525691/burgas-traditsionnata-praznichna-izlozhba-na-burgaskite-hudozhnitsi-shte-bade-otkrita-v-grada.html", "text": "В 12.00 часа днес ще бъде открита традиционната празнична изложба на бургаските художници. Това съобщиха от Община Бургас. Тя се организира ежегодно от „Дружество на художниците – Бургас“ със съдействието на Община Бургас. За поредна година в изложбената зала на ул. „Александровска“ 22 ще бъде връчена и наградата „Млад художник на годината“ на името на бургаския художник Руси Стоянов. Тази година са номинирани Владимир Палев, Елисавета Ангелова и Нели Тодорова. Миналата година призa получи Николай Ангелов – Гари.\r\nНаградата се връчва ежегодно на 24 май, като седемчленно жури при тайно гласуване определя носителя ѝ. За първи път е връчена през 2007 година на Йордан Ангелов.\r\nДружеството на бургаските художници е създадено през 1956 година. Към 2018 година негови членове са над 100 творци, чиито произведения представят града ни в България и по целия свят.", "date": "2018.05.24", "title": "Бургас: Традиционната празнична изложба на бургаските художници ще бъде открита в града"}
{"url": "http://www.focus-news.net/news/2018/05/24/2525688/kyustendil-obshtinata-organizira-praznichno-shestvie-za-denya-na-balgarskata-prosveta-i-kultura-i-na-slavyanskata-pismenost.html", "text": "Общината организира празнично шествие за Деня на българската просвета и култура и на славянската писменост. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” в Общината. Празничното шествие ще се проведе от 11.00 часа на площад „Велбъжд”. Участие в него ще вземат възпитаниците на всички детски градини в Кюстендил, на основните училища и гимназиите в града. В шествието ще се включат представители на културните институти и на читалищата. В рамките на празника ще прозвучат и изпълнения на градския духов оркестър.\r\nВенцеслав ИЛЧЕВ", "date": "2018.05.24", "title": "Кюстендил: Общината организира празнично шествие за Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525685/dimitar-nikolov-kmet-na-burgas-dlazhni-sme-da-prodalzhim-svyatoto-delo-na-bratyata-kiril-i-metodiy-da-pazim-slavyanskata-pismenost-chista-i-da-ya-predavame-na-nashite-detsa.html", "text": "Длъжни сме да продължим святото дело на братята Кирил и Методий, да пазим славянската писменост чиста и да я предаваме на нашите деца. Това казва кметът на Бургас Димитър Николов в поздравителен адрес по повод 24 май, съобщиха от пресцентъра на Общината. В поздравителния адрес се посочва още: \"Скъпи учители, писатели, хора на перото, словото и културата и съграждани, Поздравявам Ви с най-истинския, най-светлия и български празник – Деня на славянската писменост и на българската просвета и култура. Не съществува друг ден в националния ни календар, в който се събират толкова много наши съграждани на едно място, за да празнуват заедно със своите учители и със своите деца. Няколко поколения всяка година гордо крачат и изпълват улиците на Бургас с много цветя, балони, знамена и най-вече с празнично настроение и усмивки! Това показва колко много означава за нас 24 май, колко ни е важен и скъп. Това е денят, в който цяла Европа почита светите братя Кирил и Методий, които преди повече от 11 века се заемат с нелеката задача да съставят чисто нова и различна писменост от съществуващите по това време – гръцка и латинска. Това е безпрецедентен акт с огромно историческо значение, който дава безценната възможност на една-трета от Стария свят да има своя азбука и език. Да съхранят и разпространят глаголицата се пада на техните ученици Климент, Наум и Ангеларий, които макар и подложени на гонения успяват с помощта на България да я запазят, развият и превърнат в познатата ни до днес кирилица.\r\nЗаради тази смела и мъдра постъпка на България, днес Европа и голяма част от Азия признават историческата роля на страната ни и нашите предци. Затова ние, техните наследници, сме длъжни да продължим святото дело на братята, да пазим славянската писменост чиста и да я предаваме на нашите деца, а те на техните. Процес, който вече продължава столетия наред. Благодарности за това на всички знайни и незнайни учители и просветители, но и на Вас, съвременни просвещенци – педагози, писатели, поети, журналисти, учени, библиотекари, архивисти, хора на изкуството и културата. Дълбок поклон пред всички Вас, които сте приели за своя отговорната и просветителска мисия на Славянските апостоли Кирил и Методий! Уверявам Ви, че това, което правите не остава незабелязано и придобива все по-голям смисъл с годините, нещо повече, гради самочувствието ни като народ, който помни своите корени, език и минало, но гледа уверено към своето бъдеще. Пожелавам Ви здраве, вдъхновение, празнично настроение и много усмивки!\"", "date": "2018.05.24", "title": "Димитър Николов, кмет на Бургас: Длъжни сме да продължим святото дело на братята Кирил и Методий, да пазим славянската писменост чиста и да я предаваме на нашите деца"}
{"url": "http://www.focus-news.net/news/2018/05/24/2525690/kyustendil-hudozhestvenata-galeriya-v-grada-shte-predstavi-izlozhba-ot-kolektsiyata-na-rumen-manov-pravoslavie.html", "text": "Художествената галерия в Кюстендил ще представи изложба от колекцията на Румен Манов – „Православие”. Това съобщи за Радио „Фокус” – Кюстендил Валентин Господинов, директор на Художествена галерия „Владимир Димитров – Майстора” – Кюстендил. Изложбата ще бъде открита от 12.00 часа. „Галерията на Майстора е всъщност неговият храм, защото така, както иконата в църквата е спомогнала да пребъде вярата, така и тук се влиза със същото чувство на благоговение и възхита”, каза Валентин Господинов. На рождения ден на Художествена галерия „Владимир Димитров – Майстора”, който съвпада с Деня на българската просвета и култура, празникът ще бъде троен. Част от тържественото честване е изложбата „Православие” с икони от колекцията на Румен Манов. Той е роден през 1964 година в Кюстендил. Той е историк, лицензиран експерт оценител на съвременно и старо българско изобразително изкуство. Житейската му мисия е да събира, издирва, купува, възстановява, реставрира и да дарява книжовни и културни ценности на музеи и библиотеки, църкви и архиви. Сред даренията му са ценни снимки, икони, произведения на изкуството, които сам издирва и събира в продължение на 30 години. Целенасочено издирва материали, свързани с историята на Кюстендил. Над 1000 отделни единици дарява на Регионалния исторически музей, а с над 50 книги и периодични издания обогатява фонда на Регионална библиотека – Кюстендил, ценен дарител е и на катедралния храм в града.\r\nВенцеслав ИЛЧЕВ", "date": "2018.05.24", "title": "Кюстендил: Художествената галерия в града ще представи изложба от колекцията на Румен Манов – „Православие”"}
{"url": "http://www.focus-news.net/news/2018/05/24/2525694/radio-svobodna-evropa-makedoniya-balgarski-evrodeputat-pita-skopie-za-koy-ilinden-govoritei.html", "text": "Евродепутатът Андрей Ковачев заяви, че предложението за промяна на името на югозападната ни съседка на „Република Илинденска Македония“ е изненадало България, предава Радио „Свободна Европа“ в македонската си редакция. \r\n„Предложението не ни изненада и никой от нас в България не беше консултиран. Тълкуването (на новото предложение за името) е много важно, независимо дали то се отнася за първия Илинден или за т.нар. втори, комунистически. Ако с предложението Република Илинден Македония се позовава на втория, то ние не сме много щастливи\", заяви Ковачев пред МИА.\r\nЗа българския евродепутат най-приемливо име би било Република Македония (Скопие). Ковачев добави, че „заради правителството на Груевски Македония е загубила 11 години и не е направила нищо за разрешаване на спора\".Тереза Герова", "date": "2018.05.24", "title": "Радио „Свободна Европа“ (Македония): Български евродепутат пита Скопие: За кой Илинден говорите?"}
{"url": "http://www.focus-news.net/news/2018/05/24/2525696/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, каза за Радио „Фокус“ – Видин дежурният служител в Областно пътно  управление Видин. Натоварен е трафикът по републиканската пътна мрежа във Видинска област в посока от и за граничен пункт „Дунав мост 2“.  Движат се предимно тежкотоварни автомобили, най-натоварен е участъкът между Видин и Дунавци.  Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Остава забраната за преминаване на автомобили над 12 тона през прохода Петрохан. Във Видин трафикът е оживен на входно изходните артерии на града и по бул. „Панония“.\r\nАнна ЛОЗАНОВА", "date": "2018.05.24", "title": "Видин: Нормално проходими са пътищата в областта"}
{"url": "http://www.focus-news.net/news/2018/05/24/2525689/stara-zagora-momichetata-ot-4-magic-shte-zakriyat-tarzhestvata-v-grada-po-povod-24-may.html", "text": "С тържествен ритуал за издигане на националното знаме на Република България ще започне честването на Деня на българската просвета и култура и на славянската писменост в Стара Загора. Това съобщиха от пресцентъра на Общината. Тази година тържественото честване ще се проведе в източната част на античния форум „Августа Траяна“ до Регионална библиотека „Захарий Княжески“, където ще се съберат представителни групи от старозагорските училища, граждани и гости. \r\nОт 9.30 часа в честването ще се включат духовите оркестри и мажоретките на Пето основно училище „Митьо Станев“ и на Шесто основно училище „Свети Никола“ , чиито изпълнения ще са от двете страни на моста над Античния форум. На античната улица хористи от Общинския фолклорен ансамбъл „Загоре“ ще изпълнят акапелно фолклорни песни. \r\nВ 10.00 часа ще прозвучи химна на Кирил и Методий „Върви народе възродени“ в изпълнение на хора на Държавна опера Стара Загора и общинския духов оркестър. След това под звуците на Националния химн представители на Младежкия общински съвет на Стара Загора ще вдигнат знамената на България, на Стара Загора и на Европейския съюз. Към небето ще полетят балони и буквите от българската азбука. \r\nВодещ и режисьор на церемонията е Ивелин Керанов, директор на Драматичен театър Стара Загора. \r\nКметът Живко Тодоров ще поздрави старозагорци по повод празника. Той ще участва и в церемонията по връчване на наградите „Стара Загора“ и „Млада Загора“. Носителите на престижната награда ще получат парична премия, грамота и отличителния знак на Стара Загора. Всички номинирани също ще бъдат отличени със знака на града. \r\nТържеството ще закрият с щипка музикална магия момичетата с ангелски гласове от една от най-нашумелите напоследък групи „4 magic“, победител в Х Faktor.", "date": "2018.05.24", "title": "Стара Загора: Момичетата от „4 magic“ ще закрият тържествата в града по повод 24 май"}
{"url": "http://www.focus-news.net/news/2018/05/24/2525692/blagoevgrad-s-traditsionno-praznichno-shestvie-v-gotse-delchev-shte-bade-otbelyazan-24-may.html", "text": "Денят на славянската писменост и българската просвета и култура и тази година ще бъде отбелязан тържествено в град Гоце Делчев, съобщиха от пресцентъра на Общината. По повод най-българския празник Община Гоце Делчев и учебните заведения в града организират традиционно празнично шествие, което ще тръгне в 11.00 от площад „Гоце Делчев”. То ще премине през улица „Търговска” и ще завърши на площад „Македония” пред Дома на културата.\r\nШествието ще бъде водено от военен духов оркестър и в него по традиция ще участват кметът на общината, заместник-кметовете, Неврокопският митрополит Серафим, народни представители, председателят на Общинския съвет, общински съветници, випускници и изявени и доказани професионалисти в различни области, които са родом от Гоце Делчев.\r\nПразничната програма по повод 24 май ще започне в 11.30 часа на площад „Македония” пред Дома на културата. По време на нея ще бъдат наградени изявени учители и ученици от учебните и детски заведения в общината. Празникът ще продължи с концерт на местни групи и изпълнители.", "date": "2018.05.24", "title": "Благоевград: С традиционно празнично шествие в Гоце Делчев ще бъде отбелязан 24 май"}
{"url": "http://www.focus-news.net/news/2018/05/24/2525697/burgas-blizo-7-000-detsa-ot-28-detski-gradini-i-36-uchilishta-shte-uchastvat-v-tarzhestveno-shestvie-v-grada-po-povod-24-may.html", "text": "Близо 7 000 деца от 28 детски градини и 36 училища ще участват в празнично шествие в града по повод Деня на българската просвета и култура и на славянската писменост. Това съобщиха от Община Бургас. Шествието ще тръгне в 10.30 часа от площад „Тройката“ и ще мине по главната улица „Александровска“ и обновената „Богориди“, която ще бъде почистена и измита за масовото събитие. Шествието ще финишира на открита сцена „Охлюва“, където в 11.00 часа започва празничен концерт с участието на детски състави от Бургас.\r\nВ програмата, посветена на 24 май, има и няколко съпровождащи събития. Едно от тях е големият безплатен концерт на Маргарита Хранова и Дани Милев в Операта на 22 май. Спортният акцент е градското състезание по плуване „А, Б, В“ в новия покрит плувен басейн „ОЗК Арена“ в к-с „Славейков“. То започва в 15.30 часа на 24 май. Състезанието ще е в три възрастови групи: 9-10, 11-12 и 13-14-годишни деца от бургаските клубове по плуване. Всички техни връстници са поканени да го наблюдават. То се нарича „А, Б, В“, защото децата, които дойдат като зрители, ще имат възможността да осъществят контакт на място с клубовете по плуване и евентуално по-нататък да стартират собственото си обучение в този прекрасен спорт.\r\nЦялата програма за 24 май е публикувана на сайта на Община Бургас.", "date": "2018.05.24", "title": "Бургас: Близо 7 000 деца от 28 детски градини и 36 училища ще участват в тържествено шествие в града по повод 24 май"}
{"url": "http://www.focus-news.net/news/2018/05/24/2525699/blagoevgrad-s-bogata-praznichna-programa-obshtina-bansko-shte-otbelezhi-denya-na-slavyanskata-pismenost-i-kultura.html", "text": "Община Банско ще отбележи Деня на светите братя Кирил и Методий, на славянската писменост и на българската просвета и култура с тържествено честване. Това съобщиха от пресцентъра на Община Банско. На най-величествения празник, посветен на българската духовност, ще се включат всички културни и образователни институции с богата програма, съставена от самите деца и ученици. Детските състави към Читалище „Никола Вапцаров” – Банско – Танцова формация „Веселие” и Танцов ансамбъл „Забавление”, състав „Арт денс”, „Силвана денс”, изпълнителите към фолклорна група „Банска младост, както и вокалната група към СУ „Неофит Рилски”, ще изпълнят централния градски площад с празнични звуци и приповдигнато настроение. Честването е предвидено за 11.00 ч., като традиционно на най-българския празник, официално ще бъдат обявени отличилите се ученици и учители през изминалата учебна година. Те ще бъдат наградени лично от кмета Георги Икономов и аплодирани от местната общественост.\r\nПразничният майски ден ще завърши подобаващо с изпращането на абитуриентите на Община Банско. Красивото шествие от щастливи зрелостници ще премине под цветните арки, които ще украсят площадното пространство в тяхна чест. Гордите родители, близки и жители на града, ще могат да ги поздравят и да им пожелаят попътен вятър в живота от 20:00 ч. на пл. „Никола Вапцаров”.", "date": "2018.05.24", "title": "Благоевград: С богата празнична програма Община Банско ще отбележи Деня на славянската писменост и култура"}
{"url": "http://www.focus-news.net/news/2018/05/24/2525700/sport-viktoriya-tomova-zapochna-s-pobeda-uchastieto-si-v-kvalifikatsiite-na-rolan-garos.html", "text": "Виктория Томова започна с победа участието си в квалификациите на „Ролан Гарос“. Първата ракета на България се наложи с 6:1, 6:3 над Даниела Сегел от Чили в двубой, продължил малко повече от час. \r\nВъв втория квалификационен кръг в Париж Томова ще играе срещу победителката от двубоя между водачката в схемата на пресявките Вера Лапко от Беларус или Бианка Андреску от Канада. За влизане в основната схема на „Ролан Гарос“ българската трябва да постигне още две победи.", "date": "2018.05.24", "title": "Спорт: Виктория Томова започна с победа участието си в квалификациите на „Ролан Гарос“"}
{"url": "http://www.focus-news.net/news/2018/05/24/2525705/veliko-tarnovo-abiturientite-ot-grada-shte-badat-izprateni-s-tarzhestveni-defileta-v-holivudski-stil.html", "text": "За поредна година абитуриентите от Велико Търново ще бъдат изпратени с тържествени дефилета в холивудски стил. Това съобщиха от пресцентъра на Общината. 812 зрелостници от 13 училища в Старата столица ще преминат като филмови звезди по 200-метров червен килим, който ще бъде разположен на главната улица „Васил Левски“. Събитието ще бъде в участъка пред сградата на Музикално-драматичния театър „Константин Кисимов“ в две поредни вечери – днес и на 25 май, от 18,00 ч.  \r\nАбитуриентските дефилета се провеждат за осма поредна година, а идеята бе на кмета на Велико Търново Даниел Панов. \r\nНа 24 май по червения килим ще преминат дванадесетокласниците от ЕГ „Проф. д-р Асен Златаров”, СУ „Емилиян Станев”, ПГ по моден дизайн, СПГ по икономика, ПГСАГ „Ангел Попов”, СУ „Г. С. Раковски“, ПГЕ „А. С. Попов“.\r\nДен по-късно са дефилетата на абитуриентите от ПМГ „Васил Друмев”, СУ „Вела Благоева”, СУ „Владимир Комаров“, Американски колеж „Аркус”, ПГТ „Д-р Васил Берон” и Спортно училище – Велико Търново.\r\nЗаради изпращанията на абитуриентите в двата дни временно ще бъде затворена главната улица „Васил Левски” – от 16,00 ч. до 21,30 ч. или до приключване на събитията.", "date": "2018.05.24", "title": "Велико Търново: Абитуриентите от града ще бъдат изпратени с тържествени дефилета в холивудски стил"}
{"url": "http://www.focus-news.net/news/2018/05/24/2525701/varna-hilyadi-uchenitsi-studenti-prepodavateli-i-kulturni-deytsi-se-vklyuchvat-v-praznichnoto-shestvie-za-24-may.html", "text": "Хиляди деца, ученици, студенти, преподаватели и културни дейци се очаква да се включат в традиционното празнично шествие във Варна в днешния Ден на българската просвета и култура и славянската писменост. В шествието, което ще тръгне от пространството пред Катедралния храм „Св. Успение Богородично“, ще се включат 69 представителни блока, предаде репортер на Радио „Фокус“ – Варна. Празничната програма започва в 09.20 часа с благодарствен молебен в Катедралния храм „Св. Успение Богородично“. Точно в 10.00 часа на площад „Св. Св. Кирил и Методий“ ще бъде издигнат българският флаг. Веднага след това се очаква да бъде изпълнена фолклорна композиция, а във въздуха по традиция ще полетят големи балони с буквите от кирилицата. Под звуците на химна „Върви, народе възродени“, ще тръгне празничното шествие, което традиционно се повежда от ученици и учители от ОУ „Св. Св. Кирил и Методий“, следвани от носителите на Награда „Варна“ за 2018 година. Ще участват и всички общински, държавни и частни училища, шестте варненски висши учебни заведения, блок с детски градини, Общински детски комплекс, НАОП „Н. Коперник“, блок на културните институции. В 11.00 часа пред входа на Морската градина ще започне концерт под мотото „Да поиграем на празника” на фолклорен ансамбъл „Варна“.\r\nДиана СТОЕВА", "date": "2018.05.24", "title": "Варна: Хиляди ученици, студенти, преподаватели и културни дейци се включват в празничното шествие за 24 май"}
{"url": "http://www.focus-news.net/news/2018/05/24/2525695/veliko-tarnovo-vavezhda-se-vremenna-organizatsiya-na-dvizhenieto-v-grada-na-24-i-25-may.html", "text": "Въвежда се временна организация на движението в града на 24 и 25 май. Това съобщиха от пресцентъра на Община Велико Търново.\r\nДнес за времето от 09.45 до 11.30 часа ще бъде затворен за движение на МПС участък от пл. \"Велчова завера\" до сградата на Музикално драматичен театър \"Константин Кисимов\"; за времето от 16.00 до 21.00 часа ще бъде затворен за движение на МПС участък от ул. \"Васил Левски\" от Студентски стол №2 до сградата на Община Велико Търново; за времето от 21.00 до 22.00 часа ще бъде затворен за движение на МПС пл. \"Цар Асен I\" и прилежащите му улици.\r\nНа 25 май за времето от 16.00 до 21.00 часа ще бъде затворен за движение участък от ул. \"Васил Левски\" от Студентски стол №2 до сградата на Община Велико Търново.", "date": "2018.05.24", "title": "Велико Търново: Въвежда се временна организация на движението в града на 24 и 25 май"}
{"url": "http://www.focus-news.net/news/2018/05/24/2525702/blagoevgrad-s-bogata-programa-obshtina-simitli-otbelyazva-denyat-na-slavyanskata-pismenost-i-kultura.html", "text": "С богата програма Община Симитли отбелязва Денят на славянската писменост и култура – 24 май. Това съобщиха за Радио „Фокус“ – Пирин от Община Симитли. Събитията започват в 09.30 часа с шествие на учители и ученици от Симитли до площад Септември, под звуците на Духовия оркестър към СУ „Св. св.Кирил и Методий” Симитли. При лошо време празникът ще бъде проведен във физкултурния салон на училището. Празничната програма, приготвена от училището, което чества своя 105-ата годишнина от своето основаване ще започне още рано сутринта. Училищата в Крупник и Долно Осеново също празнуват най- светлия празник на просветата. В дворовете на училищата и в двете учебни заведения се очаква богата празнична програма. В Долно Осеново празникът ще започне в 9:30 часа, а в Крупник дворът на училището ще отекне в глъчка в 10:00 часа. Дълги венци с цветя в знак на почит към първоучителите Кирил и Методий ще украсят храмовете на знанието.\r\nЛивия НИНОВА", "date": "2018.05.24", "title": "Благоевград: С богата програма Община Симитли отбелязва Денят на славянската писменост и култура"}
{"url": "http://www.focus-news.net/news/2018/05/24/2525706/sliven-intenziven-e-trafikat-po-avtomagistrala-trakiya-i-po-patya-sliven-yambol.html", "text": "Пътищата в областта са сухи и нормално проходими, съобщиха от Областно пътно управление - Сливен. Няма въведени ограничения за пътуващите. Натоварено е движението в областта. Трафикът по автомагистрала „Тракия“ е интензивен. Натоварено е движението по пътя Сливен – Ямбол. Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.05.24", "title": "Сливен: Интензивен е трафикът по автомагистрала „Тракия“ и по пътя Сливен – Ямбол"}
{"url": "http://www.focus-news.net/news/2018/05/24/2525708/varna-predstavitelniyat-duhov-orkestar-na-voennomorskite-sili-e-nositel-na-nagrada-varna.html", "text": "На 23 май 2018 година в навечерието на Денят на българската просвета и култура и на славянската писменост в Oбщина Варна бяха връчени наградите „Варна”. Това съобщиха от пресцентъра на ВМС. Носител на тазгодишната колективна награда „Варна” в категория „музика” е Представителният духов оркестър на Военноморските сили с диригент капитан ІІІ ранг Мирослав Трифонов и помощник-диригент капитан-лейтенант Георги Зайранов.\r\nНаграда бе връчена от кметът на град Варна г-н Иван Портних и председателят на Общинския съвет г-н Тодор Балабанов.", "date": "2018.05.24", "title": "Варна: Представителният духов оркестър на Военноморските сили е носител на награда „Варна”"}
{"url": "http://www.focus-news.net/news/2018/05/24/2525710/varna-zatvaryat-za-dvizhenie-nyakolko-ulitsi-v-tsentara-na-grada-zaradi-praznichnoto-shestvie-za-denya-na-balgarskata-prosveta-i-kultura-i-na-slavyanskata-pismenost.html", "text": "Във връзка с провеждането на празнично шествие по случай Деня на българската просвета и култура и на славянската писменост от 9.00 часа тази сутрин до приключване на мероприятието ще бъде ограничено движението на автомобили в част от центъра на Варна, предаде репортер на Радио „Фокус“ – Варна. Това са: бул. „Христо Ботев” – от кръстовището с ул. „Кракра” до кръстовището с ул. „Бачо Киро”, по бул. „Владислав Варненчик” – в отсечката от кръстовището с ул. „Отец Паисий” до пл. „Св. св. Кирил и Методий”, по бул. „Мария Луиза” – от пл. „Св. св. Кирил и Методий” до кръстовището с бул. „Сливница”, по бул. „Осми Приморски полк” – от кръстовището с бул. „Сливница“ до кръстовището с бул. „Цар Освободител, по бул.  „Княз Борис I” – от кръстовището с бул. „Цар Освободител“ до кръстовището с бул. „Сливница”, по бул. „Сливница“ – от сградата на Община Варна до кръстовището с бул. „Княз Борис I”, по ул. “Братя Миладинови“ – от кръстовището с бул. „Осми Приморски полк“ до кръстовището с бул. „Княз Борис I ”, по ул. “Македония“ – от кръстовището с бул. „Осми Приморски полк“ до кръстовището с бул. „Княз Борис I ”, по ул. “Д-р Пискюлиев“ – от кръстовището с бул. „Христо Ботев“ до кръстовището с ул. „Георги Бенковски”, по ул. “Бачо Киро“ – от кръстовището с ул. „Русе“ до кръстовището с бул. „Христо Ботев“, по ул. “Шипка“ – от кръстовището с ул. „Хан Аспарух“ до кръстовището с бул. „Мария Луиза“ и по ул. “Антим I“ – от кръстовището с бул. „Съборни“ до кръстовището с бул. „Мария Луиза“. Няма да се позволява напречно пресичане на булевардите в посочените отсечки. \r\nВъв връзка с техническото обезпечаване на мероприятието движението на автомобили на пл. „Св. св. Кирил и Методий” ще бъде спряно от 7.50 часа до 14. Автобусите и тролейбусите на градския транспорт ще обслужват линиите както следва: \r\n– посока жп гарата – след сп. „Патриарх Евтимий”, по бул. „Вл. Варненчик”, ул. „Д-р Пискюлиев”, ул. „Георги Бенковски“, ул. „Кракра”, от жп гара по ул. „Кракра”, ул. „Дрин”, ул. „Д-р Пискюлиев“ и по бул. „Вл. Варненчик” продължават по съответния маршрут;\r\n– посока Почивка и КК – по бул. „Приморски“ и по съответния  маршрут, посока „Почивка” през център – по бул. „Съборни”, ул. „Цар Асен”, бул. „Цар Освободител” и продължава по съответния маршрут. \r\nАвтобусни линии 148 и 409 от кръстовището на бул. „Вл. Варненчик“ с ул. „Отец Паисий“ ще преминават до кръстовището с бул. „Цар Освободител“, на кръстовището с бул. „Осми Приморски полк“ ще се включват по маршрута си, важи двупосочно. Движението на автобусите от „Почивка“ в посока „Владиславово” ще се осъществява по бул. „Осми приморски полк”, бул. „Цар Освободител”, ул. „Отец Паисий”, в посока към квартал „Виница” и курортните комплекси, от жп гара и обратно – по бул. „Приморски”, бул. ”Цар Освободител”. Тролейбусни линии с номера 82 и 88 ще се обслужват до и от сп. „Нептун” до приключване на мероприятието. В посоченият интервал, няма да се обслужват автобусните спирки в централната градска част.\r\nДиана СТОЕВА", "date": "2018.05.24", "title": "Варна: Затварят за движение няколко улици в центъра на града заради празничното шествие за Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525703/haskovo-s-praznichno-shestvie-v-topolovgrad-shte-bade-otbelyazan-praznikat-na-grada-i-denyat-na-slavyanskata-pismenost-i-na-balgarskata-prosveta-i-kultura.html", "text": "Денят на славянската писменост и на българската просвета и култура – 24 май, е и Ден на Тополовград. Това съобщиха от пресцентъра на Общината. С празнично шествие ще започне културната програма по повод двойния празник в града. На централния площад ще се издигнат националния флаг, ще се връчат и почетни награди на изявени ученици. От 19.30 часа на площада ще започне шествие на абитуриентите от Випуск 2018, а от 20.00 часа ще изнесат празничен концерт на Тоника Домини, Дует Шик и Ева Найденова.\r\nПразничните изяви ще продължат и на 25 май. От 17.30 часа в Големия салон на читалището ще изнесат концерт съставите за народни танци „Луди млади“ и „Възрожденци“.\r\nНа 26 и 27 май е Народният събор край манастир „Св. Троица“, с който приключват Майските културни празници.", "date": "2018.05.24", "title": "Хасково: С празнично шествие в Тополовград ще бъде отбелязан празникът на града и Денят на славянската писменост и на българската просвета и култура"}
{"url": "http://www.focus-news.net/news/2018/05/24/2525707/burgas-2543-abiturienti-ot-22-uchebni-zavedeniya-izprashta-gradat-sedem-klasa-ot-chetiri-uchilishta-shte-otidat-na-bal-s-avtobus.html", "text": "2543 абитуриенти от 22 учебни заведения ще изпрати Бургас тази година. Това съобщиха от пресцентъра на Община Бургас. Всички балове ще бъдат днес. Най-многобройни ще са дефилетата за зрелостниците на площад \"Тройката\", \"Пантеона\" и в Морската градина.\r\nОбщина Бургас  е подготвила съвместно с полицията строги предохранителни мерки за осигуряване безопасността на абитуриентите. Те бяха обсъдени на междуинституционална среща вчера.\r\nСборните пунктове се запазват. Възпитаниците на НЕГ \"Гьоте\"  ще се съберат на Пантеона в 18.00 часа, ПГТ \"Проф. д-р А. Златаров\" - в училищния двор от 18.00 часа, ПМГЕЕ - спортната площадка на училището в 18.00 часа, ПГЧЕ \"Васил Левски\"  - до паметника на Пушкин в Морската градина от 17.30 часа, ПГЕЕ \"К. Фотинов\" - пл. \"Тройката\" в 18.30 часа, ПГЕЕЕ \"К. Фичето\" - до Пантеона в 18.00 часа, АЕГ \"Гео Милев\" - пред КЦ \"Морско казино\" в 18.00 часа, ГРЕ \"Г.С. Раковски\" - в двора на гимназията от 18.00 часа, Търговската гимназия - в градинката до църквата \"Св. Богородица\" от 18.00 часа, ППМГ \"Акад. Никола Обрешков\" - пл. \"Тройката\" в 18.30 часа, СУ \"Св. св. Кирил и Методий\" - на едноименния площад в 18.00 часа, СУ \"Добри Чинтулов\" - пред дома на НХК в 18.30 часа, СУ \"Димчо Дебелянов\" - на Флората в 18.00 часа, СУ \"Юрий Гагарин\" - до Пантеона в 18.00 часа, СУ \"Еп. К. Преславски\" - в училищния двор от 18.00 часа, ПГ по транспорт - пред монумента на загиналите през Балканската война в 18.30 часа, СУ \"К. Петканов\" - на пл. \"Тройката\" от 18.00 часа, ППГХТ \"Акад. Н. Зелинский\" - на пл. \"Тройката\" в 18.30 часа, ПГМК \"Св. Никола\" - на пл. \"Тройката\" в 18.00 часа, СУ \"Петко Росен\" - до Пантеона в 17.30 часа, ПГСАГ \"Кольо Фичето\" - до Пантеона в 18.00 часа.\r\nТази година цели 7 абитуриентски класа се включиха в инициативата на Общината \"На бал с автобус\". Превозните средства се осигуряват от общинската фирма \"Бургасбус\". Набирането на кандидати вече приключи, а абитуриентите, които пренебрегнаха суетата и избраха да пътуват заедно до к.к. Слънчев бряг, са 4 класа от Търговската гимназия и по един от Английска гимназия, Френска гимназия и Строителния техникум. Днес техни представители бяха на среща при зам.-кмета Йорданка Ананиева, за да уточнят брой на пътуващите, час и място на тръгване, прибиране, какво да пише на табелата или дисплея на автобуса.\r\nОбщина Бургас призовава всички абитуриенти, които ще се придвижват със собствен транспорт до курортен комплекс \"Слънчев бряг\", да бъдат внимателни и да не допускат нарушения на пътя.", "date": "2018.05.24", "title": "Бургас: 2543 абитуриенти от 22 учебни заведения изпраща градът, седем класа от четири училища ще отидат \"На бал с автобус\""}
{"url": "http://www.focus-news.net/news/2018/05/24/2525704/pazardzhik-vavezhdat-se-ogranicheniya-na-dvizhenieto-vav-vrazka-s-denya-na-slavyanskata-pismenost-i-kultura.html", "text": "Въвеждат се ограничения на движението във връзка с Деня на славянската писменост и култура днес, съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. За времето от 10:00 ч. до 11:00 ч. се забранява движението на ППС по улица „Княз Александър Батенберг“ в отсечката между кръстовищата с бул. „България“ и ул. „11-ти август“, по булевард „България“ в отсечката между кръстовищата с ул. „Виделина“, ул. „Княз Александър Батенберг“ до кръстовището с ул. „Цар Иван Шишман“, по ул. „Генерал Гурко“ до разклона с ул. „Завоя на Черна“. За ограниченията ще следят служители на сектор „Пътна полиция“ и РУ – Пазарджик. Те  не се отнасят за обществения тролейбусен и автобусен транспорт и за автомобилите със специален режим на движение.\r\nАлбена ЖИЛЕКОВА", "date": "2018.05.24", "title": "Пазарджик: Въвеждат се ограничения на движението във връзка с Деня на славянската писменост и култура"}
{"url": "http://www.focus-news.net/news/2018/05/24/2525709/kathimerini-visshiyat-administrativen-sad-na-gartsiya-izdade-neotmenimo-reshenie-v-polza-na-iskaneto-na-turski-ofitser-za-ubezhishte.html", "text": "Държавният съвет на Гърция издаде окончателно и неотменимо решение за предоставяне на убежище на един от осмината турски военнослужещи, обвинени от Анкара в участие в опита за държавен преврат от лятото на 2016 г., съобщава електронното издание на вестник Kathimerini.\r\nСпоред източници магистратите във Висшия административен съд на Гърция са потвърдили искането на турския офицер за убежище с решение, което се очаква да повлияе на хода на разглеждането на случаите на останалите седем  военнослужещи на Анкара. \r\nДвама от военните на Анкара вече са освободени от полицейския арест заради изтичане на максималния срок за задържане, а останалите шестима се очаква да се бъдат пуснати до няколко дни. Върховният съд на Гърция вече се произнесе срещу екстрадирането им в Турция.Тереза Герова", "date": "2018.05.24", "title": "Kathimerini: Висшият административен съд на Гърция издаде неотменимо решение в полза на искането на турски офицер за убежище"}
{"url": "http://www.focus-news.net/news/2018/05/24/2525713/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините, предвид неблагоприятната метеорологична обстановка. Това съобщиха за Агенция „Фокус“ от Планинската спасителна служба (ПСС) при БЧК.  Билото на Стара планина е в мъгла, районът на Черни връх също, както и по високите части на Пирин. Според метеорологичната прогноза около обед или в следобедните часове ще има дъждове и гръмотевици в Западна и Централна България. Температурите се движат между 5-10 градуса по най-високите части на планините до около 13-14 градуса на нивото на хижите, които са в гористата част. Лифтовите съоръжения не работят. \r\nОт ПСС съветват туристите да се съобразяват с метеорологичните условия и да се движат в по-ниските части на планините. През изминалото денонощие не е имало инциденти в планината. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.24", "title": "ПСС: Лоши са условията за туризъм в планините"}
{"url": "http://www.focus-news.net/news/2018/05/24/2525716/blagoevgrad-kmetat-d-r-atanas-kambitov-za-peta-poredna-godina-vrachi-otlichiyata-uchilishte-na-godina.html", "text": "Кметът д-р Атанас Камбитов за пета поредна година връчи отличията „Училище на година“. Това съобщиха от пресцентъра на Община Благоевград. В тазгодишното издание на конкурса за призьори в първа възрастова група 1-7 клас бяха определени две училища -   III ОУ, VIII СУ. Във втора възрастова група отличието получи ПМГ „Акад. Сергей Корольов“.  Кметът д-р Атанас Камбитов приветства присъстващите в препълнената зала „Пейо Яворов“. \r\n„Споделям убеждението, че образованието не само променя хората, не само ги прави различни, не само ги профилира строго като експерти, специалисти. Образованието дава свобода на мисълта, дава един разширен мироглед, по-далечен хоризонт. Образованието ни учи как да мислим правилно.  Казват, че ако човек иска да построи кораб, трябва да го накараш да мечтае за морето. \r\nУважаеми, учители, Вие правите точно това – учите нашите деца да мислят правилно. Благодаря, че им давате знания и обич. Винаги казвам, че учител не може да стане всеки. Или Господ ти го дава, или го нямаш. Трябва да го носиш в сърцето. Казвам всичко това съвсем искрено, като син на учителка с дългогодишен опит. Скъпи ученици, Вие имате привилегията да учите в училищата на Благоевград, да имате такива учители. Всеки ден доказвате, че сте много умни, много знаещи, много можещи деца. Всички ние, и родители, и учители се гордеем с Вас. Сигурен съм, че след години ще имаме много причини за по-голяма гордост“, каза в словото си кметът д-р Атанас Камбитов. \r\nОфициален гост на церемонията бе и председателят на Синдиката на българските учители Янка Такева. Тя разкри в аванс, че заедно с министър-председателя Бойко Борисов и министъра на образованието Красимир Вълчев, кметът на Благоевград д-р Камбитов ще бъде отличен,  като един от най-добрите социални партньори на Синдиката на българските учители от директора на Европейския синдикален комитет за образование - Сюзън Флокен. \r\nПо време на церемонията бяха отредени отличията за учител на годината в категория “Училища“ и “Детски градини”, директор на годината в категория “Училища” и “Детски градини”, категория “Детски ясли“ и категория “Културни дейци”. По предложение на кмета на община Благоевград д-р Атанас Камбитов от тази година е учредена стипендия на името на Христо Бараковски - художник, дърворезбар, автор на герба на Благоевград. От месец април 2018 година до месец април 2019 година ученик спечелил призово място в областта на изобразителното изкуство ще има право да кандидатства за тази престижна награда. \r\nНаградите бяха връчени от кмета на Община Благоевград д-р Атанас Камбитов, народния представител Даниела Савеклиева, Янка Такева, председателя на Общински съвет Радослав Тасков, заместник- кметовете Христина Шопова и инж. Емилия Тунева.", "date": "2018.05.24", "title": "Благоевград: Кметът д-р Атанас Камбитов за пета поредна година връчи отличията „Училище на година“"}
{"url": "http://www.focus-news.net/news/2018/05/24/2525715/po-pokana-na-ministar-krasen-kralev-prezidentat-na-uefa-beshe-spetsialen-gost-na-saveta-na-ministrite-na-sporta-na-es.html", "text": "Министърът на младежта и спорта Красен Кралев председателства Съвета на спортните министри на ЕС. Това съобщиха от пресцентъра на Министерството на младежта и спорта. Заседанието в Брюксел имаше за цел да приеме заключенията на Съвета относно утвърждаването на общите ценности на ЕС чрез спорта – една от приоритетните теми за Българското европредседателство в спортния сектор. “Спортът и доброволческата дейност могат да бъдат използвани като средство за засилване и утвърждаване на общите ценности на ЕС, между които солидарността, толерантността и взаимното уважение”, заяви министър Кралев.\r\nСпециален гост на Съвета на спортните министри, по покана на Красен Кралев, бе президентът на УЕФА Александър Чеферин. По време на откритата дискусия на тема „Комерсиализацията на елитния спорт и устойчивостта на европейския спортен модел“ Чеферин отправи послание към министрите на ЕС за единство в усилията за развитието на футбола на всички нива. “Футболът обединява половин милиард европейски граждани, без значение от различията помежду им. УЕФА е ангажирана с единството и солидарността. Молим за помощта на Вашите правителства, за да постигнем положителните промени в Европа”, каза президентът на УЕФА. Той подчерта, че футболът не е за продажба и УЕФА категорично се противопоставя на това. \r\nАлександър Чеферин обясни още, че благодарение на УЕФА 85% от получените приходи от футбол се разпределят на масови клубове в 25 европейски страни, с цел да не се възползват от финансиране единствено елитните клубове. “По време на българското председателство УЕФА ограничи създаването единствено на елитни клубове в Европа, защото вярваме в общата ценност на равенството и честната игра”, коментира в допълнение министърът на спорта на Словения Мая Макович.\r\nПреди заседанието на Съвета Красен Кралев и Александър Чеферин участваха в неформално работно заседание на спортните министри и дадоха изявление пред медиите.\r\nПо време на Съвета министър Кралев информира колегите си от ЕС за заключенията от проведените работни заседания на Изпълнителния комитет и Управителния съвет на Световната антидопингова агенция (WADA), които се проведоха в Монреал. Българският спортен министър отбеляза, че „Борбата срещу употребата на допинг в спорта“ също е важен приоритет в сектор „Спорт“ по време на Българското европредседателство. “По време на Председателството ни започнахме и синхронизацията на позицията на страните членки на ЕС за промяната в Световния антидопингов кодекс”, коментира Красен Кралев.\r\nСпоред спортния министър работата на Българското председателство не приключва с края на заседанието на Съвета. “Ще продължим да надграждаме върху резултатите от проведения през март в София Европейски спортен форум 2018, организиран от ЕК, където имахме възможност да обсъдим основни въпроси за бъдещето на спорта в Европа: устойчивият спорт, ролята на спорта в международното сътрудничество, трансферите на играчи, спортът и промените в климата, утвърждаване на европейските ценности чрез спорта, Европейският работен план за спорта 2017-2020”, каза министър Кралев. В периода 11-13 юни 2018 г. в София ще се проведе Среща на генералните директори за спорта в ЕС и конференция на тема: „Спортът за всички като инструмент за интеграция и мост между традиции и иновации”.\r\nВ рамките на Съвета австрийският вицеканцлер и федерален министър на държавната администрация и спорта Хайнц-Кристиан Щрахе представи програмата на предстоящото Австрийското председателство в областта на спорта.  Щрахе и Кралев си размениха символични подаръци и заявиха желанието си за приемственост и последователност в работата по приоритетите в сектор “Спорт”.", "date": "2018.05.24", "title": "По покана на министър Красен Кралев президентът на УЕФА беше специален гост на Съвета на министрите на спорта на ЕС"}
{"url": "http://www.focus-news.net/news/2018/05/24/2525712/vidin-s-praznichno-shestvie-v-grada-shte-zapochnat-proyavite-posveteni-na-denya-na-balgarskata-prosveta-i-kultura-i-na-slavyanskata-pismenost.html", "text": "С празнично шествие в града ще започнат проявите, посветени на 24 май – Ден на българската просвета и култура и на славянската писменост. Това съобщиха за Радио „Фокус“ – Видин от Общината. Шествието ще започне в 10.45 часа от СУ „Цар Симеон Велики“ и ще продължи до крайдунавския парк. В шествието ще участват ученици и учители от видинските училища, както и студенти от Видинския филиал на Русенския университет. По традиция шествието се предвожда от кмета на града и от представители на Видинска света митрополия. На откритата сцена пред Художествената галерия в 11.00 часа кметът на Община Видин Огнян Ценков ще награди изявени деятели в областта на образованието, културата и изкуството. Празникът ще завърши с концерт на Ансамбъла за народни песни и танци  „Дунав“.\r\nАнна ЛОЗАНОВА", "date": "2018.05.24", "title": "Видин: С празнично шествие в града ще започнат проявите, посветени на Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525711/sliven-s-praznichno-shestvie-shte-zapochne-chestvaneto-na-denya-na-balgarskata-prosveta-i-kultura-i-na-slavyanskata-pismenost-v-grada.html", "text": "С празнично шествие ще започне честването на Деня на българската просвета и култура и на славянската писменост в Сливен. Това съобщиха от пресцентъра на Община Сливен. Шествието ще тръгне от Градската градина в 11.00 часа. То ще премине край сградата на НТС и по бул. „Цар Освободител“ ще стигне до площад „Хаджи Димитър“. В него ще се включат ученици и учители от сливенските училища, студенти и преподаватели от филиалите в Сливен на две висши учебни заведения - Медицински университет-Варна и Технически университет-София и представители на културните институти.\r\nОт 11.30 часа на площад “Хаджи Димитър“ ще се проведе тържествена церемония по повод празника.\r\nПоловин час по-късно в залата на Община Сливен ще бъде срещата на общинското ръководство с  ученици, носители на награди от национални и международни състезания и конкурси. Също в 12.00 часа, на открита сцена на пл. „Хаджи Димитър“ ще започне концерт с участието на талантливи деца от Сливен.", "date": "2018.05.24", "title": "Сливен: С празнично шествие ще започне честването на Деня на българската просвета и култура и на славянската писменост в града"}
{"url": "http://www.focus-news.net/news/2018/05/24/2525718/tass-zapochva-22-roto-izdanie-na-peterburgskiya-mezhdunaroden-ikonomicheski-forum.html", "text": "В Санкт Петербург се открива 22-рото издание на Петербургския международен икономически форум, който ще се проведе в периода 24-26 май, предава TACC. \r\nФорумът е най-значимата ежегодна икономическа конференция в Русия, често наричан в медиите „Руския Давос“ по аналогия със Световния икономически форум в швейцарския град. Събитието се провежда ежегодно от 1997 г. насам, като до 2007 г. носи името Петербургски икономически форум. В него традиционно участват държавни лидери, финансови министри, ръководители на руски и чуждестранни компании, а също и експерти, които се срещат за обсъждане на ключови икономически въпроси – не само за Русия, но и на света като цяло.\r\nВ първия ден на тазгодишното издание на форума основни теми на обсъждане ще бъдат цифровизацията, мерките з стимулиране на иновациите в икономиката и развитието на човешкия капитал. Тереза Герова", "date": "2018.05.24", "title": "ТАСС: Започва 22-рото издание на Петербургския международен икономически форум"}
{"url": "http://www.focus-news.net/news/2018/05/24/2525717/yambol-shestvieto-za-denya-na-slavyanskata-pismenost-i-kultura-v-grada-tragva-ot-ezikovata-gimnaziya-i-nu-prof-noykov.html", "text": "Празничното шествие за Деня на славянската писменост и култура в Ямбол този път има за отправна точка Езикова гимназия (ЕГ) „Васил Карагьозов“ и НУ „ Проф. П. Нойков“. Това съобщиха от пресцентъра на Община Ямбол. Двете училища са тазгодишните домакини на церемонията по честване Деня на славянската писменост и на българската просвета и култура. Началото на тържеството е в двора на ЕГ „В. Карагьозов“, който ще се изпълни с представителните групи от училища, детски градини, културни институти.\r\nПразничната процесия ще мине по маршрут: ул. „Проф. П. Нойков“, ул. „Дружба“, ул. „Георги Дражев“, ул. „Ал. Стамболийски“, ул. „Преслав“, ул. „Г. С. Раковски“ – площад пред община Ямбол. По утвърдена вече традиция кулминацията на шествието е преминаването през специалната цветна арка на площада, след което от 11.00 часа през НЧ „Съгласие - 1862“ ще започне празничен концерт, подготвен от ОДК-Ямбол.\r\nКметът Георги Славов кани всички ямболлии да споделят емоцията на най-светлия за българите празник и да се присъединят към общоградските инициативи по повод 24 май.", "date": "2018.05.24", "title": "Ямбол: Шествието за Деня на славянската писменост и култура в града тръгва от Езиковата гимназия и НУ „Проф. Нойков“"}
{"url": "http://www.focus-news.net/news/2018/05/24/2525722/vezhdi-rashidov-beshe-ofitsialen-gost-na-predpremierata-na-spektakala-na-vasko-vasilev-i-pamela-nikalsan-trioperas-v-london.html", "text": "Председателят на парламентарната Комисия по културата и медиите Вежди Рашидов празнува 24 май като официален гост на предпремиерата на знаменития спектакъл на Васко Василев и Памела Никълсън - „Trioperas“ в Peacock Theatre в Лондон. Това съобщиха от Комисията по културата и медиите. Постановката е обявена за „шоуто на годината“ в английската столица и се реализира с подкрепата на Българския културен институт в Лондон и нашето посолство.\r\n„Изключителният талант на световния ни цигулар Васко Василев и неговия екип е сътворил един необикновен спектакъл, с който всяка страна може да се гордее“, възхити се Вежди Рашидов. В едно модерно звучене са съчетани три легендарни опери – „Турандот“, „Мадам Бътерфлай“ и „Кармен“, които завладяват сцената с магичното въздействие на класическа музика, рап, рок, хип хоп, акробатика, балет, салса и кунг фу.\r\nХитовото шоу препълни залата на Peacock  Theatre в Лондон и предизвика овациите на публиката. Вежди Рашидов поздрави Васко Василев и Памела Никълсън за необикновения успех на спектакъла и изрази готовност да разговаря с министъра на културата Боил Банов, за да се обсъди евентуална възможност за гостуване на „Trioperas“  в България. Сега предстоят турнета на постановката в Китай, САЩ и Япония. Васко Василев и екипът му благодариха специално на директорката на Българския културен институт в Лондон Светла Дионисиева за  усилията й за реализирането на хитовия спектакъл.", "date": "2018.05.24", "title": "Вежди Рашидов беше официален гост на предпремиерата на спектакъла на Васко Василев и Памела Никълсън - „Trioperas“ в Лондон"}
{"url": "http://www.focus-news.net/news/2018/05/24/2525714/pazardzhik-s-praznichna-programa-shte-bade-otbelyazan-denyat-na-slavyanskata-pismenost-i-kultura-v-obshtina-peshtera.html", "text": "С празнична програма ще бъде отбелязан Денят на славянската писменост и култура в община Пещера, съобщи за Радио „Фокус“ – Пазарджик Диана Балканджиева, експерт по образование в Общината. Празничната програма започва в  10.30 ч. на площад „България“ с внасяне на училищните знамена и празничен концерт на учениците от всички училища в Община Пещера и клуб „Като лъвчетата“ към читалище „Развитие-1873“. Програмата ще продължи с посрещане на абитуриентите от ПГХВТ „Атанас Ченгелев“ и СУ „Св.Климент Охридски“. \r\n14 учители и дейци на културата са номинирани по случай 24 май за високи постижения в образователната дейност и принос към развитието на училищната общност и на културата в община Пещера. На празника на българската писменост и култура грамоти за постижения в учебния процес ще получат и 60 ученици.\r\nАлбена ЖИЛЕКОВА", "date": "2018.05.24", "title": "Пазарджик: С празнична програма ще бъде отбелязан Денят на славянската писменост и култура в община Пещера"}
{"url": "http://www.focus-news.net/news/2018/05/24/2525723/pregled-na-osnovnite-temi-vav-velikotarnovskiya-pechat.html", "text": "„Търновски депутат настоява за спешна ревизия на учебниците“ е заглавие от областния всекидневник „Янтра Днес”. Отворено писмо във връзка със спорни текстове, гафове и дори продуктово позициониране в българските учебници и учебни помагала е изпратил до Министерството на образованието и науката депутатът от ПГ “Обединени патриоти“ и зам.-председател на Комисията по образование и наука в Парламента доц. Милен Михов. В него той настоява министър Красимит Вълчев са сформира експертна комисия, която да направи обстойна проверка на съдържанието на всички учебници, учебни помагала и изпитни материали, по които ще учат българските ученици през новата учебна 2018/19 г. „Луксозно кино връща блясъка на търновското читалище “Искра“ е друго заглавие от ежедневника. Четири луксозни кинозали ще има в най-новото кино, което през септември отваря врати в читалище “Искра“ във Велико Търново. В зала 1 ще бъде и най-големият екран в града с впечатляващите 12 метра широчина и 5 метра височина. Инвеститорите обещават най-високо качество на картина и звук, залагайки на 4К техника, която е бъдещето на киното. Предвидена е също богато филмова програма, както и 3D прожекции. „Връчват на д-р Иван Александров орден „Св. св. Кирил и Методий“ – II степен“ е заглавие от трета страница на ежедневника. „Шофьори се жалват за неизплатени заплати в Инспекцията по труда“  четем на страница четири в изданието. На страница осем е в публикуван материал със заглавие: „За пъстрия свят на Емил Филев и неговата мисия на учител“. На спортната страница на вестник „Янтра Днес“ четем: „Стадион „Ивайло“ става на 60 години“.\r\n„Илина Керина учи патетата да вярват, че ще се превърнат в лебеди“ е заглавие от първа страница на другия областен ежедневник „Борба“. В произведения на изкуството превръща стари куфари на музикални инструменти учителката от СУ „Емилиян Станев“ във Велико Търново Илина Керина. Когато за първи път облепила със снимки на рокаджии един стар куфар, тя го направила, за да създаде настроение в класната стая на своите първолаци. После обаче въображението и се развихрило и тя разбрала, че е открила поредната си страст. „Глад за кадри, фирмите от Велико Търново търсят спешно 546 души!“ е друга тема от ежедневника. Пазарът на труда във великотърновско чупи рекорд след рекорд. На територията на старата столица е регистрирана една от най-ниските безработици – едва 3,2% за последния месец, информира шефът на дирекция „Бюро по труда“ във Велико Търново Обрешко Нечев. Даже в района на Елена и Златарица, които също са в неговата юрисдикция, спадът е значителен и в момента е съответно – 11,2 и 24 на сто, а допреди няколко години доближаваше 50%. Рекорден брой са и незаетите работни места, за които местните фирми търсят хора, но така и не могат да намерят. В момента заявените позиции само за болярския град са 546. „Обявиха наградите за учител на годината „Св. Патриарх Евтимий“, „Директорът на библиотеката с орден „Св. Св. Кирил и Методий“, „Обогатяват списъка с медицински изделия, които ще плаща дирекция „Социално подпомагане“ и „Посланикът на Република Ирландия гостува в старата столица“ са други заглавия от страниците на всекидневника. „Калоян Атанасов със злато, Николай Момъков със сребро от шампионата по борба в зала „Н. Петров“, ОУ „Св. Патриарх Евтимий“ подари спортен празник на всички свои ученици“ и “2 деца тренират лека атлетика по проект на спортното министерство“ са заглавията от спортната страница на изданието.", "date": "2018.05.24", "title": "Преглед на основните теми във великотърновския печат"}
{"url": "http://www.focus-news.net/news/2018/05/24/2525724/shumen-otkrit-e-izdirvaniyat-28-godishen-mazh-ot-grada.html", "text": "Открит е издирваният Осман Хикмет, на 28 години, от Шумен. Това съобщиха от ОДМВР-Шумен. Сигнал за местонахождението му подал кметът на село Капитан Петко. Мъжът е в добро здравословно състояние.\r\nОсман Хикмет Осман бе обявен за издирване от ОДМВР-Шумен по молба на близките му, след като сутринта на 23 май е напуснал дома на своя дядо в село Хитрино и оттогава е бил в неизвестност.", "date": "2018.05.24", "title": "Шумен: Открит е издирваният 28-годишен мъж от града"}
{"url": "http://www.focus-news.net/news/2018/05/24/2525720/varna-stotitsi-detsa-roditeli-i-uchiteli-se-sabirat-pred-hram-sv-uspenie-bogorodichno-za-da-se-vklyuchat-v-praznichnoto-shestvie-po-povod-24-may.html", "text": "Стотици деца, родители и учители се събират пред храм „Св. Успение Богородично”, за да се включат в празничното шествие по повод 24 май. Пред трибуната, разположена до Туристическия информационен център, текат последни репетиции на детските фолклорни танцови състави, предаде репортер на Радио „Фокус” – Варна. Деца с цветя и българския трибагреник очакват началото на празника. Търговци предлагат знамена, като цените започват от един лев за хартиените варианти с ликовете на светите братя Кирил и Методий, до 30 лева за голямо знаме с ръчно избродиран герб. \r\nПолицейски екипи следят за сигурността, патрулни екипи са застанали по голяма част от централните булеварди, за да спират идващите автомобили. В момента автомобилният поток се отклонява още от бул. „Владислав Варненчик” на кръстовището с ул. „Отец Паисий”, на кръстовището на ул. „Д-р Пискюлиев” и ул. „Бенковски”, по бул. „Мария Луиза” и „Сливница”. В Катедралния храм започва и празничната литургия.\r\nДиана СТОЕВА", "date": "2018.05.24", "title": "Варна: Стотици деца, родители и учители се събират пред храм „Св. Успение Богородично”, за да се включат в празничното шествие по повод 24 май"}
{"url": "http://www.focus-news.net/news/2018/05/24/2525726/galina-stoyanova-kmet-na-kazanlak-osnovnite-deynosti-na-obshtinata-sa-nasocheni-kam-obnovyavane-i-rekonstruktsiya-na-uchilishtna-struktura.html", "text": "Основните дейности на Общината са насочени към обновяване и реконструкция на училищна структура. Това каза кметът на Община Казанлък Галина Стоянова в интервю за Агенция „Фокус“ по повод Деня на българската просвета, култура и на славянска писменост – 24 май. „Вече приключихме със всички училища и почти всички детски градини, които сме обновили като инфраструктура. Сега вече правим това и в населените места и приключваме, но в същото време отделяме много голямо внимание върху учениците и младежите като дейности и развитие. Подкрепяме школите и децата, които се занимават с наука“, допълни още тя. „Знаете и познавате школата на Теодосий Теодосиев в Казанлък и Природоматематическата гимназия. Имаме и много спортни школи и школи по изкуства – това са млади хора, които имат много голямо развитие по света, но най-вече са ни ценни за това, че са качественото българско представяне на Казанлък и България като новите хора на науката и на културата“, каза още кметът на Община Казанлък. „По повод 24 май правим конкурс за най-добрия клас, за да оценим онези млади хора, които са се представили най-добре през годината с постиженията си. Освен това провеждаме и конкурс за учител на годината“, допълни още Галина Стоянова.\r\nЦветелин ДИМИТРОВ", "date": "2018.05.24", "title": "Галина Стоянова, кмет на Казанлък: Основните дейности на Общината са насочени към обновяване и реконструкция на училищна структура"}
{"url": "http://www.focus-news.net/news/2018/05/24/2525719/kmetat-na-sliven-stefan-radev-nishto-ne-mozhe-da-zameni-rakata-na-uchitel-hvanala-neuverenata-raka-na-parvolaka-koyato-izpisva-a-b-v.html", "text": "Нищо не може да замени ръката на учител, хванала неуверената ръка на първолака, която изписва А, Б, В... Това се посочва в поздравление от кмета на Сливен Стефан Радев по повод Деня на българската просвета и култура и на славянската писменост, съобщиха от пресцентъра на Общината.\r\n\"Фокус\" публикува пълния текст на поздравлението без редакторска намеса:\r\n\"Уважаеми учители и дейци на културата,\r\nУважаеми съграждани,\r\nНа 24 май отбелязваме Деня на българската просвета и култура и на славянската писменост. Това е ден, който ни дава повод за гордост от делото на Светите братя Кирил и Методий и всички онези след тях, съхранили духа на България чрез буквите, чрез словото, чрез културата и изкуството. За наши дни е отредена задачата те да бъдат опазени и предадени на идните поколения. Задача, която в ерата на електронните комуникации е нелека, но със сигурност е по силите и възможностите на Вас, съвременните просветители.\r\nЗащото нищо не може да замени ръката на учител, хванала неуверената ръка на първолака, която изписва А, Б, В...\r\nЧестит празник!\".", "date": "2018.05.24", "title": "Кметът на Сливен Стефан Радев: Нищо не може да замени ръката на учител, хванала неуверената ръка на първолака, която изписва А, Б, В"}
{"url": "http://www.focus-news.net/news/2018/05/24/2525727/ria-novosti-generalniyat-direktor-na-ruskiya-gigant-rusal-i-sedem-menidzhari-podadoha-ostavki.html", "text": "Генералният директор на държавната корпорация „Русал“ Александра Бурико подаде оставка, предава РИА Новости, като се позовава на съобщение от компанията.\r\nОт разпространения текст става ясно, че Бурико се е оттеглила от поста на 23 май, а за изпълняващ длъжността е назначен Евгений Никитин. Компанията напускат и седем члена на Съвета на директорите. Това са Максим Соков, Дмитрий Афанасев, Гулжан Молдажанова, Олга Машковская, Екатерина Никитина и изпълнителният директор Зигфрид Волф и Владислав Соловьов, президент на „Русала\".\r\nОставките са част от „усилията, положени от ръководството за защита на интересите на компанията и нейните акционери след налагане на санкциите на OFAC\" от правителството на САЩ срещу най-високопоставения руски бизнесмен, собственика на „Русал“ Олег Дерипаска.Тереза Герова", "date": "2018.05.24", "title": "РИА Новости: Генералният директор на руския гигант „Русал“ и седем мениджъри подадоха оставки"}
{"url": "http://www.focus-news.net/news/2018/05/24/2525725/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Германският финансов гигант „Дойче Банк“, една от най-големите търговски банки в Европа, обяви значително намаляване на своя дялов капитал. В тази връзка ще бъдат закрити седем хиляди работни места, или около 25 % от позициите в тази област, съобщава икономическото издание Das Handelsblatt, като се позовава на изявление от банката, разпространено преди годишното общо събрание на ръководството й.\r\nПрез следващите месеци  „Дойче Банк“ ще намали броя на заетите на пълен работен ден до „доста под 90 хиляди“ души. Към настоящия момент за финансовата институция работят около 97 хиляди души от цял свят. \r\nПри търговията с акции в бъдеще „Дойче Банк“ възнамерява да се фокусира върху електронните решения и най-важните си клиенти в бъдеще. При финансирането на хедж фондовете обемът на баланса трябва да намалее с около 50 милиарда евро, което е една четвърт от настоящия.\r\n*** Френският президент Еманюел Макрон пристига на посещение в Санкт Петербург, където ще се срещне с държавния глава на Руската федерация Владимир Путин за обсъждане на ядрената сделка с Иран и с конфликтите в Сирия и Украйна, отбелязва електронното издание The Local във френската си редакция. \r\nВизитата на Макрон в Русия е първата след встъпването му в длъжност като президент на Франция и се провежда броени дни, след като германският канцлер Ангела Меркел се среща с лидера на Кремъл в черноморския курорт Сочи. \r\nОт редакцията подчертават, че между Европа и Русия са в ход дипломатически усилия за запазване на споразумението за ядрената програма на Техеран, след като по-рано този месец САЩ обявиха оттеглянето си от сделката.  В Санкт Петербург лидерите на Франция и Русия ще „отделят време за задълбочена дискусия\", уточниха от Елисейския дворец. В рамките на посещението си Макрон ще вземе участие в 22-рото издание на Петербургския международен икономически форум. \r\nСрещата между Макрон и Путин ще се състои точно година, след като френския президент посрещна руския държавен глава във Версай. На пресконференцията след срещата Макрон обвини руските медии в разпространяването на „лъжлива пропаганда\".\r\nТози път Путин ще посрещне френския президент в Константиновския дворец, бивша резиденция на Петър Велики, разположена на около 20 километра от Санкт Петербург.\r\n„Русия споделя позицията на по-голямата част от международната общност, включително на западните лидери\", когато става дума за сделката с Иран, подчерта Александър Баунов от московския клон на на центъра „Карнеги“, като същевременно допълни, че Западът е осъзнал „неизбежността“ на диалога с Путин, за да бъде запазено споразумението с Иран. \r\n„Меркел и Абе вече предприеха курс на „размразяване“ с Москва, а Макрон се страхува да не загуби предимството, което Франция винаги е имала с Русия\", добави още Баунов.\r\n*** Държавният съвет на Гърция издаде окончателно и неотменимо решение за предоставяне на убежище на един от осмината турски военнослужещи, обвинени от Анкара в участие в опита за държавен преврат от лятото на 2016 г., съобщава електронното издание на вестник Kathimerini.\r\nСпоред източници магистратите във Висшия административен съд на Гърция са потвърдили искането на турския офицер за убежище с решение, което се очаква да повлияе на хода на разглеждането на случаите на останалите седем  военнослужещи на Анкара. \r\nДвама от военните на Анкара вече са освободени от полицейския арест заради изтичане на максималния срок за задържане, а останалите шестима се очаква да се бъдат пуснати до няколко дни. Върховният съд на Гърция вече се произнесе срещу екстрадирането им в Турция.\r\n*** Лидерът на Лейбъристката партия на Великобритания Джереми Корбин преповтори своята подкрепа за обединението на Северна Ирландия и Република Ирландия, в същото време потегляйки към Белфаст за първата си официална визита там, пише британският вестник The Independent.\r\nГоворителят на Корбин заяви, че той вярва че повечето хора на острова желаят събирането на двете държави, добавяйки че всяка промяна трябва да стане чрез съгласие и че Джереми Корбин подкрепя Белфасткото споразумение.\r\nНо коментарите се очаква да породят учудване сред ирландското море, където лейбъристкият лидер ще изнесе реч в четвъртък, излагайки своя подход към митниците след Брекзит и ирландската граница.\r\nТе идват и в момент, когато Лейбъристката партия е в несъгласие със своята сестринска партия в Северна Ирландия, която предупреди че настоящият подход на Джереми Корбин към Брекзит, няма да предотврати поставянето на твърда граница между Северна Ирландия и Република Ирландия.\r\nДжереми Корбин е виден и дългогодишен поддръжник на обединението на Ирландия и неговите възгледи понякога го поставят в несъгласие с официалната партийна политика.\r\nНатиснат заради мнението на Корбин за обединението, неговият говорител заяви: „През годините той е изразил ясно позицията си, че мнозинството от тези хора по целия остров на Ирландия желаят да видят този краен резултат – обединена Ирландия. Но в контекста на Белфасткото споразумение, това може да се случи само чрез този конституционен процес, който е заложен в споразумението и Джереми напълно подкрепя това“.\r\nСпоред условията на Белфасткото споразумение, обединена Ирландия може да се осъществи само със съгласието на мнозинството от хора в Северна Ирландия и Република Ирландия.\r\nГоворителят на Корбин допълни, че по време на визитата си в Белфаст, той ще опита да „влезе в контакт с всички общности и хора сред Северна Ирландия“ относно мирния процес и Брекзит.\r\n***", "date": "2018.05.24", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/05/24/2525721/the-local-frantsiya-emanyuel-makron-pristiga-v-rusiya-za-pregovori-na-visoko-nivo-s-lidera-na-kremal.html", "text": "Френският президент Еманюел Макрон пристига на посещение в Санкт Петербург, където ще се срещне с държавния глава на Руската федерация Владимир Путин за обсъждане на ядрената сделка с Иран и с конфликтите в Сирия и Украйна, отбелязва електронното издание The Local във френската си редакция. \r\nВизитата на Макрон в Русия е първата след встъпването му в длъжност като президент на Франция и се провежда броени дни, след като германският канцлер Ангела Меркел се среща с лидера на Кремъл в черноморския курорт Сочи. \r\nОт редакцията подчертават, че между Европа и Русия са в ход дипломатически усилия за запазване на споразумението за ядрената програма на Техеран, след като по-рано този месец САЩ обявиха оттеглянето си от сделката.  В Санкт Петербург лидерите на Франция и Русия ще „отделят време за задълбочена дискусия\", уточниха от Елисейския дворец. В рамките на посещението си Макрон ще вземе участие в 22-рото издание на Петербургския международен икономически форум. \r\nСрещата между Макрон и Путин ще се състои точно година, след като френския президент посрещна руския държавен глава във Версай. На пресконференцията след срещата Макрон обвини руските медии в разпространяването на „лъжлива пропаганда\".\r\nТози път Путин ще посрещне френския президент в Константиновския дворец, бивша резиденция на Петър Велики, разположена на около 20 километра от Санкт Петербург.\r\n„Русия споделя позицията на по-голямата част от международната общност, включително на западните лидери\", когато става дума за сделката с Иран, подчерта Александър Баунов от московския клон на на центъра „Карнеги“, като същевременно допълни, че Западът е осъзнал „неизбежността“ на диалога с Путин, за да бъде запазено споразумението с Иран. \r\n„Меркел и Абе вече предприеха курс на „размразяване“ с Москва, а Макрон се страхува да не загуби предимството, което Франция винаги е имала с Русия\", добави още Баунов.Тереза Герова", "date": "2018.05.24", "title": "The Local (Франция): Еманюел Макрон пристига в Русия за преговори на високо ниво с лидера на Кремъл"}
{"url": "http://www.focus-news.net/news/2018/05/24/2525732/sport-partizan-specheli-kupata-na-sarbiya.html", "text": "Партизан спечели Kупата на Сърбия за трета поредна година, след като победи с 2:1 Младост Лучани на финала в Сурдулица. Победният гол отбеляза Саша Зделар след малко повече от час игра.\r\nПобедата в надпреварата е шеста в историята на Партизан. Белградският клуб има общо 15 купи, заедно с тези от турнирите за купата на бивша Югославия и на Сърбия и Черна гора. Младост Лучани пропусна шанса да стигне до първа победа в състезанието.", "date": "2018.05.24", "title": "Спорт: Партизан спечели Купата на Сърбия"}
{"url": "http://www.focus-news.net/news/2018/05/24/2525728/ministar-krasimir-valchev-profesionalnoto-obrazovanie-shte-stava-vse-po-privlekatelno-i-po-visoko-plateno.html", "text": "Професионалното образование ще става все по-привлекателно и по-високо платено. Това каза за Радио „Фокус“ министърът на образованието Красимир Вълчев. Той поясни, че усилията на образователното министерство през следващите години ще бъдат насочени към разкриването на повече места за прием в професионалните гимназии. „Това, което ни казва пазарът на труда, е, че имаме все повече позиции, които изискват средно техническо професионално образование. Те са с по-високи възнаграждения от тези, които изискват висше образование. Пазарът на труда все повече изисква квалификация, а не образователна степен. Професионалното образование ще става все по-привлекателно, защото предприятията днес са далеч по- технологизирани и по-чисти, ще стават и все по-високо платени позициите, които изискват професионално образование. Ние трябва да намерим начин, това да го кажем на учениците и техните родители“, каза образователният министър.  Красимир Вълчев допълни, че вече са предложени промени в Закона за професионалното образование, които целят неговото развитие и насърчаване.", "date": "2018.05.24", "title": "Министър Красимир Вълчев: Професионалното образование ще става все по-привлекателно и по-високо платено"}
{"url": "http://www.focus-news.net/news/2018/05/24/2525730/varna-narusheno-e-vodopodavaneto-v-chast-ot-zhk-vazrazhdane-kakto-i-v-selo-dyulino-i-grad-devnya.html", "text": "Стотици абонати са без вода поради аварии. С нарушено водоподаване ще бъдат част от жк. „Възраждане“ до около 17.00 часа. Без вода ще бъде и районът между ул. „Прилеп“, ул. „Отец Паисий“, ул. „Струга“ и бул. „Сливница“ до около 18.00 часа. Това съобщиха за Радио „Фокус“ – Варна от водоснабдителното дружество, обслужващо областта. Авария в село Дюлино се отстранява в момента. Домакинствата ще останат без вода до отстраняване на аварията. Абонатите на град Девня в кв. „Химик\", Гъбена махала и Промишлена зона - Девня няма да имат вода до 16.00 часа.\r\nМилена СТОЕВА", "date": "2018.05.24", "title": "Варна: Нарушено е водоподаването в част от жк. „Възраждане“, както и в село Дюлино и град Девня"}
{"url": "http://www.focus-news.net/news/2018/05/24/2525735/d-r-kiril-aleksiev-regionalen-istoricheski-muzey-blagoevgrad-dvete-dati-na-koito-grada-ni-otbelyazva-svoyat-praznik-sa-vazhni-i-znachimi-za-balgarskata-istoriya-i-kultura.html", "text": "Двете дати, на които града ни отбелязва своят празник, са важни и значими за българската история и култура. Това каза за Радио „Фокус“ – Пирин д-р Кирил Алексиев, историк и уредник в Регионален исторически музей – Благоевград. Той обясни, че първият празник на града се отбелязва на 24 май. „Вторият празник – 5 октомври, бе наложен като такъв преди няколко години, тъй като тогава отбелязваме освобождението на града от Османско владичество по време на Балканската война“, посочи още д-р Алексиев. По думите му 5 октомври е ключова дата, която заслужава да бъде отбелязвана по този начин. \r\n„Лично аз приветствам това, че този ден бе признат като един от официалните празници на Благоевград. В същото време Благоевградската община прояви мъдрост и не отмени стария празник, който е на 24 май, защото това не е просто една датата от календара, която да отбелязва някакво голямо постижения на българите от гледна точка на бойни действия, както е при освобождението на града. 24 май е много по-голям празник, защото това е празника на духа“, подчерта д-р Алексиев. Според него фактът, че Благоевград има два празника, не би трябвало да притеснява хората, дори напротив – те трябва да се чувстват горди, че имат подобна привилегия.\r\nЛивия НИНОВА", "date": "2018.05.24", "title": "Д-р Кирил Алексиев, Регионален исторически музей – Благоевград: Двете дати, на които града ни отбелязва своят празник, са важни и значими за българската история и култура"}
{"url": "http://www.focus-news.net/news/2018/05/24/2525733/mvr-edin-chovek-e-zaginal-a-32-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 32 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 17 тежки пътнотранспортни произшествия. В София са регистрирани 55 леки и две тежки катастрофи, при които са пострадали 14 души.", "date": "2018.05.24", "title": "МВР: Един човек е загинал, а 32 са пострадали при катастрофи в страната през изминалото денонощие"}
{"url": "http://www.focus-news.net/news/2018/05/24/2525734/sofiya-v-praznichnoto-shestvie-po-povod-24-may-shte-vzemat-uchastie-reditsa-uchilishta.html", "text": "В празничното шествие днес в столицата по повод 24 май ще вземат участие редица училища, предаде репортер на Агенция „Фокус”. Училищата като Първа английска, Първа френска и Първа немска гимназии ще бъдат представени със своите оркестри, мажоретни и танцови състави. Шествието към Народната библиотека ще бъде ръководено от Гвардейски представителен духов оркестър. \r\nЦветелин ДИМИТРОВ", "date": "2018.05.24", "title": "София: В празничното шествие по повод 24 май ще вземат участие редица училища"}
{"url": "http://www.focus-news.net/news/2018/05/24/2525737/praznichnoto-shestvie-po-povod-24-may-tragna-ot-prezidentstvoto-vodeno-ot-darzhavniya-glava-rumen-radev.html", "text": "Празничното шествие по повод 24 май тръгна от президентството, водено от държавния глава Румен Радев, предаде репортер на Агенция „Фокус”. Към шествието се присъединиха министри, народни представители и общински съветници. Шествието се предвожда от гвардейския духов оркестър и мажоретни състави. Десетки граждани заедно с управляващите вървят към сградата на БАН, пред която към шествието ще се присъединят учени и научни работници. Оттам шествието по повод 24 май ще продължи към сградата на Софийския университет.\r\nЦветелин ДИМИТРОВ", "date": "2018.05.24", "title": "Празничното шествие по повод 24 май тръгна от президентството, водено от държавния глава Румен Радев"}
{"url": "http://www.focus-news.net/news/2018/05/24/2525731/pazardzhik-v-grada-shte-se-provede-praznichno-shestvie-na-uchebnite-zavedeniya-po-povod-24-may.html", "text": "Празнично шествие на учебните заведения в Пазарджик по повод 24 май – Ден на славянската писменост и култура, ще тръгне в 10.30 часа от читалище „Виделина“, предаде репортер на Радио „Фокус“ – Пазарджик. Крайната точка на празничната процесия е паметникът на светите братя Кирил и Методий в центъра на града. Там ще бъдат положени цветя и венци, ще бъде изнесен и празничен рецитал, посветен на писмеността и културата. В 11.00 часа на пл. „Константин Величков“ ще започне и празничен концерт.\r\nАлбена ЖИЛЕКОВА", "date": "2018.05.24", "title": "Пазарджик: В града ще се проведе празнично шествие на учебните заведения по повод 24 май"}
{"url": "http://www.focus-news.net/news/2018/05/24/2525736/kmetat-na-sofiya-yordanka-fandakova-za-nas-balgarite-bukvite-stoyat-redom-do-svobodata-i-nezavisimostta.html", "text": "За нас българите буквите стоят редом до свободата и независимостта. Това каза пред Радио „Фокус“ кметът на София Йорданка Фандъкова по повод 24 май Деня на българската просвета  и култура и на славянската азбука. Тя допълни, че именно буквите гарантират запазването на нашата идентичност  и са онези живи въглени, които пазят българския дух. Фандъкова припомни, че българската образователна система има своите много добри традиции, но в същото време тя трябва да е отворена за динамичните промени на времето. „Пред училищата днес стои предизвикателството да отговорят на това време и с помощта на новите технологии да привлекат децата към знанието. В този свят, който отвсякъде ни залива с информация, учителят отдавна не  е единственият и безспорен източник на знания, но той е човекът, който трябва да води децата през лабиринта на  информацията. Те да откриват знанието, да развиват талантите си, да формират умения и компетентности, които да им помагат в живота“, каза столичният кмет. Йорданка Фандъкова допълни, че в днешния ден си пожелава да успеем да превърнем образованието в национална кауза, която да ангажира цялото общество. „Ние българите сме народът, който празнува азбуката си като национален празник, за мен това е несломимата сила, която ни води и ни пази“, каза още Йорданка Фандъкова.", "date": "2018.05.24", "title": "Кметът на София Йорданка Фандъкова: За нас българите буквите стоят редом до свободата и независимостта"}
{"url": "http://www.focus-news.net/news/2018/05/24/2525738/zamestnik-ministar-malina-krumova-shte-se-sreshtne-s-kmetove-na-naseleni-mesta-ot-oblast-smolyan-na-25-may.html", "text": "На 25 май от 14.00 часа заместник-министърът на регионалното развитие и благоустройството Малина Крумова ще се срещне с кметовете на общините Смолян, Рудозем, Златоград и Чепеларе. Това съобщиха от пресцентъра на Министерство на регионалното развитие и благоустройството. С тях тя ще обсъди възможностите за инвестиции във ВиК отрасъла в областта. Срещата ще се състои в сградата на Областна администрация Смолян. В 10.00 часа регионалният заместник-министър ще посети язовир \"Пловдивци\".", "date": "2018.05.24", "title": "Заместник-министър Малина Крумова ще се срещне с кметове на населени места от област Смолян на 25 май"}
{"url": "http://www.focus-news.net/news/2018/05/24/2525729/a1-on-makedoniya-gratskite-opozitsionni-partii-kritikuvat-pravitelstvoto-po-vaprosa-za-imeto.html", "text": "В навечерието на новия рунд на преговори за преодоляване на спора за името в Ню Йорк, опозиционните партии в Гърция отправиха остри критики към управляващите в Атина, отбелязва A1 On.\r\n„Република Илинденска Македония\" е символ и въплъщение на иредентизма според гръцките опозиционни партии „Нова демокрация“ и „Демократична коалиция“. Лидерите на двете партии, Кириакос Мицотакис и Фофи Генимата повдигнаха темата за спора за името в рамките на дебат в парламента, посветен на икономически въпроси. \r\nМицотакис поиска от премиера Алексис Ципрас ясно да каже дали приема или отхвърля предложението за „Република Илинденска Македония“ и подчерта, проблемът с предложението се крие в това, че конкретното име „е свързано с това, че самото име е символ на иредентизма на съседната страна\".\r\n„Предполагам, че въпросът все още е на масата. Предполагам, че може би защото се свързаха с вас (Майк) Пенс и (Ангела) Меркел. Впечатлението, което давате е, че е нещо, за което вече сте се съгласили“, заяви Мицотакис и настоя Ципрас и ясно да отговори дали конкретното име остава на масата за преговори.\r\nПредседателят на „Демократическата коалиция“ и на „Движението за промяна“ Фофи Генимата настоя за избори, а това си изискване подкрепи с редица аргументи, включително и за националния въпрос, за който според Генимата сегашното правителство е опасно.\r\nЛидерът на „То Потами“ призова правителството да не пропуска шанса за решение на спора с Македония, но и призова да изясни какво иска – „дали вярва в разрешаването му или просто играе игри, за да предизвика проблеми в опозицията\".\r\nПо време на обсъждането в гръцкия парламент, Алексис Ципрас, в отговор на критиките от лидера на опозиционната „Нова демокрация“ във връзка с името „Република Илинденска Македония\", заяви, че Гърция преговаря въз основа на четирите имена от пакета с предложения на специалния посредник на ООН Матю Нимиц.Тереза Герова", "date": "2018.05.24", "title": "A1 On (Македония): Гръцките опозиционни партии критикуват правителството по въпроса за името"}
{"url": "http://www.focus-news.net/news/2018/05/24/2525744/afp-izrael-obyavi-plan-za-2500-novi-zaselnicheski-domove-na-zapadniya-bryag.html", "text": "Израелският министър на отбраната Авигдор Либерман заяви, че ще поиска одобрение от плановия комитет за изграждането на 2500 нови жилища в 30 населени места на Западния бряг, предава AFP\r\n„2500-те нови селищни единици, които ще одобрим следващата седмица, са за незабавно изграждане през 2018 г.\", поясни Либерман в изявление, като допълни, че ще поиска от комисията одобрение за други 1400 селищни единици за изграждането им на по-късен етап. „През следващите месеци ще предадем още хиляди единици за одобрение\", увери Либерман.Тереза Герова", "date": "2018.05.24", "title": "AFP: Израел обяви план за 2500 нови заселнически домове на Западния бряг"}
{"url": "http://www.focus-news.net/news/2018/05/24/2525739/evrodeputatat-momchil-nekov-dari-knigi-na-balgarskoto-uchilishte-v-bryuksel.html", "text": "В навечерието на 24 май - Ден на българската просвета и култура и на славянската писменост, евродепутатът Момчил Неков посети най-малките ученици  в българското училище в Брюксел „Пейо Яворов“. Той подари на училището, книгите „Българските празници и обичаи“, „Най-прочутите места в България“, „Какво е дала България на света“ и др. свързани с българските традиции и история, за да помнят и познават децата България. Това съобщиха от пресофиса на евродепутата. \r\n“Изключително важно е българските деца по света да знаят откъде идва народа ни и какви са културата и традициите ни.“ заяви Неков. \r\n„Не за първи път посещавам училището и се радвам да видя тези деца, защото има родолюбиви родители, които държат наследниците им да знаят български и да познават България. Благодаря и на всички ентусиазирани учители от българското училище в Брюксел „Пейо Яворов“ за делото им, за това как приемат работата си и я превръщат в кауза, как дават на новите поколения заряда да търсят и помнят страната ни“, каза Момчил Неков.\r\nДиректорът на училището г-жа Валентина Найденова благодари на евродепутата, че отново отделя от времето си за тях, след като е бил първият евродепутат, който се е свързал с тях още в началото на мандата си. Имайки предвид, че училището се издържа със собствени средства и не разчита на държавна подкрепа, тя изказа благодарност на евродепутат Неков за подарените книги и подкрепата, която той им оказва. Найденова сподели пред него и проблемите, с които се сблъскват, и по-конкретно един от тях, че българската държава абдикира от образованието в чужбина, принуждавайки една институция, функционираща от над 25 години, да влиза в административни процедури за регистриране като асоциация. \r\n„Като член на Комисията по култура и образование, а и в личен план съм ангажиран с проблемите на българското образование и на българската култура и смятам съхраняването им за своя кауза“, подчерта Неков. Според него най-важно е децата и  младите, които живеят в чужбина или са родени там, да бъдат стимулирани да познават българските, традиция, история и култура.", "date": "2018.05.24", "title": "Евродепутатът Момчил Неков дари книги на българското училище в Брюксел"}
{"url": "http://www.focus-news.net/news/2018/05/24/2525740/galina-stoyanova-kmet-na-obshtina-kazanlak-ima-mnogo-kakvo-da-se-zhelae-ot-balgarskoto-obrazovanie.html", "text": "Има много какво да се желае от българското образование. Това каза кметът на Община Казанлък Галина Стоянова в интервю за „Фокус“ по повод Денят на българската просвета, култура и на славянска писменост – 24 май. „Трябва да сме откровени и да отчетем, обаче, че основния акцент в политиката на Правителството е образованието и се прави много в тази насока. Разбира се, че има пропуснати години, в които образованието не получаваше нужното внимание и отношение, както като държавна политика, така и като местна политика“, допълни още тя. „Считам, че всичко, което показват нашите учители и ученици като постижения и достижения в олимпиадите, както и в развитието си като знания и умения, са достатъчно ясни, че българското образование може да бъде основа на образователните политики в много други държави, които са се учили и се учат от нашата школа“, каза още кметът на Община Казанлък.\r\nЦветелин ДИМИТРОВ", "date": "2018.05.24", "title": "Галина Стоянова, кмет на Община Казанлък: Има много какво да се желае от българското образование"}
{"url": "http://www.focus-news.net/news/2018/05/24/2525743/shestvieto-po-povod-24-may-dostigna-sgradata-na-natsionalnata-biblioteka-sv-sv-kiril-i-metodiy.html", "text": "Шествието по повод 24 май достигна сградата на Националната библиотека, предаде репортер Агенция „Фокус”. Освен държавният глава Румен Радев, министърът на образованието Красимир Вълчев, лидерът на БСП Корнелия Нинова, народните представители, кметът на София Йорданка Фандъкова, общински съветници, в шествието се включиха и десетки граждани.  Всички носят знамена, цветя и балони. Пред сградата на Националната библиотека „Св. св. Кирил и Методий\" ще се състои тържествената церемония по повод Деня на българската просвета и култура и на славянската писменост.\r\nЦветелин ДИМИТРОВ", "date": "2018.05.24", "title": "Шествието по повод 24 май достигна сградата на Националната библиотека \"Св. св. Кирил и Методий\""}
{"url": "http://www.focus-news.net/news/2018/05/24/2525741/dobrich-kmetat-yordan-yordanov-proiznese-tarzhestveno-slovo-predi-nachaloto-na-praznichnoto-shestvie-po-povod-denya-na-slavyanskata-pismenost-i-kultura.html", "text": "Кметът на Добрич Йордан Йорданов произнесе тържествено слово преди началото на празничното шествие по повод Деня на славянската писменост и култура, предаде кореспондентът на Радио „Фокус”. „Един народ, обозначил се в човешката история със своя писменост, не търси и не се нуждае от признание. Той е признание за потенциала, силата и мисията на човешкия род. Един народ, издигнал на пиедестала своите просветители, обречен е на бъдеще. Обречен е да бъде защото знае своя род и език и защото има памет за тях. Един народ, приел за свое най-висше благо, за своя изконна ценност просвещението, не претендира за уникалност. Той е уникален – със своята мъдрост, а мъдрите не изискват и не съдят. Те просто са и сочат пътя с присъствието си. Един народ, осъзнал силата на словото, превърнал честването на своите букви в национален празник, не може да бъде разпилян. Призван е да множи знанието, да множи просвещението, да множи светлината“, с тези думи кметът на Община град Добрич се обърна към гостите на тържеството. \r\nЙордан Йорданов подчерта, че за всички българи по света, независимо в коя точка са, 24 май винаги е бил и ще бъде специален ден, защото на тази дата честваме българския дух и знанието. Тържеството продължи с ритуал по предаване и приемане на знамената на добричките училища. Както всяка година празничното шествието е предвождано от над 100 годишна икона на Светите братя Кирил и Методий. Гостите на тържеството бяха поздравени от изпълнения на Духовия оркестър на Добрич с ръководител Стоян Монов. Центърът на Добрич е изпълнен с хора в празнични облекла, цветя и балони допълват празничната атмосфера. Лунапарк очаква децата в Градския парк „Свети Георги“. Програмата за празничния ден е публикувана на сайта на Община град Добрич. \r\nЖулиета НИКОЛОВА", "date": "2018.05.24", "title": "Добрич: Кметът Йордан Йорданов произнесе тържествено слово преди началото на празничното шествие по повод Деня на славянската писменост и култура"}
{"url": "http://www.focus-news.net/news/2018/05/24/2525745/chez-razdade-parvite-stipendii-na-studenti-ot-sastezanieto-stani-stipendiant-na-chez.html", "text": "Двама студенти на Техническия университет в град София са първите финалисти в състезанието „Стани стипендиант на ЧЕЗ“ за студенти, което стартира през настоящата учебна година. Това съобщиха от пресцентъра на ЧЕЗ. Сертификатите им бяха връчени в навечерието на Деня на българската просвета и култура и на славянската писменост от регионалния мениджър на ЧЕЗ за България Карел Крал. Първо място зае Мартин Ралчев, който е студент в четвърти курс по „Електроенергетика“. Той е участвал в проекта „ЧЕЗ Академия“ и в национален конкурс „Иноватори на бъдещето“ – стажанти 2016 г. „Енергетиката провокира в мен искрен интерес, защото ми предостави възможност да приложа творчески и нестандартен подход към разрешаването на проблемите, свързани с енергийни загуби“, заяви Мартин Ралчев по време на втория финален кръг в конкурса – събеседване с кандидатите.\r\nВторият носител на стипендия от ЧЕЗ за учебната 2017-2018 г. е студентът от трети курс по специалност „Електротехника“ в Техническия университет Мартин Михайлов. „През 2017 г. стажувах в „ЧЕЗ Разпределение“. Благодарение на този стаж се срещнах с много хора, които със своя хъс и труд ме мотивираха да продължавам да се развивам в сферата на електроенергетиката“, каза Мартин Михайлов по време на събеседването.\r\nВ конкурса могат да кандидатстват всички студенти от технически висши учебни заведения на територията на Западна България. Всяка година компанията ще предоставя стипендии на изявени студенти, класирани на конкурсен принцип и на база обявените критерии, които са публикувани на сайта www.stipendiant.com. Конкурсът „Стани стипендиант на ЧЕЗ“ за студенти е част от дългосрочна политика на дружеството за насърчаване на професионалното образование в България и е продължение на конкурса „Стани стипендиант на ЧЕЗ“ за ученици, стартирал през 2012 г.", "date": "2018.05.24", "title": "ЧЕЗ раздаде първите стипендии на студенти от състезанието „Стани стипендиант на ЧЕЗ“"}
{"url": "http://www.focus-news.net/news/2018/05/24/2525749/hurriyet-turskoto-mvnr-osadi-reshenieto-na-gratskiya-sad-za-predostavyane-na-ubezhishte-na-ofitser-na-ankara.html", "text": "В Турция реагираха остро на решението на Висшия административен съд на Гърция да предостави убежище на военнослужещ на Анкара, един от осмината избягали от страната след провала на опита за държавен преврат от лятото на 2016 г., съобщава вестник Hurriyet.\r\n„Това е най-срамно решение, което някоя държава би могла да вземе“, заяви турският министър по европейските въпроси Йомер Челик в съобщение, публикувано в социалната мрежа „Туитър“. \r\n„Съдебната система на страната-член на ЕС Гърция е решила да защити терористите, които са инициирали опит за преврат в опит да унищожат демокрацията в Турция“, написа Челик в поста си. \r\nНа 23 май Държавният съвет на Гърция издаде окончателно и неотменимо решение за предоставяне на убежище на един от осемината турски военнослужещи, обвинени от Анкара в участие в опита за държавен преврат от лятото на 2016 г. Според източници магистратите във Висшия административен съд на Гърция са потвърдили искането на турския офицер за убежище с решение, което се очаква да повлияе на хода на разглеждането на случаите на останалите седем  военнослужещи на Анкара. Върховният съд на Гърция вече се произнесе срещу екстрадирането им в Турция.\r\nВ писмено изявление Министерството на външните работи на Турция също осъди решението на гръцкия съд. „С това решение Гърция се показва като страна, която защитава превратаджиите пред очите на международната общност\", се казва в текста, в който Гърция е призована да „не повтаря същата грешка\".Тереза Герова", "date": "2018.05.24", "title": "Hurriyet: Турското МВнР осъди решението на гръцкия съд за предоставяне на убежище на офицер на Анкара"}
{"url": "http://www.focus-news.net/news/2018/05/24/2525750/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министърът на външните работи на Гърция Никос Коцияс призова македонците да покажат прагматизъм и реализъм, за да бъде постигнато решение на спора за името. Съответното изявление първият дипломат на Атина направи след срещата си с генералния секретар на ООН Антониу Гутериш в навечерието от новия рунд на преговори в Ню Йорк с македонския външен министър Никола Димитров и американския дипломат Матю Нимиц, отбелязва скопското електронно издание МКД.\r\n„Казвам, че не съм нито оптимистичен, нито песимистичен, но имам волята да намеря решение. А другата страна трябва да има прагматизъм и реализъм, за да се случи това. Решенията са решения с компромис. Знам, че много сили и в двете общества биха предпочели решение по тяхна воля, но в международните отношения не съществуват такъв вид решения“, заяви Коцияс, отговаряйки на въпрос до каква степен е оптимист по отношение на срещата с Никола Димитров и Матю Нимиц.\r\nНа журналистически коментар, че според Скопие преговорите са към своя край – при това успешен, Коцияс отбеляза единствено, че „не остава нищо друго, освен да го докаже“. \r\nГръцкият дипломат обясни, че преговорите в Ню Йорк ще бъдат разделени на две части – между външните министри и между техническите групи. Възможно е преговорите в Ню Йорк да продължат не два дни, а само един, допълни Коцияс.\r\n*** Държавният съвет на Гърция издаде окончателно и неотменимо решение за предоставяне на убежище на един от осмината турски военнослужещи, обвинени от Анкара в участие в опита за държавен преврат от лятото на 2016 г., съобщава електронното издание на вестник Kathimerini.\r\nСпоред източници магистратите във Висшия административен съд на Гърция са потвърдили искането на турския офицер за убежище с решение, което се очаква да повлияе на хода на разглеждането на случаите на останалите седем  военнослужещи на Анкара. \r\nДвама от военните на Анкара вече са освободени от полицейския арест заради изтичане на максималния срок за задържане, а останалите шестима се очаква да се бъдат пуснати до няколко дни. Върховният съд на Гърция вече се произнесе срещу екстрадирането им в Турция.\r\n*** В Турция реагираха остро на решението на Висшия административен съд на Гърция да предостави убежище на военнослужещ на Анкара, един от осмината избягали от страната след провала на опита за държавен преврат от лятото на 2016 г., съобщава вестник Hurriyet.\r\n„Това е най-срамно решение, което някоя държава би могла да вземе“, заяви турският министър по европейските въпроси Йомер Челик в съобщение, публикувано в социалната мрежа „Туитър“. \r\n„Съдебната система на страната-член на ЕС Гърция е решила да защити терористите, които са инициирали опит за преврат в опит да унищожат демокрацията в Турция“, написа Челик в поста си. \r\nНа 23 май Държавният съвет на Гърция издаде окончателно и неотменимо решение за предоставяне на убежище на един от осемината турски военнослужещи, обвинени от Анкара в участие в опита за държавен преврат от лятото на 2016 г. Според източници магистратите във Висшия административен съд на Гърция са потвърдили искането на турския офицер за убежище с решение, което се очаква да повлияе на хода на разглеждането на случаите на останалите седем  военнослужещи на Анкара. Върховният съд на Гърция вече се произнесе срещу екстрадирането им в Турция.\r\nВ писмено изявление Министерството на външните работи на Турция също осъди решението на гръцкия съд. „С това решение Гърция се показва като страна, която защитава превратаджиите пред очите на международната общност\", се казва в текста, в който Гърция е призована да „не повтаря същата грешка\".\r\n*** Политическата единица представяща косовските сърби – Сръбска листа, е против всякаква инициатива на правителството за създаване на Армия на Косово, заяви Далибор Йевтич, който е вицепремиер в правителството на Косово, пише Gazeta Express.\r\n„Сръбска листа няма да подкрепи създаването на Косовска армия. Това е нашата твърда позиция“, заяви Йевтич пред журналисти по време на посещение в доминираната от сърби община Ранилуг в централно Косово.\r\nТой повтори, че Сръбска листа и други сръбски представители в косовските институции няма да позволят промяна на споразумението постигнато между Косово и Сърбия по време на подпомогнатия от Европейския съюз диалог в Брюксел за установяването на Общност на сръбските общини.\r\n„Общността на сръбските общини трябва да бъде установена в пълно съответствие с Брюкселското споразумение“, допълни Йевтич.\r\n***", "date": "2018.05.24", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/05/24/2525753/burgas-sluzhitel-na-igralna-zala-e-postradal-pri-vaorazhen-grabezh.html", "text": "Служител на игрална зала е пострадал при опит за обир. Това съобщиха за Агенция „Фокус“ от пресцентъра на ОДМВР-Бургас. В 3.55 часа тази сутрин получават сигнал в 5-о Районно управление за инцидент в игрална зала в бл. 57 в комплекс „Зорница“. Установено е, че в помещението на игралната зала е влязъл млад маскиран мъж, висок и слаб, който заявил на служителя, че трябва да му се предостави паричния оборот, който бил в метална каса. Служителят обаче заявил, че няма ключ за касата и мъжът го заплашил с пистолет, вероятно газов. Влезли в офис помещението и нападателят се уверил, че в касата има само документи. Служителят решил да неутрализира нападателя, като при възникналото спречкване гръмва пистолетът. На камерите се вижда, че гърми в тавана на помещението. С дръжката на пистолета обаче нападателят удря в областта на лицето служителя в игралната зала. От лицето му бликнала кръв и вероятно нападателят се уплашил и избягал, като грабнал малка чантичка с оборот от 500 лв. Служителят тръгнал да го гони, но го изпуснал. Пострадалият не е с опасност за живота. Имаме назначени експертизи, иззети са видеокамерите, за да могат записите да бъдат детайлно изгледани. Търсят се свидетели очевидци и процесуално-следствените действия продължават.", "date": "2018.05.24", "title": "Бургас: Служител на игрална зала е пострадал при въоръжен грабеж"}
{"url": "http://www.focus-news.net/news/2018/05/24/2525746/kmetat-na-plovdiv-ivan-totev-neka-ne-dopuskame-duhovnostta-da-izchezne-ot-zhivota-ni-zashtoto-blagodarenie-na-neya-sme-se-sahranili-kato-natsiya.html", "text": "Нека не допускаме духовността да изчезне от живота ни, защото благодарение на нея сме се съхранили като нация. Нека ценим и пазим своите традиции и своята идентичност. Това се казва в поздравителнен адрес от кмета на Пловдив Иван Тотев към всички учители, ученици, творци, деятели на българската култура, просвета и наука по повод Деня на българската просвета и култура и на славянската писменост, съобщиха от пресцентъра на Общината.\r\n„От името на Община Пловдив и лично от свое име най-сърдечно Ви поздравявам с Деня на българската просвета и култура и на славянската писменост. Този ден е от особено значение за нас, българите, защото на него изразяваме почитта и преклонението си пред светите братя Кирил и Методий, техните ученици и поколения книжовници след тях, които са допринесли за духовното просвещение на българския народ. Бих искал да поздравя всички Вас – представителите на българската култура, наука и образование. Изказвам благодарност на всички, посветили живота си на мисията да откриват нови хоризонти пред бъдещите поколения, да градят личности, да развиват техните таланти.  Нека да ни е честит празникът на словото, на духа и на културата“, се посочва още в поздравителния адрес.\r\nКметът Иван Тотев пожела на всички дейци на културата нестихваща вяра в изконните български ценности, а също и устрем към нови знания и постижения.", "date": "2018.05.24", "title": "Кметът на Пловдив Иван Тотев: Нека не допускаме духовността да изчезне от живота ни, защото благодарение на нея сме се съхранили като нация"}
{"url": "http://www.focus-news.net/news/2018/05/24/2525754/ministar-predsedatelyat-boyko-borisov-se-sreshtna-s-kitayskiya-poslanik-dzhay-haydzhou.html", "text": "Министър-председателят Бойко Борисов се срещна с китайския посланик Джай Хайджоу. Това съобщиха от правителствената информационна служба. Премиерът благодари на дипломата за своевременното съдействие за организирането и провеждането на спасителната акция за намиране на алпиниста Боян Петров. Министър-председателят посочи, че българското правителство оценява високо усилията на китайските власти и институции, които обезпечиха издирвателната акция по въздух и суша. \r\nПремиерът Бойко Борисов и китайският посланик обсъдиха предстоящата среща на лидерите на страните от Централна и Източна Европа и на Китай, която ще се състои в началото на юни в София. Министър-председателят заяви, че очаква провеждането на 7-ата Среща на върха на Инициативата „16+1“, на която да бъдат дискутирани конкретни проекти. Предстои посещение на министъра на икономиката Емил Караниколов в китайската държава, за да бъдат подготвени меморандуми и споразумения за срещата на лидерите в София.", "date": "2018.05.24", "title": "Министър-председателят Бойко Борисов се срещна с китайския посланик Джай Хайджоу"}
{"url": "http://www.focus-news.net/news/2018/05/24/2525742/nikos-kotsiyas-drugata-strana-da-pokazhe-pragmatizam-i-realizam.html", "text": "Министърът на външните работи на Гърция Никос Коцияс призова македонците да покажат прагматизъм и реализъм, за да бъде постигнато решение на спора за името. Съответното изявление първият дипломат на Атина направи след срещата си с генералния секретар на ООН Антониу Гутериш в навечерието от новия рунд на преговори в Ню Йорк с македонския външен министър Никола Димитров и американския дипломат Матю Нимиц, отбелязва скопското електронно издание МКД.\r\n„Казвам, че не съм нито оптимистичен, нито песимистичен, но имам волята да намеря решение. А другата страна трябва да има прагматизъм и реализъм, за да се случи това. Решенията са решения с компромис. Знам, че много сили и в двете общества биха предпочели решение по тяхна воля, но в международните отношения не съществуват такъв вид решения“, заяви Коцияс, отговаряйки на въпрос до каква степен е оптимист по отношение на срещата с Никола Димитров и Матю Нимиц.\r\nНа журналистически коментар, че според Скопие преговорите са към своя край – при това успешен, Коцияс отбеляза единствено, че „не остава нищо друго, освен да го докаже“. \r\nГръцкият дипломат обясни, че преговорите в Ню Йорк ще бъдат разделени на две части – между външните министри и между техническите групи. Възможно е преговорите в Ню Йорк да продължат не два дни, а само един, допълни Коцияс.Тереза Герова", "date": "2018.05.24", "title": "Никос Коцияс: Другата страна да покаже прагматизъм и реализъм"}
{"url": "http://www.focus-news.net/news/2018/05/24/2525748/pazardzhik-s-praznichno-shestvie-na-obrazovatelnite-i-kulturnite-institutsii-obshtina-panagyurishte-otbelyazva-tarzhestveno-denya-na-slavyanskata-pismenost.html", "text": "Община Панагюрище отбелязва тържествено Деня на славянската писменост с празнично шествие на образователните и културните институции. Това съобщи за Радио „Фокус“ – Пазарджик Радка Костуркова, експерт в общинската администрация. Учители от всяко училище, детска градина и Центъра за подкрепа за личностно развитие - Панагюрище представят постиженията през учебната година. „Всички заедно ще запеят българския всеучилищен химн „Върви народе, възродени“, а след това ще извият „Най-дългото Панагюрско хоро“, уточни Костуркова. Тя каза също, че празничните чествания са започнали още на 23 май със среща-обяд на учители-ветерани, културни дейци и ръководството на Община Панагюрище.\r\nАлбена ЖИЛЕКОВА", "date": "2018.05.24", "title": "Пазарджик: С празнично шествие на образователните и културните институции Община Панагюрище отбелязва тържествено Деня на славянската писменост"}
{"url": "http://www.focus-news.net/news/2018/05/24/2525747/premierat-boyko-borisov-i-rakovodenata-ot-nego-balgarska-delegatsiya-pristignaha-v-rim-po-povod-24-may.html", "text": "С правителствения фалкон в италианската столица кацна премиерът Бойко Борисов заедно с българска делегация, включваща министъра на културата Боил Банов, представители на вероизповеданията у нас, на академичната общност и дейци на културата, предаде репортер на Агенция „Фокус“.  Посещението е по повод Деня на българската просвета и култура и на славянската писменост. Традицията в този ден повелява български делегации, ръководени на най-високо ниво да посещават Рим, за да почетат делото на  светите братя Кирил и Методий. След кацането в италианската столица делегацията, начело с премиера Бойко Борисов, ще се включи в множество събития за празника. Ще се проведе традиционното поклонение пред гроба на св. Кирил и посещението на базиликата „Санта Мария Маджоре“. Новото тази година е, че посещението ще бъде осъществено съвместно с делегацията на Република Македония, ръководена от Зоран Заев. Двете делегации ще участват и в официалния прием, даван в българското посолство в Италия по случай празника на духовността. При посещението си в Рим българската делегация ще поднесе цветя на паметника на патриарха на българската литература Иван Вазов и ще присъства на молебен за здраве и успехи на българския народ, отслужен в храма „Св. Павел ала Регола“, в който черкуват членовете на Българската православна църковна община. През утрешния ден премиерът Борисов ще бъде на аудиенция при Негово Светейшество папа Франциск. \r\nДеница КИТАНОВА", "date": "2018.05.24", "title": "Премиерът Бойко Борисов и ръководената от него българска делегация пристигнаха в Рим по повод 24 май"}
{"url": "http://www.focus-news.net/news/2018/05/24/2525756/nova-initsiativa-na-evropeyskata-komisiya-pomaga-na-balgarskite-regioni-da-podobryat-upravlenieto-na-sredstvata-ot-es.html", "text": "Европейската комисия избра пет органа на национално и регионално равнище в Гърция, Полша, Испания, Хърватия и България за участие в ново пилотно действие в областта на доброто управление и изграждането на административен капацитет. Това съобщиха от пресцентъра на Представителството на ЕК в България. В България инициативата засяга програма „Региони в растеж“. За да се подобри управлението на финансираните от ЕС програми в периода след 2020 г., експерти от Комисията и Организацията за икономическо сътрудничество и развитие (ОИСР) ще предоставят съобразена с конкретните нужди подкрепа. Те ще се съсредоточат върху изграждането на подходяща организационна структура и развитието на необходимите умения на персонала. \r\nПървата фаза на пилотното действие — от лятото на 2018 г. до края на март 2019 г. — ще бъде посветена на изготвянето на пътна карта за изграждане на административен капацитет. С помощта на експертите компетентните органи ще планират редица подобрения, които трябва да бъдат извършени в четири области: 1) организационна структура и прозрачност; 2) човешки ресурси; 3) вътрешни процедури, инструменти и системи в областта на ИКТ; 4) добро управление, включително взаимодействие с външни заинтересовани страни. \r\n900 000 евро от Европейския фонд за регионално развитие (ЕФРР) са заделени за първата фаза на пилотното. Бюджетът за втората фаза ще бъде определен на по-късен етап. \r\nТова пилотно действие е част от по-широкообхватните усилия на Комисията да оказва съобразена с конкретните нужди подкрепа на страните членки и регионите, за да им помогне да подобрят управлението и инвестирането на средства в рамките на политиката на сближаване и за да се засилят ангажираността, координацията и приоритизирането в инвестициите и стратегиите за развитие на регионално равнище.", "date": "2018.05.24", "title": "Нова инициатива на Европейската комисия помага на българските региони да подобрят управлението на средствата от ЕС"}
{"url": "http://www.focus-news.net/news/2018/05/24/2525752/varna-hilyadi-zhiteli-i-gosti-na-grada-se-sabraha-v-tsentara-na-grada-za-da-nablyudavat-praznichnoto-za-24-may.html", "text": "Хиляди варненци и гости на града се стекоха по централните улици, за да наблюдават празничното шествие за 24 май. И в момента деца, ученици, студенти, преподаватели и културни дейци преминават с цветя и трибагреници през централния булевард „Мария Луиза”, предаде репортер на Радио „Фокус” – Варна. Празникът започна малко след 10.00 часа пред Катедралния храм. След тържествената литургия, на площад „Св. св. Кирил и Методий” беше издигнат българският флаг. По-късно ученически състави изпълниха фолклорен танц. След това деца пуснаха в небето огромни цветни балони с буквите от българската азбука. Празникът продължава и към този час, а програмата ще продължи и след 11.00 часа с концерт на входа на Морската градина, в който ще участват танцьорите от Ансамбъл „Варна”.\r\nДиана СТОЕВА", "date": "2018.05.24", "title": "Варна: Хиляди жители и гости на града се събраха в центъра на града, за да наблюдават празничното за 24 май"}
{"url": "http://www.focus-news.net/news/2018/05/24/2525751/zdravko-dimitrov-oblasten-upravitel-na-plovdiv-nash-dalg-e-da-pazim-slavim-i-prodalzhim-deloto-na-slavyanskite-parvouchiteli-kiril-i-metodiy.html", "text": "Наш дълг е да пазим, славим и продължим делото на славянските първоучители Кирил и Методий за по-доброто бъдеще на България. Това се казва в поздравителен адрес на областния управител Здравко Димитров към всички учители, ученици, творци, деятели на българската култура, просвета и наука по повод 24 май, съобщиха от Областна администрация - Пловдив. В поздравителния адрес на Здравко Димитров се посочва още: „Поздравявам ви с най-светлия празник –  Деня на българската просвета и култура и на славянската писменост – 24 май. Празник на сътворената от светите братя Кирил и Методий писменост. Ден, в който почитаме тяхното значимо, високохуманно всеславянско дело. Дело, прогласящо пред света общочовешката идея за равенство на всички в сферата на духовността. Нека посрещнем този най-обичан български празник със самочувствие и гордост, защото именно тази гордост от българското трябва да съхраним и да предадем на всички след нас. Уважаеми учители, пожелавам ви все така с любов и внимание да продължите да извършвате великата си мисия – да образовате нашите деца, бъдещето на България. А вие ученици, обичайте, ценете и пазете родния български език, следвайте мечтите си и отстоявайте идеалите си! Нека ни е честит празникът на словото, на духа, на културата!“", "date": "2018.05.24", "title": "Здравко Димитров, областен управител на Пловдив: Наш дълг е да пазим, славим и продължим делото на славянските първоучители Кирил и Методий"}
{"url": "http://www.focus-news.net/news/2018/05/24/2525758/sport-predstoi-dvuboyat-za-opredelyane-na-posledniyat-predstavitel-na-balgariya-v-liga-evropa.html", "text": "Тази вечер от 20:30 часа отборите на Левски и Черно море ще изиграят мач на стадион „Герена“, с който ще бъде определен последният представител на България в Лига Европа.\r\nЗа отбора на Левски, който днес празнува 104-години от основаването си, мачът ще е втори шанс за квота в Лига Европа, след като пропусна първата възможност в загубения финал на Купата за България срещу Славия.", "date": "2018.05.24", "title": "Спорт: Предстои двубоят за определяне на последният представител на България в Лига Европа"}
{"url": "http://www.focus-news.net/news/2018/05/24/2525755/kathimerini-v-opit-za-otslabvane-na-naprezhenieto-v-egeysko-more-nachalnitsite-na-generalnite-shtabove-na-armiite-na-gartsiya-i-turtsiya-sa-proveli-seriya-razgovori.html", "text": "Началникът на Генералния щаб на гръцката армия Евангелос Апостолакис и неговият турски колега Хулуси Акар са обсъдили начините за отслабване на напрежението в Егейско море, за да бъде избегната опасността от инцидент между военнослужещи на двете страни. Двамата са разговаряли в Брюксел, в кулоарите на срещата на Военния комитет на НАТО, проведен миналата седмица, а също и по време на конференция на балканските страни в Белград, Сърбия, проведена на 22-23 май, съобщава гръцкото електронно издание Kathimerini.\r\nНамаляването на напрежението в Егейско море е въпрос от първостепенно значение за сигурността и стабилността в региона и в тази връзка Апостолакис и Акар съобщиха, че са обсъждали въпроса подробно.\r\nСпоред източници, които са запознати с обширните разговори между двамата, твърденията, че Акар е поискал от колегата си от Атина размяна на двамата гръцки войници с осмината турски военни, избягали след неуспешния опит за държавен преврат от лятото на 2016 г., е напълно невярна. Същите източници твърдят, че Атина изобщо не е обсъждала подобен сценарий – особено на официално и висше военно ниво.\r\nАпостолакис и Акар са се фокусирали върху военните въпроси и не са обсъждали политическите въпроси, засягащи двустранните отношения..Тереза Герова", "date": "2018.05.24", "title": "Kathimerini: В опит за отслабване на напрежението в Егейско море - началниците на Генералните щабове на армиите на Гърция и Турция са провели серия разговори"}
{"url": "http://www.focus-news.net/news/2018/05/24/2525763/babh-balgariya-poluchi-statut-na-darzhava-svobodna-ot-klasicheskata-chuma-po-svinete.html", "text": "Световната организация за здравеопазване на животните (OIE) официално призна България като държава, „свободна от класическа чума по свинете“ и това става по време на Генералната Сесия на организацията, която се провежда тази седмица в Париж, Франция. Това съобщиха от пресцентъра на Българската агенция по безопасност на храните (БАБХ).\r\nДнес, на 24 май, България ще получи здравния сертификат за официално признат статут по време на тържествена церемония на Световната Асамблея на делегатите на OIE в Париж.\r\nОIE е единствената организация, чиито стандарти по здравеопазване на животните са признати като референтни от Световната търговска организация (СТО).\r\nПредоставянето на официален статут, признат от OIE, има голямо значение за икономическото развитие на страната, посочи Дамян Илиев, изпълнителен директор на Българската агенция по безопасността на храните. \r\nПрез 2016 г. Европейската комисия прие Решение, с което допусна България да търгува с живи прасета в рамките на Европейския съюз, след като преди това имаше повече от 10 годишна забрана, наложена във връзка с контрола на заболяването класическа чума свине.", "date": "2018.05.24", "title": "БАБХ: България получи статут на държава, свободна от класическата чума по свинете"}
{"url": "http://www.focus-news.net/news/2018/05/24/2525757/kmetat-na-sofiya-yordanka-fandakova-vseki-24-may-praznuvame-vazrazhdaneto-na-znanieto-kato-sila-i-obsht-slovesen-nebosvod-koyto-ni-pravi-narod-s-badeshte.html", "text": "Всеки 24 май празнуваме възраждането на знанието като сила и духовно единство, като общ словесен небосвод, който ни прави народ с бъдеще. Това каза кметът на София Йорданка Фандъкова в празничното си слово по повод 24 май – Ден на българската просвета и култура и на славянската писменост, предаде репортер на Агенция „Фокус“.\r\n„27 години преди Освобождението на България нашите възрожденци започват да празнуват велико дело на светите братя Кирил и Методий. И както пише в своите спомени българският учител Йоаким Груев – от година на година тържественото празнуване се обобщи из цяла България и от училищен празник, какъвто беше в началото, достигна до всеобщ народен Великден. Тази великденска тържествена на деня, както по-късно ще я нарече Иван Вазов, се усеща и тук днес. Това е нашият просветен Великден“, обясни кметът. „Всеки 24 май празнуваме възраждането на знанието като сила и духовно единство, като общ словесен небосвод,, който ни прави народ с бъдеще“, заяви Фандъкова\r\n„Днес бях решила да говоря за реформата, която започна българското образование, но ще го направя само с едно изречение.  Зад всички допълнителни финансови средства за заплати, курсове за квалификация, за модерни класни стаи и оборудване стои една голяма цел – да възродим учителската професия като мисия, да върнем онзи заряд, който българските учители винаги са имали. На лидери, които водят, показват посоки, откриват хоризонти пред нашите деца и пред нас като нация“, заяви тя. \r\n„Искрено вярвам, че най-истинската кауза, която може да обедини нашата обща енергия и стремеж е образованието. Колкото и да е странно дори тежките спорове кой автор да отпадне от учебниците са доказателство затова. Голямата промяна започва в момента, в който врата на класната стая се затвори и учителят застане срещу онези 30 изпитателни, любопитни или разсеяни детски погледи и те заедно се превърнат в един клас, в една общност“, каза в словото си кметът. „И вие скъпи ученици и деца, станете съучастници в това откривателство, в което ще научите най-важното – какви искате да бъдете. Запомнете смартфоните не са по-умни от вас, нито могат повече от вас. Не им давайте да управляват живота ви. Модерният виртуален хейт не ни прави нито знаещи, нито истински критични. Думите, които имат силата да променят са в общуването, което създава общност на споделяне и градеж. Честит празник“, допълни Йорданка Фандъкова. \r\nЦветелин ДИМИТРОВ", "date": "2018.05.24", "title": "Кметът на София Йорданка Фандъкова: Всеки 24 май празнуваме възраждането на знанието като сила и общ словесен небосвод, който ни прави народ с бъдеще"}
{"url": "http://www.focus-news.net/news/2018/05/24/2525766/petko-petkov-su-sv-kliment-ohridski-varna-tarzhestvoto-ni-po-sluchay-24-may-e-sachetano-s-nagrazhdavane-ot-sastezanieto-po-balgarski-ezik-i-literatura-za-iv-klas.html", "text": "Тази година тържеството по случай 24 май е съчетано с награждаване от състезанието по български език и литература за IV клас, което по наша инициатива и с подкрепата на Община Варна, тази година се превърна в общинско. Това каза за Радио „Фокус“ – Варна директорът на училището Петко Петков. „Направено е по формат на PISA т.е. за четене с разбиране, при което децата се представиха изключително добре“, добави той. По думите му след краткото тържество ученици, преподаватели и всички желаещи ще се отправят към площада, за да се включат в общоградското шествие със знамена и плакати на училището. „Надявам се по традиция това да се превърне в един светъл празник и времето да е с нас“, добави Петко Петков.\r\nТой посочи също, че успоредно с всички предстоящи училищни събития, в началото на месец юни, в рамките на фестивала „Варненско лято“, в училището ще няколко дни ще се проведждат пърформънси на български творец, който живее в Париж. „Материалът, който предварително видях на фотографиите, ме обнадеждава, че ще се получи нещо невероятно“, допълни Петко Петков. През юли месец предстои, след получаване на официалната кореспонденция, училището да бъде и домакин за снимки на нов български филм, който ще е посветен на образованието.\r\nМилена СТОЕВА", "date": "2018.05.24", "title": "Петко Петков, СУ „Св. Климент Охридски“ – Варна: Тържеството ни по случай 24 май е съчетано с награждаване от състезанието по български език и литература за IV клас"}
{"url": "http://www.focus-news.net/news/2018/05/24/2525759/prezidentat-rumen-radev-ako-iskame-detsata-ni-da-rastat-v-strana-na-znanieto-i-prosvetata-tryabva-da-sme-neprimirimi-kam-nevezhestvoto.html", "text": "Събрали сме се да почетем празника на буквите и знанието, на просветата и културата. Това каза президентът Румен Радев в празничното си слово по повод 24 май – Ден на българската просвета и култура и на славянската писменост, предаде репортер на Агенция „Фокус“. „Повече от век на тази дата споменаваме светите братя Кирил и Методий, св. Климент Охридски, първите ни книжовници, които почитаме като светци. Цитираме Паисий, Вазов, Михайловски. Ще го направим и днес. Но ако искаме децата ни да растат в страна на знанието и просветата, трябва да сме непримирими към невежеството, а това започва още с правописа. Той е първият урок по демокрация, защото в него всяка буква, всеки символ има свой смисъл и място, а голямата буква е само първа сред равни“, заяви Радев. По думите му следващата стъпка е речникът. „Когато думите изпадат в забрава, с тях си отива и част от света. С думите погива и смисълът. Днес оплакваме свободата на словото, но за да постигнем свободата, първо трябва да владеем словото. Третата стъпка е знанието. Всеки го трупа според своите способности и усърдие. Но и най-ученият не трябва да забравя смирението, защото всеки знае нещо, което другите не знаят“, допълни президентът. Според него най-важната стъпка е свободата на духа. „Нея никой не получава даром и завинаги. Тя се отвоюва ден след ден със знание срещу невежеството, с кураж срещу лъжата, с характер срещу натиска“, каза още Румен Радев.\r\nЦветелин ДИМИТРОВ", "date": "2018.05.24", "title": "Президентът Румен Радев: Ако искаме децата ни да растат в страна на знанието и просветата, трябва да сме непримирими към невежеството"}
{"url": "http://www.focus-news.net/news/2018/05/24/2525760/blagoevgrad-s-podnasyane-na-ventsi-i-tsvetya-pred-pametnika-na-svetite-bratya-kiril-i-metodiy-zapochna-praznichnata-programa-na-obshtinata-po-povod-24-may.html", "text": "С поднасяне на венци и цветя пред паметника на светите братя Кирил и Методий, който се намира в двора на Национална хуманитарна гимназия „Св. св. Кирил и Методий“, започна празничната програма на Община Благоевград по повод 24 май, предаде репортер на Радио „Фокус“-Пирин. В честването се включиха ученици от учебните заведения в града, кметът на Благоевград д-р Атанас Камбитов, зам.-кметът по финанси Иво Николов, зам.-кметът по култура и хуманитарни дейности Христина Шопова, областният управител Бисер Михайлов, председателят на Общински съвет-Благоевград Радослав Тасков, областният координатор на ГЕРБ-Благоевград и народен представител Даниела Савеклиева. През града премина празнично шествие, което бе съставено от 2 лъча – единият тръгна от гимназията, чиито патрон са светите братя, а другият - от сградата на Съдебната палата. Двата лъча се събраха на площад „Македония“, където започна празничен концерт. В началото на концерта кметът Камбитов приветства всички присъстващи. Той отбеляза, колко важна е ролята на учителите днес и честити празника на всички жители на Благоевград.\r\nЛора КАЛЧЕВА", "date": "2018.05.24", "title": "Благоевград: С поднасяне на венци и цветя пред паметника на светите братя Кирил и Методий започна празничната програма на Общината по повод 24 май"}
{"url": "http://www.focus-news.net/news/2018/05/24/2525764/prezidentat-rumen-radev-po-patya-na-duha-i-znanieto-imame-edna-shtastliva-oris-nashiyat-ezik.html", "text": "По пътя на духа и знанието имаме една щастлива орис – нашият език. Това каза президентът Румен Радев в празничното си слово по повод 24 май – Ден на българската просвета и култура и на славянската писменост, предаде репортер на Агенция „Фокус“. „Тази реч \"омайна и сладка\", която ние мислим, обичаме, откриваме, сънуваме и която трябва да съхраняваме, защото днес все по-често пишем нехайно. Говорим с шепот думи, а значението все по-рядко се цени. Чудно ли е тогава, че все по-малко чуваме истината?“, попита Радев. По думите му днес празнуваме знанието и просветата. \r\n„Невежеството няма празник, но то заема всеки сантиметър, опразнен от културата. В тази вечна битка на светлината с тъмата пожелавам на всички вас, скъпи ученици, скъпи българи, да бъдете както се пее в химна на Михайловски – \"сеятели на правдата\". Грамотни, свободни и достойни. Поклон пред святото дело на българския учител. Успех по пътя към знанието на вас, скъпи ученици. Честит празник“, каза още Румен Радев.\r\nЦветелин ДИМИТРОВ", "date": "2018.05.24", "title": "Президентът Румен Радев: По пътя на духа и знанието имаме една щастлива орис – нашият език"}
{"url": "http://www.focus-news.net/news/2018/05/24/2525761/nikola-belishki-kmet-na-obshtina-panagyurishte-znanieto-ne-e-himera-a-blagodat-i-dar-to-se-nasledyava-i-se-predava-ot-pokolenie-na-pokolenie.html", "text": "Всяка година на 24 май българите празнуваме своето извисяване на народ, вградил своята духовност в темелите на Европа. Това каза в приветственото си слово по повод 24 май кметът на Община Панагюрище Никола Белишки, съобщиха от пресцентъра на Общината. Той подчерта, че Денят на светите братя не търси мястото ни в историята, а символизира нашия принос на сътворци на днешната цивилизация. „Бих искал, най-напред да поздравя всички Вас – представителите на българската култура, наука, образование и изкуство. Да изкажа благодарност към тези, които са избрали словото, науката, баграта и музиката за свое поприще, за това, че в трудния делник продължавате все така възрожденски да водите нас българите в света на знанието и духовността. Затова, че продължавате да крепите българщината, да съхранявате родния език и култура, да възпитавате поколенията след нас. Затова, че неуморно и с любов продължавате да засявате семена на мъдрост и дух в браздите на времето. Знанието не е химера, а благодат и дар – то се наследява, предава от поколение на поколение, натрупва се и се съхранява от човек на човек, от страница на страница. То ни дава уникалния шанс да сме различни и „с книжовността, таз сила нова съдбата си да променим“. Дава ни самочувствие и мощ и е най-сигурната инвестиция, която времето не обезценява. Помнете, че всичко – и велико, и обикновено – започва от ученическия чин, от Аз, Буки, Веди, от пространството на духа. Помнете, че училището е дом на душата и затова завинаги ще бъде ваш дом!“, каза в словото си Белишки. Той се обърна към младите хора с думите: „Знайте, че вие сте част от една от най-древните от съществуващите днес културни нации на Европа – но не просто живи отломки от древна култура, а и градивни частици от бъдещето на човечеството. Бъдете непокорни, но разумни, бъдете нестандартни, но отговорни! Съхранете своето древно наследство от мъдрост и дух! Използвайте неговата сила, за да сбъдвате мечтите си! И нека то да осветява вашия път „към светли бъднини!“.", "date": "2018.05.24", "title": "Никола Белишки, кмет на Община Панагюрище: Знанието не е химера, а благодат и дар – то се наследява и се предава от поколение на поколение"}
{"url": "http://www.focus-news.net/news/2018/05/24/2525769/faz-sled-neuspeshna-detonatsiya-na-bomba-v-drezden-politsiyata-opredeli-situatsiyata-kato-slozhna-i-opasna.html", "text": "След неуспешна детонация на снаряд от Втората световна война, открит в саксонската столица Дрезден, полицията предупреди, че ситуацията остава „сложна и опасна“, съобщава германският национален ежедневник Die Frankfurter Allgemeine Zeitung. \r\n„Сега чакаме да спре огъня, за да се охлади бомбата\", информира говорителят на полицията Марко Лаке в четвъртък сутрин. „Само тогава експертите може да направят оглед и да посъветват какво да се предприеме. Има различни възможности, закоито сега не искам да спекуларам“, допълни Лаке. \r\nПланираното обезвреждане на снаряда от Втората световна война в Дрезден бе неуспешно - в сряда вечерта се стигна до експлозия, последвана от пожар. Огънят доведе до нов взрив. „Има само малки щети. За щастие няма ранени“, съобщиха правоохранителните органи. \r\nМеждувременно стана ясно, че заради създалата се ситуация в Дрезден полетите на местното летище са временно преустановени, след като Управлението на въздушния трафик призова за блокиране на въздушното пространство над града. Тереза Герова", "date": "2018.05.24", "title": "FAZ: След неуспешна детонация на бомба в Дрезден – полицията определи ситуацията като „сложна и опасна“"}
{"url": "http://www.focus-news.net/news/2018/05/24/2525770/dobrich-istoricheski-lichnosti-arhitektura-bit-i-folklorno-bogatstvo-predstavya-po-netraditsionen-nachin-izlozhba-v-darzhaven-kulturen-institut-dvoretsa-v-balchik.html", "text": "Исторически личности, архитектура от различни периоди, бит и фолклорно богатство на българите и всичко това сътворено от захар за първи път в България е представено на живо в галерия “Тихото гнездо” в Държавен културен институт – Културен център (ДКИ-КЦ) „Двореца“ в Балчик, предаде кореспондентът на Радио „Фокус”. Изложбата бе тържествено открита в празничния ден. Проектите на колаборация “Моята България” са напуснали виртуалното пространство, пренасяйки се в Архитектурно-парковия комплекс край морето. Църквата “Свети Стефан”, но в нейния захарен вариант, е пристигнала от Истанбул специално за откриване на изложбата. Кулинарният шедьовър на габровката Мария Озтьорк е създаден по случай реставрирането на Желязната църква и беше представен на официалния обяд в Българската Екзархия, даден по случай завършването на реставрацията на българската църква. По-голямата част от участниците в колаборация “Моята България” упражняват професии, които не са свързани с кулинарството. Сред тях има финансист, юрист, архитект, учител, филолог, управител на агенция за недвижими имоти. Някои от тях от дълги години живеят извън страната – в Канада, Великобритания, Испания, Турция и много други страни. Всички те обаче съхраняват своите български корени в своето светоусещане и им дават изражение чрез способността си да творят захарни произведения. Идеята да покажат творенията пред цяла България възниква през миналата година. \r\nВсички участници се обединяват около идеята тематиката на произведенията им да е 24 май – денят на българската просвета и култура и славянската писменост. Проектът досега се реализира единствено в интернет пространството. От днес за първи път захарните шедьоври са показани на живо в галерия “Тихото гнездо”. Участници в изложбата са едни от най-добрите декоратори на торти в България - Силвия Колева, Диана Петракиева, Албена, Божидарова, Мариела Иванова, Беатрис Янева, Мария Паликова, Ралица Камбурова, Мария Гечекова, Марина Дановска, Светла Петрова, Мария Озтюрк, Милена Димитрова, Зорница Никифорова, Емануела Цакова, Зюбейра Адемова. Посетителите на изложбата могат да разгледат копие на книгата „Под игото“, образите на светите братя Кирил и Методий, скулптура на Хан Аспарух, образът на Левски, икона на Св. Иван Рилски, копие и на самия „Дворец“ в Балчик. В част от сладките творения е въплътена красотата на българката, други показват розобер и жътва. Един от експонатите показва “канатицата” - основен елемент в чипровските килими, част от списъка на ЮНЕСКО за световно нематериално наследство.  Уникатите във форма на торта могат да бъдат разгледани в галерия “Тихото гнездо” до 11 юни.\r\nЖулиета НИКОЛОВА", "date": "2018.05.24", "title": "Добрич: Исторически личности, архитектура, бит и фолклорно богатство представя по нетрадиционен начин изложба в Държавен културен институт „Двореца“ в Балчик"}
{"url": "http://www.focus-news.net/news/2018/05/24/2525765/vitseprezidentat-iliyana-yotova-24-may-e-praznik-koyto-ne-pozvolyava-da-ima-delenie-na-horata-zashtoto-balgariya-se-rodi-ot-slovoto-i-ot-knizhninata.html", "text": "24 май е празник, който не позволява да има деление на хората, на гражданите на България, защото България се роди от словото и от книжнината. Това заяви във Велики Преслав вицепрезидентът Илияна Йотова, предаде репортер на Радио „Фокус“ - Шумен. „България тръгна тук, от Велики Преслав, за да разпростре невероятно богата култура, духовност и писменост, която днес достига до 300 милиона души по целия свят. Тези ценности трябва да знаем и помним днес. Всяка друга злоба на деня и политикантстване са неуместни“, заяви Йотова. По думите ѝ 24 май е най-обединяващият празник. Тя посочи решаващата роля на Кирило-Методиевото дело, на техните ученици и следовници. „Заради България славянската писменост и език оцеляха и стана възможно раждането на третата християнска цивилизация - славянската цивилизация. Започнало като политическа задача, Великоморавската мисия нямаше да успее и да оцелее това дело без България, без визионерството на един голям владетел - княз Борис Първи, който именно тук не просто прие учениците на Кирил и Методий, но създаде условията за развитието на най-богатата книжнина в ранното Средновековие. България трябва да помни едно - българските букви, кирилските букви се родиха във Велики Преслав, оттам тръгна тази цивилизация. Всякаква друга спекулация с това кой как е създал кирилицата означава да поругаваме паметта на Светите братя и на техните ученици и на всички, които от българското Възраждане до днес пазят паметта и тяхното дело“, заяви Илияна Йотова. Вицепрезидентът Йотова се включи в тържествата във Велики Преслав в Деня на българската просвета и култура и славянската писменост. Посещението е част от държавното пътуване на вицепрезидента по стъпките на светите братя Кирил и Методий и техните ученици  свързано е и с юбилейната за Велики Преслав годишнина от обявяването на града за столица на България преди 1125 г., чието официално отбелязване ще бъде през септември.\r\nИвелина ИВАНОВА", "date": "2018.05.24", "title": "Вицепрезидентът Илияна Йотова: 24 май е празник, който не позволява да има деление на хората, защото България се роди от словото и от книжнината"}
{"url": "http://www.focus-news.net/news/2018/05/24/2525767/nayden-shopov-pp-gerb-ezikat-i-knizhninata-sahraniha-prez-vekove-na-izpitaniya-balgarskata-natsionalna-identichnost.html", "text": "Денят на славянската писменост и българската просвета и култура e  най-светлата дата в календара на българщината, каза в приветствие по повод 24 май Найден Шопов, Областен координатор на ПП ГЕРБ-Пазарджик, съобщиха от пресцентъра на партията в областния град. Той подчерта, че преди повече от 1150 години  славянският  свят става неотделима част от духовната общност на европейската цивилизация, а езикът ни е признат за „свещен”.  \r\n„Българите получиха признанието не само  да общуват с Бога на собствения си език, но и  да създават писменост,  които да запази  заветите  им  за поколенията. Това е  българската духовна революция в средните векове.  Днес с гордост  си припомняме думите на Вазов : И ний, сме дали нещо на света, на вси славяни книги да четат.“ Езикът и книжнината съхраниха през векове на изпитания българската национална идентичност , за да можем  в днешно време да имаме самочувствието на равноправни и достойни жители на Европа. И в днешното време на предизвикателства  толкова повече ни е необходимо да не забравяме, че българските книжовници сновяха из пределите на родината неуморни, за да запалят отново пламъка на българщината и да възродят България“, каза още в словото си Шопов. Той припомни, че с преклонение трябва да обърнем поглед към делото на просветителите, което живее и днес във всяка класна стая, във всеки поглед на учителя, който с търпение и обич разкрива необятния свят на науката пред нашите деца. Затова на 24 май благодарим на всички, които всеки ден водят нашите млади хора по пътя на знанието. „На българските учители, на нашите творци  и на всички хора на духа желая здраве,  вдъхновение и много успехи. Нека продължаваме  да доказваме, че сме наследници на  древна и богата култура, която е неотменна част от ценностите на Европа!“, завърши обръщението си Найден Шопов.\r\nАлбена ЖИЛЕКОВА", "date": "2018.05.24", "title": "Найден Шопов, ПП ГЕРБ: Езикът и книжнината съхраниха през векове на изпитания българската национална идентичност"}
{"url": "http://www.focus-news.net/news/2018/05/24/2525773/sofiya-zadrastvane-se-e-obrazuvalo-na-30-km-na-am-hemus-v-posoka-varna.html", "text": "Задръстване се е образувало на 30 км на АМ „Хемус“, преди тунел „Витиня“, в посока Варна, съобщи читател на Агенция „Фокус“. В района вали проливен дъжд, пътните настилки са мокри и хлъзгави.", "date": "2018.05.24", "title": "София: Задръстване се е образувало на 30 км на АМ „Хемус“ в посока Варна"}
{"url": "http://www.focus-news.net/news/2018/05/24/2525768/gvardeytsi-podnesoha-ventsi-ot-imeto-na-ofitsialnite-litsa-pred-pametnika-na-svetite-bratya-kiril-i-metodiy-v-stolitsata.html", "text": "Гвардейци поднесоха венци от името на официалните лица пред паметника на светите братя Кирил и Методий в столицата, предаде репортер на Агенция „Фокус”. Венците бяха поднесени под звуците на представителната част на Гвардейския духов оркестър.\r\nЦветелин ДИМИТРОВ", "date": "2018.05.24", "title": "Гвардейци поднесоха венци от името на официалните лица пред паметника на светите братя Кирил и Методий в столицата"}
{"url": "http://www.focus-news.net/news/2018/05/24/2525775/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "След неуспешна детонация на снаряд от Втората световна война, открит в саксонската столица Дрезден, полицията предупреди, че ситуацията остава „сложна и опасна“, съобщава германският национален ежедневник Die Frankfurter Allgemeine Zeitung. \r\n„Сега чакаме да спре огъня, за да се охлади бомбата\", информира говорителят на полицията Марко Лаке в четвъртък сутрин. „Само тогава експертите може да направят оглед и да посъветват какво да се предприеме. Има различни възможности, закоито сега не искам да спекуларам“, допълни Лаке. \r\nПланираното обезвреждане на снаряда от Втората световна война в Дрезден бе неуспешно - в сряда вечерта се стигна до експлозия, последвана от пожар. Огънят доведе до нов взрив. „Има само малки щети. За щастие няма ранени“, съобщиха правоохранителните органи. \r\nМеждувременно стана ясно, че заради създалата се ситуация в Дрезден полетите на местното летище са временно преустановени, след като Управлението на въздушния трафик призова за блокиране на въздушното пространство над града.\r\n*** През последните години федералното правителство на Германия затегна законите за бежанците и улесни процедурите за депортирането на отхвърлените кандидати за убежище. Въпреки това през първите три месеца на годината почти всяко второ депортиране на лица от страната се е провалило, съобщава водещото германско издание Der Spiegel, като се позовава на медийни доклади, изготвени въз основа на данни на полицията. \r\nПрез първото тримесечие на 2018 г. са депортирани 5548 отхвърлени търсещи убежище. През същия период обаче властите са били принудени предварително да отменят 4752 депортации, защото засегнатите лица не са били намерени. В 75 случая пилотите или техните авиокомпании са отказали да изпълнят полетите. \r\nПоради тази причина 314 депортации са анулирани през 2017 г., през 2016 г. е имало 139 подобни случая. Йорг Хандверг, член на борда на профсъюза на пилотите, оправдава подхода им. „Ако някой на борда се държави агресивно, капитанът трябва да преосмисли заповедта“, обясни Хандверг. \r\nСпоред федералното правителство към декември 2017 г. около 229 000 души са били принудени да напуснат страната. Около половината от тях са търсещи убежище (почти 119 000); останалите включват например лица с изтекли разрешения за пребиваване. В Берлин уверяват, че миналата година от Германия са депортирани около 24 000 души, а други близо 29 600 души са напуснали пределите й доброволно.\r\n*** Германският финансов гигант „Дойче Банк“, една от най-големите търговски банки в Европа, обяви значително намаляване на своя дялов капитал. В тази връзка ще бъдат закрити седем хиляди работни места, или около 25 % от позициите в тази област, съобщава икономическото издание Das Handelsblatt, като се позовава на изявление от банката, разпространено преди годишното общо събрание на ръководството й.\r\nПрез следващите месеци  „Дойче Банк“ ще намали броя на заетите на пълен работен ден до „доста под 90 хиляди“ души. Към настоящия момент за финансовата институция работят около 97 хиляди души от цял свят. \r\nПри търговията с акции в бъдеще „Дойче Банк“ възнамерява да се фокусира върху електронните решения и най-важните си клиенти в бъдеще. При финансирането на хедж фондовете обемът на баланса трябва да намалее с около 50 милиарда евро, което е една четвърт от настоящия.\r\n***", "date": "2018.05.24", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/05/24/2525774/der-spiegel-pochti-vsyako-vtoro-planirano-deportirane-na-othvarleni-bezhantsi-ot-germaniya-se-provalya.html", "text": "През последните години федералното правителство на Германия затегна законите за бежанците и улесни процедурите за депортирането на отхвърлените кандидати за убежище. Въпреки това през първите три месеца на годината почти всяко второ депортиране на лица от страната се е провалило, съобщава водещото германско издание Der Spiegel, като се позовава на медийни доклади, изготвени въз основа на данни на полицията. \r\nПрез първото тримесечие на 2018 г. са депортирани 5548 отхвърлени търсещи убежище. През същия период обаче властите са били принудени предварително да отменят 4752 депортации, защото засегнатите лица не са били намерени. В 75 случая пилотите или техните авиокомпании са отказали да изпълнят полетите. \r\nПоради тази причина 314 депортации са анулирани през 2017 г., през 2016 г. е имало 139 подобни случая. Йорг Хандверг, член на борда на профсъюза на пилотите, оправдава подхода им. „Ако някой на борда се държави агресивно, капитанът трябва да преосмисли заповедта“, обясни Хандверг. \r\nСпоред федералното правителство към декември 2017 г. около 229 000 души са били принудени да напуснат страната. Около половината от тях са търсещи убежище (почти 119 000); останалите включват например лица с изтекли разрешения за пребиваване. В Берлин уверяват, че миналата година от Германия са депортирани около 24 000 души, а други близо 29 600 души са напуснали пределите й доброволно. Тереза Герова", "date": "2018.05.24", "title": "Der Spiegel: Почти всяко второ планирано депортиране на отхвърлени бежанци от Германия се проваля"}
{"url": "http://www.focus-news.net/news/2018/05/24/2525772/kostadin-varev-kmet-na-obshtina-belovo-nash-dalg-e-da-pomnim-i-prodalzhim-deloto-na-slavyanskite-parvouchiteli.html", "text": "Денят на българската просвета и култура и на славянската писменост е най-светлият и най-българският празник за всички нас. Това каза в приветственото си слово по повод 24 май, кметът но Община Белово Костадин Варев, съобщиха от пресцентъра на Общината. „Всяка година на този ден тържествените слова „Върви, народе възродени…“ ни връщат назад във времето, за да си спомним светите личности на братята Кирил и Методий - създателите на българската азбука, на българската писменост и книжнина. Наш дълг е да помним и продължим делото на Славянските първоучители. Поздравявам с празника всички учители и ученици от училищата, детските гради и школите на територията на община Белово и всички читалищни дейци и самодейни групи за труда и постоянството им, за вдъхновението и дръзновението, с което отстояват българската идентичност“, каза още в словото си Варев. Той пожела на зрелостниците от Випуск 2018 достойно представяне на държавните зрелостни изпити и успех в реализиране на мечтите им.", "date": "2018.05.24", "title": "Костадин Варев, кмет на Община Белово: Наш дълг е да помним и продължим делото на Славянските първоучители"}
{"url": "http://www.focus-news.net/news/2018/05/24/2525762/balgarskata-delegatsiya-vodena-ot-premiera-boyko-borisov-pristigna-v-bazilikata-san-klemente-v-rim-za-da-otdade-pochit-na-sv-kiril.html", "text": "Българската делегация, водена от премиера Бойко Борисов, пристигна в базиликата „Сан Клементе\" в Рим, предаде репортер на Агенция \"Фокус\". Там заедно с македонската делегация, предвождана от министър-председателя Зоран Заев ще присъстват на молебен, който ще бъде отслужен на гроба на св. Константин Кирил Философ. За първи път двете страни почитат съвместно паметта и делото на светите равноапостоли Кирил и Методий и са заедно на мероприятие по повод 24 май. \r\n„Сан Клементе\" е християнска базилика в Рим. На 14 февруари 869 г. там е погребан св. Кирил Философ. Гробът на св. Кирил е обкръжен от мемориални украшения, подарени от различни славянски народи. През 1929 г. е поставена мозайка с портрета на св. Кирил и с надписи на български и италиански език, подарък от Българската православна църква.\r\nДеница КИТАНОВА", "date": "2018.05.24", "title": "Българската делегация, водена от премиера Бойко Борисов, пристигна в базиликата „Сан Клементе\" в Рим, за да отдаде почит на св. Кирил"}
{"url": "http://www.focus-news.net/news/2018/05/24/2525771/makedonskata-delegatsiya-nachelo-s-premiera-zoran-zaev-pristigna-v-bazilikata-san-klemente-v-rim.html", "text": "Македонската делегация, начело с премиера Зоран Заев, пристигна в базиликата \"Сан Клементе\" в Рим, предаде репортер на Агенция \"Фокус\".\r\nTе ще почетат паметта на св. Кирил заедно с българската делегация, която вече се намира в базиликата. За първи път двете страни почитат съвместно паметта и делото на светите равноапостоли Кирил и Методий.\r\nДеница КИТАНОВА", "date": "2018.05.24", "title": "Македонската делегация, начело с премиера Зоран Заев, пристигна в базиликата \"Сан Клементе\" в Рим"}
{"url": "http://www.focus-news.net/news/2018/05/24/2525778/sport-predstoi-tegleneto-na-zhrebiya-za-rolan-garos.html", "text": "Тази вечер ще бъде изтеглен жребият за основната схема при дамите и мъжете за Откритото първенство на Франция по тенис. Церемонията ще започне в 20:00 часа.\r\nНа тазгодишното издание на „Ролан Гарос“ Григор Димитров ще бъде поставен под номер четири в схемата в Париж - за първи път в кариерата си. Миналата година най-добрият български тенисист успя да достигне до третия кръг на турнира, където отстъпи пред Пабло Кареньо Буста. \r\nДвубоите от основната схема на „Ролан Гарос“ 2018 започват в неделя.", "date": "2018.05.24", "title": "Спорт: Предстои тегленето на жребия за „Ролан Гарос“"}
{"url": "http://www.focus-news.net/news/2018/05/24/2525779/ministar-rumen-porozhanov-razplashtatelnite-agentsii-tryabva-da-badat-nashtrek-po-otnoshenie-na-efektivnostta-na-razhodite.html", "text": "Разплащателните агенции имат изключително важна роля при оценката и предефинирането на Общата селкостопанска политика (ОСП), защото ежедневното управление на инструментите на ОСП е в техни ръце. Това заяви министърът на земеделието, храните и горите Румен Порожанов при откриването на конференцията на директорите на разплащателните агенции, която се провежда под егидата на Българското председателство на Съвета на ЕС, съобщиха от пресцентъра на Министерството на земеделието, храните и горите.\r\n„Експертите от разплащателните агенции са хората, които най-добре разбират и осъзнават мащабите на разходите и административната тежест, която се генерира при прилагането на ОСП.  Те трябва да бъдат нащрек по отношение на ефективността на разходите“, подчерта Порожанов.\r\n„За да обезпечим правилното разходване на средствата от Европа е задължително да гарантираме както правата на нашите бенефициери, така и да изградим системите за контрол, без които разплащателните агенции не могат да функционират. Промяната и модернизацията на административните процеси следва да бъде разглеждана в организационен, законодателен и технологичен аспект“, заяви от своя страна Живко Живков, изпълнителен директор на Държавен фонд „Земеделие“, българската Разплащателна агенция, която е и домакин на конференцията.", "date": "2018.05.24", "title": "Министър Румен Порожанов: Разплащателните агенции трябва да бъдат нащрек по отношение на ефективността на разходите"}
{"url": "http://www.focus-news.net/news/2018/05/24/2525782/andrus-ansip-neprikosnovenostta-na-lichniya-zhivot-na-evropeyskite-grazhdani-shte-bade-po-dobre-zashtitena-ot-25-may-a-predpriyatiyata-shte-polzvat-edin-i-sasht-nabor-ot-pravila-v-tseliya-es.html", "text": "От 25 май в ЕС ще се прилагат нови правила за защита на данните. Това съобщиха от пресцентъра на Представителството на ЕК в България. Андрус Ансип, заместник-председател, отговарящ за цифровия единен пазар посочи: „Утре новите правила на Европа за защита на данните ще се превърнат в реалност. Неприкосновеността на личния живот на европейските граждани ще бъде по-добре защитена, а предприятията ще ползват един и същ набор от правила в целия ЕС. Надеждните правила за защита на данните са базата за функционирането на единния цифров пазар и за процъфтяването на интернет икономиката. Новите правила гарантират, че гражданите могат да имат доверие в начина, по който данните им се използват, и че ЕС може да се възползва максимално от възможностите, предлагани от основаната на данни икономика. Нашите нови правила за защита на данните бяха договорени поради конкретна причина: две трети от европейците бяха обезпокоени от начина, по който се обработваха данните им, и имаха чувството, че не могат да контролират информацията, която предоставят онлайн. Предприятията се нуждаят от яснота, за да могат да разгърнат дейността си в ЕС по безопасен начин. Неотдавнашните скандали с данните потвърдиха, че с по-строги и по-ясни правила за защита на данните постъпваме правилно в Европа“. \r\nКомисарят по въпросите на правосъдието, потребителите и равнопоставеността между половете Вера Йоурова коментира: „Личните данни са златото на 21-ви век. Ние оставяме данните си на практика с всяка направена стъпка, особено в цифровия свят. Що се отнася до личните данни днес, хората са изложени като в аквариум. Защитата на данните е основно право в ЕС. Благодарение на новите правила европейските граждани отново ще могат да упражняват контрол върху своите данни. Сега имаме избор и можем да решим какво става и кой с какви видове данни разполага. Можете да попитате и предприятията трябва да ви отговорят. Можете също така да вземете данните си, ако решите повече да не използвате съответната услуга. Предприятията също ще имат полза от новите правила, тъй като тези правила ще бъдат едни и същи навсякъде и предприятията ще си взаимодействат само с един орган. Това улеснява разгръщането на стопанска дейност в друга държава членка. Правилата се основават на подход, отчитащ риска. Предприятията, които печелят пари от нашите данни, са натоварени с повече отговорности. Те следва също да дават нещо в замяна на потребителите — поне сигурността на техните данни. Предприятията, чиято основна дейност не включва обработката на данни, имат по-малко задължения и трябва най-вече да гарантират, че данните, които обработват, са защитени и се използват по законен начин. Ще има също така много строги правила. Всички, особено предприятията, които печелят от личните ни данни, ще имат интерес да спазват правилата. С Общия регламент относно защитата на данните Европа потвърждава цифровия си суверенитет и се подготвя за ерата на цифровите технологии. Освен това новите правила започват да налагат стандарт за неприкосновеността на личния живот в световен план. Те ще помогнат да се възвърне доверието, от което се нуждаем, за да успеем в една глобална цифрова икономика\".", "date": "2018.05.24", "title": "Андрус Ансип: Неприкосновеността на личния живот на европейските граждани ще бъде по-добре защитена от 25 май, а предприятията ще ползват един и същ набор от правила в целия ЕС"}
{"url": "http://www.focus-news.net/news/2018/05/24/2525784/general-andrey-botsev-ochakvam-uchenieto-balkan-bridges-v-sofiya-prez-2019-g-da-bade-dobar-primer-za-regionalno-voenno-satrudnichestvo-na-balkanite.html", "text": "Най-видимата област от военното сътрудничество между нас са тренировките и ученията. Те допринасят за развитието на двустранните и многостранни връзки между нашите въоръжени сили. Това заяви началникът на отбраната генерал Андрей Боцев при участието си в 12-тата годишна конференция на началниците на отбраната на балканските страни, съобщиха от пресцентъра на Министерство на отбраната. Събитието се проведе от 22 до 24 май 2018 г. в Белград, Сърбия. Основна тема в тазгодишното издание на конференцията бе “Сигурност и отбрана в киберпространството – рискове и възможности за успешно регионално сътрудничество”. \r\n„До момента провеждахме едно общо учение годишно. От следващата година, в допълнение към него, стартираме осъществяването на интернет базирани курсове, използвайки Мрежата на страните от Югоизточна Европа за подготовка и тренировка. Тази мрежа е разработена от участниците във форума с водеща страна България“, допълни началникът на отбраната. Той изрази своите очаквания, че общото учение Balkan bridges, на което София ще бъде домакин през 2019 г., ще бъде още един добър пример за регионално военно сътрудничество с участието на представители от всички участници във форума.\r\nНа конференцията в Белград присъстваха началниците на отбраната на Албания, Босна и Херцеговина, Гърция, Македония, Румъния, Сърбия, Турция, Черна гора. Те се обединиха в мнението си, че през годините този форум на военните ръководители на балканските страни се е утвърдил като добър пример за регионално сътрудничество между въоръжените сили и има потенциал за развитие. \r\n„През втория деветгодишен цикъл на тази важна инициатива, ние отново подчертаваме общата ни ориентация към подпомагане на регионалната стабилност и сигурност, както и нашата ангажираност за постигане на взаимно разбирателство, укрепване на вече установените и откриване на нови механизми за сътрудничество в Балканския регион“, се посочва в подписаното от началниците на отбраната съвместно изявление. В документа те споделят мнение, че нивото на военно сътрудничество следва да се повишава чрез годишно планиране на най-малко една допълнителна дейност по подготовката, сред които курсове, семинари, конференции и др., като се започне от 2019 г. Също така те залагат на използването на мрежата за обучение и подготовка в Югоизточна Европа за провеждането на онлайн курсове, които са включени в списъка на съвместните дейности и учения за подготовка.  \r\nВ рамките на програмата на събитието участниците одобриха годишните доклади на Координационната група и на подгрупите „Обучение, подготовка и учения“ и „Асиметрични заплахи“.", "date": "2018.05.24", "title": "Генерал Андрей Боцев: Очаквам учението Balkan bridges в София през 2019 г. да бъде добър пример за регионално военно сътрудничество на Балканите"}
{"url": "http://www.focus-news.net/news/2018/05/24/2525783/afp-polet-mh17-e-svalen-s-raketa-ot-ruskite-voenni-tvardyat-sledovatelite.html", "text": "Екипът от международни следователи, разследващи трагедията с полет MH17 на „Малайзийските авиолинии“, разкриха за първи път, че ракетата, използвана за сваляне на самолета, е била транспортирана от руска военна бригада, предава AFP.\r\nСъвместният екип за разследване „стигна до заключението, че (ракетата) „Бук“, с който е свален MH17, е дошла от 53-ата противоракетна ракетна бригада, базирана в Курск в Русия\", каза нидерландският следовател Вилберт Паулисен. „53-ата бригада е част от руските въоръжени сили\", заяви експертът пред журналисти на пресконференция в родината му.\r\nПолет MH17 на „Малайзийските авиолинии“ бе свален над Източна Украйна през 2014 г. На борда му пътуваха 298 души от 17 страни, по-голямата част от които – нидерландци. Тереза Герова", "date": "2018.05.24", "title": "AFP: Полет MH17 е свален с ракета от руските военни, твърдят следователите"}
{"url": "http://www.focus-news.net/news/2018/05/24/2525776/d-r-atanas-kambitov-kmet-na-blagoevgrad-balgarskata-pismenost-i-kultura-ni-sahraniha-v-nay-tezhkite-mrachni-i-trudni-vremena.html", "text": "Българската писменост и култура ни съхраниха през всичките тези векове и то в най-тежките, мрачни и трудни времена. Това каза в обръщението си при отбелязването на Деня на българската просвета и култура и на славянската писменост на площад „Македония“ кметът на Благоевград д-р Атанас Камбитов, предаде репортер на Радио „Фокус“-Пирин. Той подчерта, че те ни обединяват и ни дават нашата идентичност в обединена Европа. „Дълбок поклон пред всички, които са посветили живота си на съхранението и предаването на словото българско. С гордост можем да повторим думите на патриарха на българската литература Иван Вазов: „И ний сме дали нещо на света и на вси славяни книга да четат“, заяви д-р Камбитов. \r\nПо думите му 24 май е ден, който обединява минало, настояще и история. „Всеки народ има своите поводи, причини да се гордее с миналото си и историята си. Преди 1 163 години се роди българската писменост. Делото на равноапостолите Кирил и Методий постави отпечатък върху развитието не само на България, но и на славянските народи. Остави отпечатък върху развитието на европейските цивилизации. Създаването на кирилицата е едно от най-значимите събития в историята на човешката култура. Светите братя и техните ученици ни оставиха безценно и неизчерпаемо  богатство - буквите. С тях пишем историята, градим настоящето и подготвяме бъдещето“, каза още д-р Атанас Камбитов.\r\nЛора КАЛЧЕВА", "date": "2018.05.24", "title": "Д-р Атанас Камбитов, кмет на Благоевград: Българската писменост и култура ни съхраниха в най-тежките, мрачни и трудни времена"}
{"url": "http://www.focus-news.net/news/2018/05/24/2525781/sofiya-v-narodnata-biblioteka-beshe-otkrita-izlozhba-balgarskata-rakopisna-traditsiya-prez-vekovete.html", "text": "В Народната библиотека беше открита изложба „Българската ръкописна традиция през вековете”, предаде репортер на Агенция „Фокус”. Изложбата бе посетена от президента Румен Радев, кмета на София Йорданка Фандъкова и министъра на образованието Красимир Вълчев. Към момента изложбата е отворена за свободно посещение. Тя е свързана и с част от мероприятията по повод 140-годишнината на Националната библиотека. Посветена е на развитието на българската ръкописна традиция през вековете. Най-ранните паметници във витрините датират от 13 век като продължава почти до края на 19 век. В последните витрини се показва преходът между ръкописната и печатната книга. В изложбата са включени ръкописите на след това отпечатаните книги. Има 11 табла, които представят хронологично етапите на развитието на ръкописа. \r\nПредставена е като акцент и традицията на 14 век с варианта, в който се усеща силното присъствие на владетеля Иван Александър. Късните ръкописи показват развитието в една по-различна епоха, но те също представят различни книжовни центрове, съществували в българските земи през османския период. Изложбата ще е отворена за посетители до 30 май 2018 година. \r\nСлед откриването на изложбата десетки граждани, много от които деца, се снимаха с президента на България Румен Радев.\r\nЦветелин ДИМИТРОВ", "date": "2018.05.24", "title": "София: В Народната библиотека беше открита изложба „Българската ръкописна традиция през вековете”"}
{"url": "http://www.focus-news.net/news/2018/05/24/2525780/plovdiv-priklyuchi-praznichnoto-shestvie-v-grada-po-povod-denya-na-balgarskata-prosveta-i-kultura-i-na-slavyanskata-pismenost.html", "text": "Приключи празничното шествие в Пловдив по повод Деня на българската просвета и култура и на славянската писменост, предаде репортер на Радио \"Фокус\"-Пловдив. Ученици и учители от всички пловдивски училища преминаха през Главната улица в Пловдив и стигнаха до Централен площад, скандирайки името на училището си. Красивите колони бяха приети с много аплодисменти и възгласи от насъбралите се хора на площада.\r\nПразничният ден започна в Актовата зала на Хуманитарната гимназия „Св.св. Кирил и Методий” в Пловдив, където през 1851 година за първи път е отбелязан празника по инициатива на Найден Геров.  В залата и тази година бяха връчени отличията – Почетен знак на Пловдив и почетна значка и грамоти на учители за техни заслуги. Почетен знак тази година получиха 5 пловдивски училища и детски градини, които празнуват юбилеи. 15 учители бяха отличени с почетни значки за заслуги и още 6 получиха грамоти и парични награди.\r\nБяха поднесени венци и цветя пред паметника на светите братя Кирил и Методи и Имаше и празнична литургия, отслужена от Пловдивският митрополит Николай.  Приветствие произнесе началникът на Регионалното управление на образованието Иванка Киркова, а след това официалните гости поведоха празничното шествие до площад Централен.\r\nВ момента там има празничен концерт с участието на Биг Бенд-Пловдив, Арт войс Център, състав от Академията за музикално и танцово изкуство, трио Сопрано и др. Официален поздрав към гражданите и гостите на града отправи председателят на ОбС Савина Петкова.\r\nЦветана ТОНЧЕВА", "date": "2018.05.24", "title": "Пловдив: Приключи празничното шествие в града по повод Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525777/smolyan-hilyadi-uchenitsi-uchiteli-i-grazhdani-se-vklyuchiha-v-praznichnoto-shestvie-v-grada-po-povod-24-may.html", "text": "Хиляди ученици, учители и граждани се включиха в празничното шествие в града в по повод 24 май, предаде репортер на Радио „Фокус“ – Смолян. Шествието, предвождано от общинският духов оркестър, тръгна от пешеходната зона на Смолян с химна на солунските братя „Върви народе възродени“ и продължи до Амфитеатъра на площад „България“. В шествието участва и новосформираният преди дни Трети ученически гвардейския отряд. Децата бяха разпределени в четири блока – на децата от детските градини, основните и средни училища, профилираните и професионалните гимназии и на учителите-ветерани. В шествието се включиха и депутатът от ГЕРБ д-р Красимир Събев, кметът на Смолян Николай Мелемов, областният управител Недялко Славов, секретарят на Общината Момчил Николов, председателят на Общински съвет инж. Димитър Кръстанов, общински съветници, представители на различни институции и много граждани. Всички те носеха български трибагреници, цветя и знамена с лика на Кирил и Методий.\r\nПразникът продължи на Новия център в града с награждаване на 29 просветни и културни дейци от общината, които получиха годишната награда на Община Смолян, която има парично изражение от 200 лв. и е съпроводена със Значката на град Смолян.\r\nЗа първа година Община Смолян връчи и награди на ученици по случай 24 май. Децата бяха наградени за принос в съхраняването на българското слово с участието си в конкурса „Родна реч, омайна, сладка…”, в който изпълняват любимо българско стихотворение. Кметът Мелемов награди по двама победители в двете категории, които бяха обявени за „Пазители на българското слово за 2018 г.“ и получиха плакет и парична награда от община Смолян. Всички останали участници получиха грамота и книга за положения труд и старание. Клиповете на децата, в които рецитират български стихотворения, през целия ден се излъчват на видеостената на Община Смолян, която се намира на Стария център.\r\nПразникът в Смолян продължи с музикални и танцови изпълнения на възпитаници на детски градини и училища от Смолян.\r\nНели ГЕРГЬОВСКА", "date": "2018.05.24", "title": "Смолян: Хиляди ученици, учители и граждани се включиха в празничното шествие в града по повод 24 май"}
{"url": "http://www.focus-news.net/news/2018/05/24/2525786/veliko-tarnovo-kmetat-inzh-daniel-panov-provede-traditsionnata-sreshta-s-uchiteli-i-kulturni-deyateli-po-povod-denya-na-balgarskata-prosveta-i-kultura.html", "text": "Кметът инж. Даниел Панов проведе превърналата се в традиционна среща с учители и културни деятели по повод Деня на българската просвета и култура – 24 май, предаде репортер на Радио „Фокус“ – Велико Търново. Панов връчи Старопрестолни грамоти на лица, допринесли за развитието на образователното и просветителското дело в община Велико Търново и на такива, защитили докторска степен през изминалата година. В словото си инж. Панов припомни историята на българската писменост, като и изказа благодарност към великотърновските учители за това, че образоват децата на Велико Търново и ги учат на това, да бъдат горди българи. „Искам да Ви благодаря за това, че давате всичко от Вас да учите нашите деца и да ги образоват, да ги запознавате с историята на любимия ни роден град и на родината ни България, за това, че обичаите, традициите, историята, я носите в сърцата си и я предавате на младите поколения, учите ги да бъдат горди великотърновци и горди българи. Благодаря Ви за постиженията в областта на културата, духовността, просветата, изкуствата, защото с Вашите постижения Велико Търново ще пребъде. Велико Търново винаги е бил град с авторитет, не само в България, но и в света, с духовността и културата, която носим“, подчерта в речта си инж. Даниел Панов. Той поздрави и доц. д-р Павлина Владков от Регионалния исторически музей за връчения и почетния знак на Министерство на културата „Златен век“ за високи постиженията в областта на археологията и културно-историческото наследство. Кметът награди абитуриентите, завършили с отличие средното си образование. Всички те получиха ленти от кмета. „Уважаеми випускници, благодаря ви за постиженията и резултатите, които давате в областта на образованието. Помнете, че всички ние, вашите родители, помним първия учител, който ни е подал ръка. Помним и последния класен ръководител, който ни е изпратил от дома на нашето средно образование. Винаги, където и да бъдете, където и да учите, където и да работите, оставете малка част във вашите сърца и носете с любов Велико Търново. Обичайте нашия роден град. Искам да ви пожелая много постоянства в областта на науката, културата и изкуствата, много постижения, които да издигат авторитета и имиджа на нашия старопрестолен град, за да бъде той историческата и духовна столица на България“, каза още кметът. На срещата присъстваха, областният управител на Велико Търново проф. Любомира Попова, народни представители, председателят на Великотърновския общински съвет Венцислав Спирдонов, директори на общински дирекции, учители и ученици.\r\nНадежда КРЪСТЕВА", "date": "2018.05.24", "title": "Велико Търново: Кметът инж. Даниел Панов проведе традиционната среща с учители и културни деятели по повод Деня на българската просвета и култура"}
{"url": "http://www.focus-news.net/news/2018/05/24/2525788/erdogan-s-priziv-kam-turtsite-ne-smenyayte-lirite-za-dolari-izpalnete-si-patriotichniya-dalg.html", "text": "Турският президент Реджеп Тайип Ердоган отправи призив към всички турци да не обменят турските лири за долари на фона на продължаващите рекордни ниски курсове на националната валута, информира телевизионния канал NTV. „Обръщам се към нацията. Моля ви не заменяйте нашите собствени пари за валута. Истинският патриотизъм и уважение на местните ценности е точно това. Няма причина да не се справим с проблема с валутните курсове. След изборите ще бъдат предприети „по-различни мерки”, уварявам ви”, обещава Ердоган, цитиран от NTV. Георги Димов", "date": "2018.05.24", "title": "Ердоган с призив към турците: Не сменяйте лирите за долари, изпълнете си патриотичния дълг"}
{"url": "http://www.focus-news.net/news/2018/05/24/2525785/balgariya-i-makedoniya-pochetoha-pametta-na-sv-kiril-pri-groba-mu-v-bazilikata-san-klemente-v-rim.html", "text": "България и Македония отбелязаха съвместно Деня на славянската писменост и почетоха паметта на св. Кирил при  гроба му в  базиликата \"Сан Клементе\" в Рим, предаде специалният пратеник на Агенция \"Фокус\" в Рим. Българската делегация е ръководена от премиера Бойко Борисов, а делегация от Република Македония е начело с министър-председателя Зоран Заев. При гроба на св. Кирил един след друг бяха отслужен молебени от духовни лица от българската и македонската църква. След това делегациите ще посетят базиликата \"Санта Мария Маджоре\". В тази църква преди векове тогавашният папа Адриан II благославя славянската азбука и книги. \r\nДеница КИТАНОВА", "date": "2018.05.24", "title": "България и Македония почетоха паметта на св. Кирил при гроба му в базиликата \"Сан Клементе\" в Рим"}
{"url": "http://www.focus-news.net/news/2018/05/24/2525787/vitseprezidentat-iliyana-yotova-vrachi-obshtinskata-nagrada-zlaten-vek-vav-veliki-preslav.html", "text": "Вицепрезидентът Илияна Йотова връчи общинската награда „Златен век“ за 2018 година във Велики Преслав, предаде репортер на Радио „Фокус“-Шумен. Тазгодишният носител на отличието, което се дава за особен принос в областта на науката, просветата, културата и спорта в община Велики Преслав, е Валя Янкова, ръководител на групи за народно пеене към Народно читалище „Развитие“. В приветственото си слово Илияна Йотова посочи, че днес в цяла България, наред с името на светите братя Кирил и Методий и химна „Върви, народе възродени“, ще се чува и името на Велики Преслав, откъдето започва духовното раждане на българския народ. \r\n„България е родена от буквите, книжнината и словото, а те са родени в голямата, могъща Преславска школа. Благодаря ви за всички усилия и труд, които полагате за съхраняването на българщината и древната ни култура, за да прославяте старините ни, да се грижите за руините, за да може всеки, който стъпи в Дворцовия комплекс или да се помоли в Кръглата златната църква, да бъде благословен“, заяви вицепрезидентът. Тя отправи послание към децата на Велики Преслав да носят винаги в сърцата си вярата, енергията и духа на родното място. \r\n„11 века тук са ходили светите хора, които са превеждали книгите на славянски език, сътворили кирилицата, написали литература, която отдавна надскочи границите и на тогавашна, и на съвременна България. Трудно е да си представим величието и мащабите на едно такова дело. Трябва да сме горди, защото една голяма култура и духовност тръгва от Велики Преслав“, заяви Йотова. Вицепрезидентът определи днешните учители като истински съвременни будители. „Малко е да кажем, че вашата професия днес е призвание. Имаме още много какво да ви дадем. В дълг сме всички, и политици, и държавници, и като общество, защото вашият труд е най-ценният. Вие давате на децата, на младите хора на България най-важното оръжие - оръжието на познанието“, коментира Илияна Йотова. Тя посочи, че в 21 век отново народът ни се ражда чрез словото, буквите и писмеността. По случай 1125 от обявяването на Велики Преслав за столица на България, Илияна Йотова връчи специалния плакет на вицепрезидента на Р България на кмета Александър Горчев. „Велики Преслав създаде една империя на духовност, книжовност и култура, бъдете горди, че ръководите този град днес за благото на всички жители“, каза тя. \r\nОт името на вицепрезидента венци и цветя бяха поднесени на паметника на цар Симеон и на книжовниците. Преди тържествената програма на площада във Велики Преслав вицепрезидентът се включи в ученическото шествие. В началото на деня Илияна Йотова беше гост на тържество в ОУ „Св. св. Кирил и Методий“. Тя разговаря и с колектива на училището, в което се обучават 310 ученици.\r\nИвелина ИВАНОВА", "date": "2018.05.24", "title": "Вицепрезидентът Илияна Йотова връчи общинската награда „Златен век“ във Велики Преслав"}
{"url": "http://www.focus-news.net/news/2018/05/24/2525789/savina-petkova-obshtinski-savet-plovdiv-denyat-na-balgarskata-prosveta-kultura-i-na-slavyanskata-pismenost-e-nay-obedinyavashtiyat-praznik-koyto-balgarite-pochitat.html", "text": "Денят на българската просвета, култура и на славянската писменост е най-светлият, най-емоционалният, най-обичаният и най-обединяващият празник, който българите почитат в своя празничен календар. Това каза в словото си за празника  председателят на Общинския съвет в Пловдив Савина Петкова, предаде репортер на Радио „Фокус” - Пловдив. „В този ден изразяваме почитта и благодарността си към делото на светите братя Кирил и Методий, техните ученици и поколенията след тях писмовници, оставили следа в културната и духовната история на България и на целия славянски свят”, каза Петкова. По думите ѝ в този ден изразяваме почитта си към българското слово и писменост, дали ни повод за национално самочувствие, допринесли за националното ни въздигане и позволили ни да дадем своя принос в изграждането на модерната европейска цивилизация с интелекта и таланта на българските творци, на хората на културата, просветата и науката.\r\n„За нас, пловдивчани, 24 май е и особен повод за гордост. Именно тук, в Европейската столица на културата, преди 167 години за първи път крехките гласчета на учениците на Найден Геров в Епархийското училище гордо и непоклатимо прогласиха почитта си към делото на Светите братя Кирил и Методий”, каза Савина Петкова. „В ден като днешния думите не стигат да изразя своята  признателност и уважение към всички вас просветители и пазители на духовността. На този светъл празник пожелавам на всички дейци на културата, науката и образованието здраве, вдъхновение и творческа енергия, с които да градите и пазите устоите на българщината”, добави тя.\r\nНа учениците Петкова пожела да бъдат здрави, дръзновени и любознателни, да носят вярата в себе си, да са горди наследници на велик народ, открил писаното слово за всички славяни.\r\nЦветана ТОНЧЕВА", "date": "2018.05.24", "title": "Савина Петкова, Общински съвет – Пловдив: Денят на българската просвета, култура и на славянската писменост е най-обединяващият празник, който българите почитат"}
{"url": "http://www.focus-news.net/news/2018/05/24/2525792/varna-ogromni-zadrastvaniya-blokiraha-tsentralnata-chast-na-grada.html", "text": "Огромни задръствания блокираха централната част на Варна. Това предаде репортер на Радио „Фокус“ – Варна. Заради продължаващите празненства ключови булеварди все още са затворени. Напливът на хора и множеството затворени отсечки предизвикаха „тапи“ по основните булеварди „Владислав Варненчик“, „Сливница“ и „Цар Освободител“. Дълги опашки от чакащи автомобили има в периферията на затворените участъци около Археологическия музей, Катедралния храм „Св. Успение Богородично“ и входа на Морската градина. От „Пътна полиция“ апелират водачите да запазят спокойствие, да шофират с повишено внимание и съобразена скорост.\r\nМилена СТОЕВА", "date": "2018.05.24", "title": "Варна: Огромни задръствания блокираха централната част на града"}
{"url": "http://www.focus-news.net/news/2018/05/24/2525796/pregled-na-mezhdunarodnite-novini-do-13-chasa-agentsiya-fokus.html", "text": "Екипът от международни следователи, разследващи трагедията с полет MH17 на „Малайзийските авиолинии“, разкриха за първи път, че ракетата, използвана за сваляне на самолета, е била транспортирана от руска военна бригада.\r\nСъвместният екип за разследване „стигна до заключението, че (ракетата) „Бук“, с който е свален MH17, е дошла от 53-ата противоракетна ракетна бригада, базирана в Курск в Русия\", каза нидерландският следовател Вилберт Паулисен. „53-ата бригада е част от руските въоръжени сили\", заяви експертът пред журналисти на пресконференция в родината му.\r\nПолет MH17 на „Малайзийските авиолинии“ бе свален над Източна Украйна през 2014 г. На борда му пътуваха 298 души от 17 страни, по-голямата част от които – нидерландци.\r\n*** След неуспешна детонация на снаряд от Втората световна война, открит в саксонската столица Дрезден, полицията предупреди, че ситуацията остава „сложна и опасна“.\r\n„Сега чакаме да спре огъня, за да се охлади бомбата\", информира говорителят на полицията Марко Лаке в четвъртък сутрин. „Само тогава експертите може да направят оглед и да посъветват какво да се предприеме. Има различни възможности, закоито сега не искам да спекуларам“, допълни Лаке. \r\nПланираното обезвреждане на снаряда от Втората световна война в Дрезден бе неуспешно - в сряда вечерта се стигна до експлозия, последвана от пожар. Огънят доведе до нов взрив. „Има само малки щети. За щастие няма ранени“, съобщиха правоохранителните органи. \r\nМеждувременно стана ясно, че заради създалата се ситуация в Дрезден полетите на местното летище са временно преустановени, след като Управлението на въздушния трафик призова за блокиране на въздушното пространство над града.\r\n*** Германският финансов гигант „Дойче Банк“, една от най-големите търговски банки в Европа, обяви значително намаляване на своя дялов капитал. В тази връзка ще бъдат закрити седем хиляди работни места, или около 25 % от позициите в тази област. Това се казва в изявление от банката, разпространено преди годишното общо събрание на ръководството й.\r\nПрез следващите месеци  „Дойче Банк“ ще намали броя на заетите на пълен работен ден до „доста под 90 хиляди“ души. Към настоящия момент за финансовата институция работят около 97 хиляди души от цял свят. \r\nПри търговията с акции в бъдеще „Дойче Банк“ възнамерява да се фокусира върху електронните решения и най-важните си клиенти в бъдеще. При финансирането на хедж фондовете обемът на баланса трябва да намалее с около 50 милиарда евро, което е една четвърт от настоящия.\r\n*** Началникът на Генералния щаб на гръцката армия Евангелос Апостолакис и неговият турски колега Хулуси Акар са обсъдили начините за отслабване на напрежението в Егейско море, за да бъде избегната опасността от инцидент между военнослужещи на двете страни. Двамата са разговаряли в Брюксел, в кулоарите на срещата на Военния комитет на НАТО, проведен миналата седмица, а също и по време на конференция на балканските страни в Белград, Сърбия, проведена на 22-23 май.\r\nНамаляването на напрежението в Егейско море е въпрос от първостепенно значение за сигурността и стабилността в региона и в тази връзка Апостолакис и Акар съобщиха, че са обсъждали въпроса подробно.\r\nСпоред източници, които са запознати с обширните разговори между двамата, твърденията, че Акар е поискал от колегата си от Атина размяна на двамата гръцки войници с осмината турски военни, избягали след неуспешния опит за държавен преврат от лятото на 2016 г., е напълно невярна. Същите източници твърдят, че Атина изобщо не е обсъждала подобен сценарий – особено на официално и висше военно ниво.\r\nАпостолакис и Акар са се фокусирали върху военните въпроси и не са обсъждали политическите въпроси, засягащи двустранните отношения.\r\n*** В Турция реагираха остро на решението на Висшия административен съд на Гърция да предостави убежище на военнослужещ на Анкара, един от осмината избягали от страната след провала на опита за държавен преврат от лятото на 2016 г.\r\n„Това е най-срамно решение, което някоя държава би могла да вземе“, заяви турският министър по европейските въпроси Йомер Челик в съобщение, публикувано в социалната мрежа „Туитър“. \r\n„Съдебната система на страната-член на ЕС Гърция е решила да защити терористите, които са инициирали опит за преврат в опит да унищожат демокрацията в Турция“, написа Челик в поста си. \r\nНа 23 май Държавният съвет на Гърция издаде окончателно и неотменимо решение за предоставяне на убежище на един от осемината турски военнослужещи, обвинени от Анкара в участие в опита за държавен преврат от лятото на 2016 г. Според източници магистратите във Висшия административен съд на Гърция са потвърдили искането на турския офицер за убежище с решение, което се очаква да повлияе на хода на разглеждането на случаите на останалите седем  военнослужещи на Анкара. Върховният съд на Гърция вече се произнесе срещу екстрадирането им в Турция.\r\nВ писмено изявление Министерството на външните работи на Турция също осъди решението на гръцкия съд. „С това решение Гърция се показва като страна, която защитава превратаджиите пред очите на международната общност\", се казва в текста, в който Гърция е призована да „не повтаря същата грешка\".\r\n*** Френският президент Еманюел Макрон пристига на посещение в Санкт Петербург, където ще се срещне с държавния глава на Руската федерация Владимир Путин за обсъждане на ядрената сделка с Иран и с конфликтите в Сирия и Украйна.\r\nВизитата на Макрон в Русия е първата след встъпването му в длъжност като президент на Франция и се провежда броени дни, след като германският канцлер Ангела Меркел се среща с лидера на Кремъл в черноморския курорт Сочи. \r\nОт редакцията подчертават, че между Европа и Русия са в ход дипломатически усилия за запазване на споразумението за ядрената програма на Техеран, след като по-рано този месец САЩ обявиха оттеглянето си от сделката.  В Санкт Петербург лидерите на Франция и Русия ще „отделят време за задълбочена дискусия\", уточниха от Елисейския дворец. В рамките на посещението си Макрон ще вземе участие в 22-рото издание на Петербургския международен икономически форум. \r\nСрещата между Макрон и Путин ще се състои точно година, след като френския президент посрещна руския държавен глава във Версай. На пресконференцията след срещата Макрон обвини руските медии в разпространяването на „лъжлива пропаганда\".\r\nТози път Путин ще посрещне френския президент в Константиновския дворец, бивша резиденция на Петър Велики, разположена на около 20 километра от Санкт Петербург.\r\n„Русия споделя позицията на по-голямата част от международната общност, включително на западните лидери\", когато става дума за сделката с Иран, подчерта Александър Баунов от московския клон на на центъра „Карнеги“, като същевременно допълни, че Западът е осъзнал „неизбежността“ на диалога с Путин, за да бъде запазено споразумението с Иран. \r\n„Меркел и Абе вече предприеха курс на „размразяване“ с Москва, а Макрон се страхува да не загуби предимството, което Франция винаги е имала с Русия\", добави още Баунов.\r\n*** В Санкт Петербург се открива 22-рото издание на Петербургския международен икономически форум, който ще се проведе в периода 24-26 май.\r\nФорумът е най-значимата ежегодна икономическа конференция в Русия, често наричан в медиите „Руския Давос“ по аналогия със Световния икономически форум в швейцарския град. Събитието се провежда ежегодно от 1997 г. насам, като до 2007 г. носи името Петербургски икономически форум. В него традиционно участват държавни лидери, финансови министри, ръководители на руски и чуждестранни компании, а също и експерти, които се срещат за обсъждане на ключови икономически въпроси – не само за Русия, но и на света като цяло.\r\nВ първия ден на тазгодишното издание на форума основни теми на обсъждане ще бъдат цифровизацията, мерките з стимулиране на иновациите в икономиката и развитието на човешкия капитал.\r\n***", "date": "2018.05.24", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/24/2525791/nikolay-melemov-kmet-na-smolyan-na-24-may-se-preklanyame-pred-silata-na-slovoto-i-knizhovnostta-sahranili-prez-vekovete-ustoite-na-nashata-natsionalna-svyast.html", "text": "Кметът Николай Мелемов поздрави всички ученици, учители, просветни дейци и граждани на Смолян и общината, които се включиха в празничното шествие по случай 24 май и присъстваха на тържествения концерт на Амфитеатъра в града, предаде репортер на Радио „Фокус“ – Смолян. „На този ден почитаме и славим светите братя Кирил и Методий – създателите на нашата азбука. Прекланяме се пред силата на словото и книжовността, съхранили през вековете устоите на нашата национална свяст. Обръщаме отново поглед към корените на вековната ни култура, сътворена с таланта на поколения българи. В националният ни календар тази дата е белязана с най-съкровени чувства на благодарност към безсмъртното дело на духовните ни водачи и с уважение към родолюбието на първоучителите. 24 май е повод за национална гордост и самочувствие за прослава на имената на всички достойни синове и дъщери на България, градили нейната духовна история, ден и за изразяване на признателност и към съвременните просветители и творци“, каза в празничното си слово кметът Мелемов. Той честите празника на всички посветили професионалния си път на учителството и на техните ученици, на дейците на изкуството, културата и науката и пожела 24 май да пребъде, тъй като е най-светлия, най-жизнерадостния и най-почитания български празник.\r\nНели ГЕРГЬОВСКА", "date": "2018.05.24", "title": "Николай Мелемов, кмет на Смолян: На 24 май се прекланяме пред силата на словото и книжовността, съхранили през вековете устоите на нашата национална свяст"}
{"url": "http://www.focus-news.net/news/2018/05/24/2525794/stara-zagora-denyat-na-balgarskata-prosveta-i-kultura-i-na-slavyanskata-pismenost-be-otbelyazan-v-kazanlak-s-poreditsa-ot-sabitiya.html", "text": "Денят на българската просвета и култура и на славянската писменост бе отбелязан в Казанлък с поредица от събития, предаде кореспондент на Радио „Фокус“. Програмата започна с празнични утра в училищата, след което продължи с парад по централните улици на града. На открита сцена на площад „Севтополис“ се проведе церемония по награждаване на участници в конкурса „Най-добрият клас“, който се провежда за втора поредна година. В него бяха излъчени по един клас в начален, основен и среден етап на образование и това бяха класове от училищата „Св. Климент Охридски“ – град Крън, Основно училище „Паисий Хилендарски“ и Професионална гимназия „Иван Хаджиенов“ – Казанлък. \r\nНаградата за отличените класове е екскурзия с цел посещение на исторически и природни забележителности. Слово по повод празника произнесе зам.-кметът Цветолина Цветкова. По-късно бе открита изложба с конкурсен характер с книги, изработени от ученици под надслов „Млад книгоиздател“. Инициативата е също продлжение от миналата година. Събитията от празничната програма ще продължат и вечерта, когато в 19.00 часа на площад „Севтополис“ Община Казанлък организира Открита сцена за абитуриенти под надслов „Веднъж в живота“.\r\nНа територията на община Казанлък упражняват дейност 31 образователни институции, като 22 са общинските , 3 са държави и 1 училище е с национално значение, 13 детски градини с филиали почти във всяко село, 1 Център за подкрепа на личностното развитие на децата и учениците и най-новата придобивка на града – Технически колеж със специалност „Машинно инженерство“, където вече се обучават 70 студенти.\r\nСлавяна ГАЙДАРОВА", "date": "2018.05.24", "title": "Стара Загора: Денят на българската просвета и култура и на славянската писменост бе отбелязан в Казанлък с поредица от събития"}
{"url": "http://www.focus-news.net/news/2018/05/24/2525800/burgas-vladimir-palev-specheli-tazi-godina-nagradata-mlad-hudozhnik-na-godinata.html", "text": "За поредна година в изложбената зала на ул. „Александровска“ бе връчена наградата „Млад художник на годината“, носеща името на знаковия бургаския творец Руси Стоянов. Това съобщиха от пресцентъра на Община Бургас. С обявяването на името на победителя бе открита и традиционната празнична изложба на бургаските художници. Тазгодишният победител се казва Владимир Палев. Негови подгласници са Елисавета Ангелова и Нели Тодорова. Наградата бе връчена от кмета Димитър Николов, а събитието уважиха с присъствието си също така депутатите Ивелина Василева и Диана Саватева, зам.-областният управител Севдалина Турманова. В церемонията по награждаване взеха участие Митко Иванов – председател на Дружеството на бургаските художници, както и дъщерята на Руси Стоянов – Десислава. Наградата се връчва ежегодно на 24 май, като седемчленно жури при тайно гласуване определя нейния носител. За първи път е присъдена през 2007 година на Йордан Ангелов. Дружеството на бургаските художници е създадено през 1956 година. Към 2018 година негови членове са над 100 творци, чиито произведения представят града ни в България и по целия свят.", "date": "2018.05.24", "title": "Бургас: Владимир Палев спечели тази година наградата „Млад художник на годината“"}
{"url": "http://www.focus-news.net/news/2018/05/24/2525790/ministar-nikolina-angelkova-uchastva-v-peterburgskiya-mezhdunaroden-ikonomicheski-forum.html", "text": "Министърът на туризма Николина Ангелкова е на работно посещение в Санкт Петербург. Визитата е в периода 24 - 25 май и включва участие в Петербургския международен икономически форум по покана на досегашния вицепремиер и председател на организационния комитет на форума Сергей Приходко. Това съобщиха от пресцентъра на Министерство на туризма. Министър Ангелкова ще проведе разговори за разширяване на двустранното сътрудничество в сферата на туризма. Предвидени са срещи с министъра на културата на Руската Федерация Владимир Медински, с ръководителя на Федералната агенция по туризъм Олег Сафонов, с Анатолий Артамонов, губернатор на Калужска област, Светлана Орлова, губернатор на Владимирска област, както и с губернатора на област Кемерево Сергей Цивилев. По време на визитата си в Санкт Петербург министър Ангелкова ще се срещне и с представители на туристическия бизнес и международни инвеститори, между които президентът на бъдещия концесионер на Летище Пловдив, Хайнан Еърлайнс, Чен  Фенг и вице-президентът на популярната руска онлайн платформа Яндекс, Марина Янина.", "date": "2018.05.24", "title": "Министър Николина Ангелкова участва в Петербургския международен икономически форум"}
{"url": "http://www.focus-news.net/news/2018/05/24/2525793/yambol-praznichno-shestvie-premina-po-ulitsite-na-grada.html", "text": "Километрично шествие премина по улиците на Ямбол по повод днешното честване на 24 май. Това съобщиха от пресцентъра на Общината. Процесията този път тръгна от Езикова гимназия „Васил Карагьозов“ и НУ „Проф. П. Нойков“. В празничния парад се включиха отново хиляди представители на детски градини, учебни заведения, културни институти и много граждани. \r\n\"Благодаря на всички ямболии, че заедно продължаваме традицията да честваме достойно 24 май, както са го правили нашите предци. Нека никога не губим жаждата за знание и мъдрост\", каза в празничното си слово кметът Георги Славов. \r\nВ чест на светлото дело на братята Кирил и Методий бе отслужен благодарствен молебен. \r\nПразничната програма завърши с концерт, организиран от Общински детски комплекс – Ямбол.", "date": "2018.05.24", "title": "Ямбол: Празнично шествие премина по улиците на града"}
{"url": "http://www.focus-news.net/news/2018/05/24/2525798/veliko-tarnovo-nad-1000-detsa-uchenitsi-studenti-uchiteli-i-prepodavateli-zhiteli-i-gosti-na-grada-ot-15-darzhavi-se-vklyuchiha-v-praznichnoto-shestvie-za-24-may.html", "text": "Над 1000 деца, ученици, студенти, учители и преподаватели, жители на Велико Търново и гости на града от 15 държави се включиха в шествието, посветено на Деня на българската просвета, култура и и на славянската писменост – 24 май, предаде репортер на Радио „Фокус“ – Велико Търново. Празничното шествие започна от площад „Велчова завера” и продължи до сградата на Музикално-драматичен театър „Константин Кисимов“. Най-малките участници носеха потрети на светите братя Кирил и Методий, на техните ученици и последователи, на бележити дейци на науката, образованието, културата и изкуствата от България. Бяха представени всички учебни заведения в града – от детските градини, основните училища, профилираните и професионални гимназии, до двата университета. \r\nВ шествието се включиха и участниците във Финалния етап на международната Олимпиада по обща европейска политика за сигурност и отбрана, който се провежда във Велико Търново до 25 май включително. Курсанти, кадети и военнослужещи от 15 държави са в старата столица за престижното събитие, което е част от официалния календар на българското председателство на Съвета на Европейския съюз. Домакин на надпреварата е Националният военен университет „Васил Левски“. Програмата в днешния празничен 24 май продължи със слово на кмета на старопрестолния град инж. Даниел Панов и богослов, отслужен от свещеноиконом Славчо Иванов. След това последва хоро, водено от ДЮФА „Българче“, които тази година отбелязват своя 50-годишен юбилей. На празничното хоро се хванаха и кметът на Велико Търново инж. Даниел Панов , и областният управител проф. Любомира Попова. Празникът продължи с концерт пред сградата на Музикално – драматичен театър „Константин Кисимов“. По традиция от 21.30 часа на площад „Цар Асен I” ще бъде излъчен аудиовизуалният спектакъл „Царевград Търнов – звук и светлина”.\r\nНадежда КРЪСТЕВА", "date": "2018.05.24", "title": "Велико Търново: Над 1000 деца, ученици, студенти, учители и преподаватели, жители и гости на града от 15 държави се включиха в празничното шествие за 24 май"}
{"url": "http://www.focus-news.net/news/2018/05/24/2525795/d-r-kiril-aleksiev-rim-blagoevgrad-na-24-may-otbelyazvame-sazdavaneto-na-kulturen-fenomen-imasht-znachenie-ne-samo-za-balgarskata-no-i-za-svetovnata-istoriya.html", "text": "24 май е денят, в който отбелязваме създаването на културен феномен, имащ значение не само за българската, но и за световната и европейска история. Това каза за Радио „Фокус“ – Пирин д-р Кирил Алексиев, историк и уредник в Регионален исторически музей – Благоевград. Според него създаването на българската азбука, която по-късно става и общославянска, е изключително важно събитие. „Много ме ядосва понякога, че се неглижира българското на този празник от някои хора, казващи, че това е Ден на славянската писменост и култура. Той безспорно е такъв, но не бива да се забравя откъде тръгва всичко. Това е постижение само и единствено на българската държава, защото без намесата на княз Борис, който впряга културата като елемент, който да подсигури неговата държавна независимост, ние отдавна нямаше да съществуваме на картата на света“, каза още д-р Алексиев. По думите му 24 май е един изключително голям празник, който отбелязва и българското, и общоевропейското постижение. „Създаването на писмеността, създаването на „държавата на духа“ превръща България в един културен феномен. Колко са държавите, които могат да се похвалят, че дават начало на световен език и световна азбука? Нашата азбука до скоро се ползваше дори в Монголия, освен това има държави, които ползват нашата азбука без техния език да е славянски“, подчерта д-р Алексиев.\r\n„24 май е определен за празник на града ни някъде през 90-те години“, каза д-р Кирил Алексиев. Той обясни, че към момента не е попадал на документи, които точно да обясняват кога и защо тази дата е избрана за празник на града. „Предполагам, че тогава се е търсила дата, която да бъде празник на града и да не е обвързана с политически режими, най-чистата дата, която е можело да изберат е 24 май. Именно в този период, градът започва да се превръща в един сериозен културен и образователен център“, каза още д-р Алексиев. Според него би могло да се търси и обвързаност на датата с това, че от години наред Благоевград е образователен център, като в него се намират много училища, сред които НХГ „Св. св. Кирил и Методий“ – Благоевград, която е наследник на Солунската българска мъжка гимназия, а също и два университета – Югозападен университет „Неофит Рилски“ и Американският университет.\r\nЛивия НИНОВА", "date": "2018.05.24", "title": "Д-р Кирил Алексиев, РИМ – Благоевград: На 24 май отбелязваме създаването на културен феномен, имащ значение не само за българската, но и за световната история"}
{"url": "http://www.focus-news.net/news/2018/05/24/2525797/vidin-kmetat-ognyan-tsenkov-i-mitropolit-daniil-povedoha-praznichnoto-shestvie-v-grada-po-povod-24-may.html", "text": "Кметът Огнян Ценков и Видинският митрополит Даниил поведоха празничното шествие във Видин, предаде репортер на Радио „Фокус“ – Видин. Ученици, учители, деятели на българската култура от различни видински институции се включиха в празничното шествие. Всички училища дефилираха със знамената си на 24 май. Шествието тръгна от най-голямото училище в града - „Цар Симеон Велики“ премина през централния площад „Бдинци“ до крайдунавския парк на града. На откритата сцена там бяха връчени отличия на учители и деятели на изкуството и културата от Община Видин. Стотици граждани се събраха край откритата сцена в крайдунавския парк. Празненството ще завърши с концерт на Ансамбъла за народни песни и танци „Дунав“.\r\nАнна ЛОЗАНОВА", "date": "2018.05.24", "title": "Видин: Кметът Огнян Ценков и митрополит Даниил поведоха празничното шествие в града по повод 24 май"}
{"url": "http://www.focus-news.net/news/2018/05/24/2525801/pernik-23-predstavitelni-bloka-na-uchenitsi-ot-vsichki-uchilishta-v-obshtinata-se-vklyuchiha-v-praznichno-shestvie-po-povod-24-may.html", "text": "Стотици деца и учители дефилираха в центъра на Перник с любимите си книги в ръце по повод Денят на българската просвета и култура и славянската писменост. Това съобщиха от пресцентъра на Общината. Площадът беше изпъстрен от шарени балони, знамена и цветя. Към тържествения парад на книгата, в който участваха 23 представителни блока на ученици от всички училища на територията на община Перник, тази година се присъединиха и възпитаници на училища от Европа.\r\nШествието се предвождаше от атрактивния мажоретен състав на VІ СУ „Св. св. Кирил и Методий”. След него бяха официалните лица, начело с кмета Вяра Церовска и екипа ѝ, областния управител Ирена Соколова, народните представители, председателя на Общинския съвет Иво Савов и общински съветници.\r\nОфициалните лица присъстваха на издигането на националния флаг на площад „Кракра”. След това по традиция пред погледите на многобройната публика беше извършено щафетното предаване на символното „Знаме на знанието“ от представителите на Випуск 2018 на Випуск 2019.\r\nОт трибуната кметът Вяра Церовска поздрави дейците на образованието, науката, просветата и културата, учениците и жителите на Перник.\r\n„Гордеем се с 24 май, защото той е символ на словото и славянската азбука на Кирил и Методий, преминала през вековете. Азбуката, на която Паисий Хилендарски написа своята История Славянобългарска. Патриархът на българската литература Иван Вазов написа своите произведения, Ботев своите стихотворения, Каблешков своето кърваво писмо. 24 май е датата обединител за всички българи във всички точки на света, който е без граници, заради българската реч, заради българското слово, заради това, което ни дава национална гордост и самочувствие“, с тези думи се обърна към перничани кметът Вяра Церовска.\r\n„24 май е дата, на която казваме своето благодаря на българския учител, на първоучителя, на този, който отвори за нас голямата врата на науката, отвори света, за да го виждаме, съвременен и различен. Ден за българския ученик, който трябва да поощрим и да му кажем честит празник. Бъди любознателен, бъди нетърпелив, бъди креативен, научи всичко, научи повече, бъди неочакван. Честит празник!“, заяви още в поздравителното си слово кметът Вяра Церовска.\r\nОбластният управител Ирена Соколова също отправи приветствие към учителите, учениците, просветните и културните дейци.\r\nСлед дефилето започна празничен концерт, в който участваха с невероятни изпълнения художествени колективи от ЦПЛР - Обединен детски комплекс и изпълнители от пернишките училища, победители в конкурса „Талантите на Перник”. По-късно нa cpeщa-ĸoĸтeйл в Двopeцa нa ĸyлтypaтa ще бъдат отличени дeйци нa oбpaзoвaниeтo, ĸyлтypaтa и жypнaлиcтиĸaтa.", "date": "2018.05.24", "title": "Перник: 23 представителни блока на ученици от всички училища в общината се включиха в празнично шествие по повод 24 май"}
{"url": "http://www.focus-news.net/news/2018/05/24/2525807/tass-ek-prekrati-antimonopolnoto-razsledvane-sreshtu-gazprom.html", "text": "Европейската комисия прекрати антимонополното разследване срещу руския енергиен гигант „Газпром“, което бе в ход в продължение на близо шест години. Това съобщи за TACC източник от Брюксел, който разкрива, че делото е уредено без глоби.\r\n„ЕК прие предложението на „Газпром“ за уреждане, въпросът е приключил, това ще бъде официално обявено в близко бъдеще\", уверява източникът на руската агенция. Той отказа да разкрие детайлите на споразумението, което „в близко бъдеще ще бъде обявено от европейския комисар [по конкуренцията Маргрете] Вестагер\".Тереза Герова", "date": "2018.05.24", "title": "ТАСС: ЕК прекрати антимонополното разследване срещу „Газпром“"}
{"url": "http://www.focus-news.net/news/2018/05/24/2525799/delegatsiite-na-balgariya-i-makedoniya-posetiha-bazilikata-santa-madzhore-v-rim.html", "text": "Делегациите на България и Македония посетиха базиликата \"Санта Маджоре\" в Рим, предаде специалният пратеник на Агенция \"Фокус\" в Рим. \r\nВ тази църква преди векове тогавашният папа Адриан II благославя славянската азбука и книги. \r\nПреди това двете делегации почетоха паметта на св. Кирил при гроба му в базиликата \"Сан Клементе\". Това е първото съвместно честване на Деня на славянската писменост и култура на двете братски страни.\r\nДеница КИТАНОВА", "date": "2018.05.24", "title": "Делегациите на България и Македония посетиха базиликата \"Санта Маджоре\" в Рим"}
{"url": "http://www.focus-news.net/news/2018/05/24/2525802/veliko-tarnovo-praznichno-shestvie-izpalni-ulitsite-na-svishtov-po-povod-denya-na-slavyanskata-pismenost-i-kultura.html", "text": "С пoлaгaнe нa цвeтя нa гpoбa нa първия министър на Просвещението д-p Гeopги Атaнacoвич започна програмата в Свищов по повод 24 май, съобщиха от пресцентъра на Общината.\r\nСтотици жители и гости на Свищов се събраха на пл. „Свобода“, от където започна ежегодното празнично шествие до централния площад “Алеко“. Там, пред сградата на Община Свищов се състоя общоградско тържество, в кoетo с букет от различни изпълнения взeхa yчacтиe десетки талантливи деца.\r\nКметът на общината Генчо Генчев поздрави своите съграждани с най-светлия празник, съхранил ни като достойни българи и наследници на святото дело на братята Кирил и Методий. Той благодари на учителите, за техния благороден и всеотдаен труд и на учениците за тяхното старание и упоритост в образователния процес. Нa тъpжecтвoтo бяхa наградени десетки ученици, пocтигнaли високи резултати пpeз гoдинaтa и достойно представили община Свищов в различните сфери на образованието. Наградите им бяха връчени от представители на общинското ръководство, с пожелания за много бъдещи успехи и достойно развитие. Празничната програма приключи с песен за буквите, след която в небето полетяха 30 балона-букви в цветовете на българското знаме.", "date": "2018.05.24", "title": "Велико Търново: Празнично шествие изпълни улиците на Свищов по повод Деня на славянската писменост и култура"}
{"url": "http://www.focus-news.net/news/2018/05/24/2525804/burgas-praznichno-shestvie-premina-po-rekonstruiranata-ulitsa-bogoridi-do-morskata-gradina-po-povod-24-may.html", "text": "Хиляди ученици, учители, родители и гости на града изпълниха централните улици на града, предаде репортер на Радио „Фокус“ - Бургас.  Всички те се включиха в шествието по случай празника на българската писменост и култура. Шествието беше поведено от кметът Димитър Николов, заедно с бургаското духовенство, университетски преподаватели, депутати, общински съветници и служители. В шествието се включи и Зорница Русинова – зам.-министър на труда и социалната политика. Близо 7 000 деца от 28 детски градини и 36 училища участваха в общоградското отбелязване на 24 май. Шествието успешно премина по реконструираната улица „Богориди“ и приключи в Морската градина. Деца от детски градини и ученици изнесоха празнична програма по случай днешния празник. \r\nЯнислава КРЪСТЕВА", "date": "2018.05.24", "title": "Бургас: Празнично шествие премина по реконструираната улица „Богориди“ до Морската градина по повод 24 май"}
{"url": "http://www.focus-news.net/news/2018/05/24/2525806/burgas-kmetat-dimitar-nikolov-nagradi-nay-izyavenite-tvortsi-na-grada.html", "text": "Кметът Димитър Николов награди най-изявените творци на Бургас по време на прием в навечерието на 24 май в експозиционен център „Флора“. Това съобщиха от пресцентъра на Община Бургас. Те бяха номинирани от културните институции, а отличието е плакет на Свети Николай Чудотворец. „Вие сте сърцето и душата на Бургас и за мен е удоволствие да ви поздравя с Деня на българската просвета и култура и славянската писменост. На този празник всички си спомняме с почит онези писатели, музиканти, певци, актьори, художници, библиотечни дейци, журналисти, краеведи, музейни работници, свещеници и всички творци, направили така, че за Бургас да се говори като за емблематичен град на духовността. Респект към вас, настоящите продължители на тяхното дело. Искрено Ви желая здраве и вдъхновение“, заяви Димитър Николов. Водещи на церемонията бяха актьорите от Държавен куклен театър – Бургас Александра Грънчарова и Гергана Василева.", "date": "2018.05.24", "title": "Бургас: Кметът Димитър Николов награди най-изявените творци на града"}
{"url": "http://www.focus-news.net/news/2018/05/24/2525810/afp-margrete-verstager-potvardi-postiganeto-na-sporazumenie-s-gazprom.html", "text": "Европейският съюз е постигнал споразумение с руския енергиен гигант „Газпром“ в антимонополното дело, разследващо злоупотреба на компанията с позицията й на основен доставчик на природен газ за страните от Източна Европа, предава AFP.\r\n„Днешното решение премахва пречките, създадени от „Газпром\", които възпрепятстваха свободния поток на газ в Централна и Източна Европа\", обяви еврокомисарят по конкуренцията Маргрете Вестагер в изявление.Тереза Герова", "date": "2018.05.24", "title": "AFP: Маргрете Верстагер потвърди постигането на споразумение с „Газпром“"}
{"url": "http://www.focus-news.net/news/2018/05/24/2525805/rayka-hristova-regionalna-biblioteka-dimitar-talev-blagoevgrad-chitatelite-prez-poslednite-godini-mnogo-se-uvelichiha.html", "text": "Читателите през последните години много се увеличиха. Това каза в интервю за Радио „Фокус“-Пирин Райка Христова, директор на Регионална библиотека „Димитър Талев“-Благоевград. „Само за миналата година например имаме над 4 000 постоянни читатели, което е много за този малък град. Факт е, че само за 1 ден се записаха 700 деца. Тоест, може да си представите какво е в „Детски отдел“. Там на ден понякога идват 60-70 деца, които трябва да бъдат обслужени, да им се изберат книги, трябва да им се направи инициатива, да им се пусне филм“, посочи тя. Христова отбеляза, че точно поради тази причина от библиотеката се стремят да организират най-различни инициативи за най-малките. \r\nПо думите й след децата по посещаемост следват хората на 27-28 години и пенсионерите. Според нея в днешното дигитално поколение има място за книгата и фактът, който го показва е, че на 25 април, в Деня на отворените врати в Детския отдел, само за 1 ден в библиотеката са се записали 770 деца от Благоевград. „Това безкрайно много ме радва, защото означава, че децата искат да четат. Идеята на библиотеките е да провокират четене у децата и да ги направят читатели. За мен лично Благоевград чете. Много се радвам, че идват много малки деца, защото когато те изградят навици за четене, тези деца ще продължат да идват в библиотеката. Затова всички инициативи, които се правят в библиотеката, са свързани с това да привлечем повече читатели“, коментира Райка Христова. \r\nТя каза още, че точно затова постоянно се закупуват и нови книги, като сега е купена нова литература за 3 000 лева, така че в библиотеката вече имат най-новите заглавия. „Освен това чакаме Министерството на културата да пусне сесия на проект за книги, така че гледаме да сме напълно адекватни“, подчерта директорът на културната институция.\r\nНатали СТЕФАНОВА", "date": "2018.05.24", "title": "Райка Христова, Регионална библиотека „Димитър Талев“-Благоевград: Читателите през последните години много се увеличиха"}
{"url": "http://www.focus-news.net/news/2018/05/24/2525809/yanka-takeva-sindikat-na-balgarskite-uchiteli-balgarskata-kirilitsa-e-nay-savarshenata-azbuka.html", "text": "Българската кирилица е най-съвършената азбука. Това каза в празничната програма „Всички в час“ на Радио „Фокус“ Янка Такева, председателят на Синдиката на българските учители. Тя припомни, че трябва да сме горди с този факт. „Честването на празникa е започнало още преди да имаме държава и сме били под турски ятаган\", обясни тя и добави, че през 1851 в класното училище „Св. св. Кирил и Методий“ в Пловдив тръгва манифестация за увеличаване на духа, самочувствието и желанието за свобода и просвещение на българския народ. „Всички езици по света ползват нашата кирилица като основа за създаване на техните азбуки. Петнадесет милиона жители по целия свят пишат на кирилица и говорят на славянски език. Именно езикът и азбуката, която ни оставиха светите братя Кирил и Методий и днес българските учители, които са последователи на светите равноапостоли и на техните учители трябва да се гордеят с успехите които имат в българското училище“, коментира Янка Такева. Тя каза още, че българският език става все по-актуален и все повече се изучава от славянските страни. Тя съобщи, че Синдиката на българските учители подкрепя създаването за закон за чистотата на българският език, защото трябва да се осигури запазването му и азбука със закон.", "date": "2018.05.24", "title": "Янка Такева, Синдикат на българските учители: Българската кирилица е най-съвършената азбука"}
{"url": "http://www.focus-news.net/news/2018/05/24/2525803/b92-sarbiya-voyslav-sheshel-kupi-imot-v-selo-upomenato-v-prisadata-mu-za-voenni-prestapleniya.html", "text": "Председателят на Сръбската радикална партия (СРП) Войслав Шешел купи имот в северозападното сръбско село Хрътковци, упоменато в присъдата му, издадена от Международния наказателен съд за бивша Югославия (МНСБЮ) за военни престъпления, предава белградската електронна медия B92, като се позовава на публикация в хърватското издание Vecernji List.\r\nСобственикът на имота твърди, че къщата е построена от родителите й, след като семейството е напуснало Хърватия, и че е на пазара от 2001 г., когато баща й е починал, но не привлякла интерес. Наскоро обаче се е появил купувач и се оказало, че той е Михайло Шешел, синът на Войслав Шешел.\r\nСамият Шешел обаче се е появил на мястото след финализиране на сделката. „Тогава го видях лично за пръв път. Беше учтив, попита за живота в селото, за работата ми в сферата на образованието, колко бързо мога да се изнеса и каза, че планира да отвори офис на партията си в къщата, откъдето ще продължи борбата си със съда в Хага\", каза А.П., жената, от която Шешел е купил имота. \r\nПо-рано тази година Шешел бе признат за виновен по обвинения в извършването на военни престъпления и получи 10 години лишаване от свобода. Той обаче няма да изтърпи наказанието, тъй като прекара почти толкова време в Хага, докато срещу него бе в ход разследването. Тереза Герова", "date": "2018.05.24", "title": "B92 (Сърбия): Войслав Шешел купи имот в село, упоменато в присъдата му за военни престъпления"}
{"url": "http://www.focus-news.net/news/2018/05/24/2525811/kyustendil-stotitsi-detsa-uchenitsi-uchiteli-i-kulturni-deytsi-se-vklyuchiha-v-praznichnoto-shestvie-po-povod-denya-na-balgarskata-prosveta-i-kultura-i-na-slavyanskata-pismenost.html", "text": "Стотици деца, ученици, учители и културни дейци се включиха в празничното шествие по повод Деня на българската просвета и култура и на славянската писменост в Кюстендил, предаде репортер на Радио „Фокус” – Кюстендил. В шествието, което се състоя на площад „Велбъжд”, участваха представителни групи на детските градини, основните училища и гимназии, културните институти и читалищата. Официални гости на празника бяха кметът на Община Кюстендил Петър Паунов, областният управител Виктор Янев, председателят на Общински съвет Михаела Крумова, както и началникът на Регионално управление на образованието Радостина Новакова. На площада дефилираха представители на шестте детски заведения, на седемте основни училища и началното училище в града, както и възпитаници на професионалните гимназии и спортното училище. В шествието се включиха и представители на културните институти – Регионалният исторически музей, Регионалната библиотека, художествената галерия и общинския театър. Читалищата от региона също бяха изпратили свои представители. В празничното си слово кметът на Община Кюстендил Петър Паунов заяви, че 24 май е Денят в който се почита паметта на двама пратя, тръгнали по пътеката на светостта са едно расо, извели стотица милиони на пътя на светлината. Кметът отправи благодарност към всички учители, културни и образователни дейци за това, че са посветили живота си на децата на България. В рамките на тържеството бяха наградени и четирима учители от Кюстендил, които заради изключителните си постижения в областта на образованието получиха отличието „Неофит Рилски”. Празникът продължава с изпълнения на вокална група „Неразделни” към читалище „Братство”.\r\nВенцеслав ИЛЧЕВ", "date": "2018.05.24", "title": "Кюстендил: Стотици деца, ученици, учители и културни дейци се включиха в празничното шествие по повод Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525808/dobrich-kavarna-tarzhestveno-otbelyaza-denya-na-balgarskata-prosveta-i-kultura-i-na-slavyanskata-pismenost.html", "text": "Под звуците на химна на българската просвета песента \"Върви, народе възродени\",  започна  традиционното празнично шествие по централната улица на Каварна до площада пред НЧ „Съгласие - 1890“, в което се включиха възпитаници на детските и учебни заведения. Това съобщиха от пресцентъра на Общината. \r\nВ тържествената програма участие взеха хор „Морска звезда“ и духов оркестър към СУ „Стефан Караджа“, ВА „Каварна“, детски народен хор „Шарено коланче“, ДФТА“Бизоне“ и деца от детски градини. \r\n„Уважаеми дами и господа, уважаеми учители и ученици, уважаеми просветни и културни дейци, Честит празник! Най-истинският български празник! 24 май! Деня на българската просвета и култура и на славянската писменост. Честит празник просветители и будители! Честит празник на всички български ученици - малки, големи и още по-големи. За мен е чест да се обърна с приветствени думи към всички вас в деня в който честваме своите букви и техните създатели - Светите братя Кирил и Методий.  Празник, който ни връща при първият учебен ден, при първия учител, първата прочетена книга, при първата ни написана дума. \r\nНа всички вас пожелавам здраве, творчески успехи, самочувствие, висок професионализъм, вдъхновение и да продължавате да съхранявате и предавате на поколенията българските традиции, които са изворът, от който черпим гордост и национално самочувствие. Честит празник българи“, каза в речта си кмета на община Каварна г-жа Нина Ставрева. \r\nг-жа Ставрева и зам.кмета г-н Недев ще връчиха наградите „24 май“ в системата на предучилищното и училищното образование и на културата. \r\n„Учител на годината” в системата на предучилищното възпитание - г-жа Парешка Янакиева Василева - старши учител в ДГ „Здравец” гр.Каварна \r\n„Учител на годината” в начална степен на обучение - г-жа Албена Анастасова Алексиева - главен учител в начален етап в СУ ”Стефан Караджа” гр.Каварна \r\n„Учител на годината” в основна степен на обучение - г-жа Велина Йорданова Цонева-старши учител по БЕЛ в ОУ „Йордан Йовков” гр.Каварна  \r\n„Учител на годината” в средна степен на обучение - г-н Красимир Димитров Гецов-старши учител по физическо възпитание-тренира училищен отбор по хандбал в СУ ”Стефан Караджа” гр.Каварна \r\n„Ученик на годината” в хуманитарната област - Йоана Петкова Кръстева- ученичка VI клас в ОУ „Йордан Йовков” гр.Каварна \r\n„Ученик на годината” в природо-математическата област - Елина Тодорова Тодорова- ученика V а клас в ОУ „Йордан Йовков” гр.Каварна \r\n„Ученик на годината” в областта на изкуството - Илияна Панайотова Илиева ученичка VII клас в ОУ „Йордан Йовков” гр.Каварна \r\n„Ученик на годината” в областта на спорта - Георги Веселинов Попов- ученик IX б  клас в СУ ”Стефан Караджа” гр.Каварна –9. „Ученик на годината” в областта на професионалното обучение - Георги Тодоров Енчев - ученик в ПЗГ „Кл. Арк.Тимирязев” гр.Каварна \r\n„Детски самодеен състав на годината”- Детски народен хор „Шарено коланче” с ръководител г-жа Невелина Василева \r\n„Самодеен състав на годината”- ФТА „Бизоне”  ръководител г-жа Стела Иванова и гост-хореограф Стоян Господинов – \r\n„Самодеец на годината”- г-жа Мариана Будева.", "date": "2018.05.24", "title": "Добрич: Kаварна тържествено отбеляза Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525814/ek-nalaga-obvarzvashti-zadalzheniya-na-gazprom-za-da-pozvoli-svobodniya-prenos-na-gaz-na-konkurentni-tseni-v-tsentralna-i-iztochna-evropa.html", "text": "Европейската комисия наложи на „Газпром“ редица задължения, с които се отстраняват изразените от Комисията опасения по отношение на конкуренцията и се позволява свободният пренос на газ на конкурентни цени на пазарите на газ в Централна и Източна Европа в полза на европейските потребители и предприятия. Това съобщиха от пресцентъра на Представителството на ЕК в България. \r\n„Газпром“ е най-големият доставчик на природен газ в редица държави от Централна и Източна Европа. През април 2015 г. Комисията изпрати изложение на възраженията до „Газпром“. В него се посочва предварителното становище на Комисията, че дружеството нарушава антитръстовите правила на ЕС, като следва обща стратегия за разделяне на пазарите на газ според националните граници в осем държави членки (България, Чешката република, Естония, Унгария, Латвия, Литва, Полша и Словакия). Тази стратегия вероятно е позволила на „Газпром“ да налага по-високи цени на газа в пет от тези държави членки (България, Естония, Латвия, Литва и Полша).   \r\nС днешното решение на Комисията се слага край на тази практика на „Газпром“. Освен това на „Газпром“ се налага подробен набор от правила, които значително ще променят начина, по който дружеството извършва дейност на централно- и източноевропейските газови пазари: \r\n- Край на договорните бариери пред свободния пренос на газ: „Газпром“ трябва да премахне всички наложени на клиентите си ограничения по отношение на репродажбата на газ през граница. \r\n- Задължение за улесняване на потоците на газ към изолираните пазари и от тях: „Газпром“ ще позволи потоците на газ да текат към и от части на Централна и Източна Европа, които все още са изолирани от другите държави членки поради липса на междусистемни връзки, а именно балтийските държави и България. \r\n- Структуриран процес за осигуряване на конкурентни цени на газа: На съответните клиенти на „Газпром“ се предоставя ефективен инструмент, с който да се гарантира, че тяхната цена на газа отразява равнището на цените в конкурентни западноевропейски пазари на газ, особено в разпределителните центрове за втечнен газ. \r\n- Без използване на господстващо положение при доставките на газ: „Газпром“ не може да се възползва от каквито и да е предимства, свързани с газовата инфраструктура, които получава от клиентите си, като използва господстващата си пазарна позиция в доставките на газ. \r\nКомисията реши да направи тези задължения (т.нар. „ангажименти“) правно обвързващи по отношение на „Газпром“ (по член 9 от Регламент №1/2003 относно антитръстовите правила на ЕС). Ако дадено дружество нарушава тези задължения, Комисията може да наложи глоба в размер до 10% от световния оборот на дружеството, без да се налага да установява нарушение на антитръстовите правила на ЕС.", "date": "2018.05.24", "title": "ЕК налага обвързващи задължения на „Газпром“, за да позволи свободния пренос на газ на конкурентни цени в Централна и Източна Европа"}
{"url": "http://www.focus-news.net/news/2018/05/24/2525815/gd-granichna-politsiya-intenziven-e-trafikat-za-tovarni-avtomobili-na-gkpp-kulata-i-gkpp-makaza.html", "text": "Интензивен е трафикът за товарни автомобили в двете посоки на ГКПП „Кулата“ и ГКПП „Маказа“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-турската граница на ГКПП „Капитан Андреево“ и ГКПП „Лесово“ трафикът е интензивен на изход за товарни автомобили. На българо-румънската граница на ГКПП „Дунав мост“ и ГКПП „Дунав мост 2“ трафикът е интензивен на изход за товарни автомобили. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.05.24", "title": "ГД „Гранична полиция“: Интензивен е трафикът за товарни автомобили на ГКПП „Кулата“ и ГКПП „Маказа“"}
{"url": "http://www.focus-news.net/news/2018/05/24/2525816/sport-aleksandar-lazarov-se-klasira-za-chetvartfinalite-na-turnira-v-bukuresht.html", "text": "Александър Лазаров се класира за четвъртфиналите на турнира по тенис на червени кортове в румънската столица Букурещ. Поставеният под номер седем в основната схема българин се наложи над Матьо Першико от Франция с 6:4, 7:5 в двубой, продължил 94 минути.\r\nЛазаров достигна до успеха със серия от три поредни гейма. Така той си осигури две точки за световната ранглиста, където към настоящия момент се намира на 509-то място.", "date": "2018.05.24", "title": "Спорт: Александър Лазаров се класира за четвъртфиналите на турнира в Букурещ"}
{"url": "http://www.focus-news.net/news/2018/05/24/2525812/yordan-mladenov-bsp-neka-badem-gordi-s-balgarskata-pismenost-i-knizhnina.html", "text": "Честването на Деня на българската просвета и култура и на славянската писменост е една от най-обичаните наши традиции, която ще предадем и на поколенията след нас. Това каза в тържественото си слово по случай 24 май народният представител от БСП от 13 МИР - Пазарджик Йордан Младенов, съобщиха от пресцентъра на партията. Той подчерта, че светите братя са ни дарили с букви и са ни завещали най-безценното съкровище, защото силата на словото, духовността и културата ни е превела през вековете и ни сплотява и до днес. „Поклон пред делото на Кирил и Методий и техните следовници, нека бъдем горди с българската писменост и книжнина. Скъпи учители, културни дейци и настоящи просветители, дълбока признателност за вашите усилия и отдадените ви сърца. Много са предизвикателствата пред благородната ви професия, но ролята на българското училище е огромна, защото образованието е ключ към един по-добър свят“, каза още в словото си Младенов. Той пожела на всички да са здрави и все така неуморни, а на ученици и децата да желая да бъдат мечтатели и да имат богат и интересен училищен живот.", "date": "2018.05.24", "title": "Йордан Младенов, БСП: Нека бъдем горди с българската писменост и книжнина"}
{"url": "http://www.focus-news.net/news/2018/05/24/2525813/liderat-na-bsp-korneliya-ninova-prosvetata-i-vyarata-sa-paziteli-na-natsionalnoto-ni-dostoynstvo.html", "text": "Просветата и вярата са пазители на националното ни достойнство.Те са ценният дар на Светите равноапостоли Кирил и Методий. Това написа във фейсбук лидерът на БСП Корнелия Нинова, която бе и на празничното шествие по случай 24 май с президента на България Румен Радев, съобщиха от пресцентъра на партията. \"Тяхното дело е съдбовно за България и за целия славянски свят. То носи не само писменост, но и духовност,  култура и прогрес. То ни обединява и съхранява. Поклон и признателност пред Светите братя! Да ги почетем, като опазим чистотата на езика си, силата на книгите си и свободата на духа си.Честит празник, българи!\", казва още тя.", "date": "2018.05.24", "title": "Лидерът на БСП Корнелия Нинова: Просветата и вярата са пазители на националното ни достойнство"}
{"url": "http://www.focus-news.net/news/2018/05/24/2525821/turtsiya-novi-masovi-aresti-na-voenni.html", "text": "В рамките на разследване на дейността в турската армия на т.нар. „Терористична организация на гюленистите/Паралелна държавна структура” (ФЕТО/ПДС) рано тази сутрин на зазоряване са извършени обиски и арести на 30 адреса на заподозрени в 13 провинции, съобщава информационната агенция Догу хабер ажансъ (ДХА). Сред тях повечето са действащи военни. Операциите се извършват от Отдела за борба с контрабандата и организираната престъпност в Адана; има много задържани.\r\nСъщевременно в Измир е проведена подобна операция срещу предполагаеми членове на ФЕТО/ПДС във ВВС и ВМС, сред които повечето са действащи военни. Единият от тях е майор, а останалите – подофицери, посочва още ДХА.. Георги Димов", "date": "2018.05.24", "title": "Турция: Нови масови арести на военни"}
{"url": "http://www.focus-news.net/news/2018/05/24/2525818/inzh-daniel-panov-kmet-na-veliko-tarnovo-24-may-e-den-v-koyto-po-silno-ot-vsyakoga-tryabva-da-se-gordeem-s-dostoynstvoto-da-se-narichame-balgari.html", "text": "24 май е ден, в който по-силно от всякога трябва да се гордеем с достойнството да се наричаме българи. Това каза в празничното си слово по повод Деня на славянската писменост кметът на Велико Търново инж. Даниел Панов, предаде репортер на Радио „Фокус“ – Велико Търново. Кметът добави, че тези силни чувства на гордост и този дух на родолюбие трябва да се предадат и на децата. Той подчерта, че кирилицата е най-трайното и ценно, най-оригиналното постижение, което България е дала на Европа и на света. „Епохалното за времето си дело на светите братя Кирил и Методий, спасено от св. княз Борис I Михаил, и продължено от техните ученици, носи просвета, култура, носи духовност на целия славянски свят. И днес близо 300 милиона души по цял свят пишат с нашите букви, а кирилицата е една от трите официални азбуки в Европейския съюз. 24 май с право е наричан най-българският празник и не случайно е най-обичаният. Ние, българите, сме единственият народ, който със специален празничен ден почитаме своята писменост, култура, просвета и духовност“, добави инж. Даниел Панов. Той посочи, че за жителите на Велико Търново този ден е още по-специален, тъй като градът е историческата и духовна столица на България. „Чрез достиженията на Търновската книжовна и художествена школа Велико Търново има огромна роля за просветата и културата на славянския свят. Наше естествено задължение е да пазим българската идентичност, нашата култура, традиции и обичаи“, каза още Панов. Той изказа благодарност на всички учители, преподаватели и на цялата академична общност. „Вие сте горди и достойни наследници на светите братя Кирил и Методий. Вие давате знание, грамотност и просвета на нашите деца. Вие ги възпитавате в дух на родолюбие, да познават историята, традициите, обичаите, да обичат България и да обичат старопрестолния град Велико Търново. Благодаря на всички дейци на изкуствата, културата, духовността, на хората в читалищата и музеите. Благодарение на всички вас, Велико Търново днес е образователен, културен и духовен център на България“, подчерта инж. Панов. Той се обърна и към 812-те абитуриенти, които тази година завършват средното си образование във великотърновските училища. „Гордейте се, че завършвате средното си образование в старата българска столица Велико Търново, защото нашият град е светиня. Тук е историческата и духовна столица на България, наричана от средновековните летописци „трети Рим и втори Константинопол“. Тук се усеща най-силно великият и несломим дух на нашата древна държава. Пожелавам на всеки от вас успех в бъдещите начинания. Бъдете любознателни. Четете и опознавайте света, но винаги носете в сърцето си родния град – Велико Търново. 24 май още от древни времена е обединявал българите и днес този български празник обединява българския народ. Нека да се гордеем, че сме българи, нека се гордеем, че сме великотърновци. Честит празник! Бъдете благословени скъпи съграждани, преподаватели и ученици, хора на духовността, просветата и културата“, пожела инж. Даниел Панов.\r\nНадежда КРЪСТЕВА", "date": "2018.05.24", "title": "Инж. Даниел Панов, кмет на Велико Търново: 24 май е ден, в който по-силно от всякога трябва да се гордеем с достойнството да се наричаме българи"}
{"url": "http://www.focus-news.net/news/2018/05/24/2525824/premierat-na-makedoniya-zoran-zaev-sas-savmestnoto-chestvane-na-pametta-na-bratyata-kiril-i-metodiy-balgariya-i-makedoniya-potvarzhdavat-iskrenoto-si-priyatelstvo.html", "text": "Със съвместното честване на паметта на братята Кирил и Методий България и Македония потвърждават искреното си приятелство. Това каза пред журналисти в Рим премиерът на Македония Зоран Заев,  предаде репортер на Агенция\"Фокус\". По думите на Заев делото на светите братя Кирил и Методий е пример. \"Честит празник на всички\", каза Заев. \"Честването на гроба на св. Кирил и на плочата от папа Адриан Втори в чест на светите братя Кирил и Методий, което направихме заедно с българската делегация, предводена от премиера на България, ни напомни за тяхната духовна и просветителска услуга на всички славянски народи\", каза Заев. \r\nДеница КИТАНОВА", "date": "2018.05.24", "title": "Премиерът на Македония Зоран Заев: Със съвместното честване на паметта на братята Кирил и Методий България и Македония потвърждават искреното си приятелство"}
{"url": "http://www.focus-news.net/news/2018/05/24/2525817/premierat-boyko-borisov-balgariya-i-makedoniya-pokazahme-che-vmesto-praznitsi-kato-24-may-da-sa-povod-za-razdor-e-po-dobre-da-gi-chestvame-zaedno.html", "text": "България и Македония показахме, че вместо празници като 24 май да са раздор, е по-добре да си ги честваме заедно.\r\nТова каза пред журналисти в Рим премиерът Бойко Борисов, предаде репортер на Агенция\"Фокус\". \"Не бива да се натъжаваме в такъв ден по един или друг повод. Всички трябва да се радваме и ние го правим\", допълни премиерът. Борисов честити 24 май на всички празнуващи празника и на ползващите славянската писменост. Той посочи, че в църквите \"Сан Клементе\" и \"Санта Мария Маджоре\", където допреди малко бяха българската и македонската делегации духовниците, са им били отправени изключително светли пожелателни слова. \"Заедно бяхме при плочите, където са били осветени нашите букви, на които пишем и сега. Върнахме се в дипломацията векове назад\", каза Борисов и визира частта от историята, когато двамата братя Кирил и Методий са убедили папа Адриан Втори в равенството на нашата писменост с на другите народи. \"До ден днешен всички ние пишем на тези букви\", каза Борисов.\r\nДеница КИТАНОВА", "date": "2018.05.24", "title": "Премиерът Бойко Борисов: България и Македония показахме, че вместо празници като 24 май да са повод за раздор, е по-добре да ги честваме заедно"}
{"url": "http://www.focus-news.net/news/2018/05/24/2525826/plovdiv-grad-sadovo-otbelyazva-svoya-praznik.html", "text": "Град Садово отбелязва своя празник днес, предаде репортер на Радио „Фокус”-Пловдив. Празничният ден в Садово започна с тържествен водосвет. Слово произнесе кметът на града Димитър Здравков. След това бе открит Турнир по стрелба с лък на стадиона в града. Бяха наградени  и отличните ученици, изявени учители, спортисти и читалищни дейци. След музикална програма бе открит и Традиционният фестивал на био и екопроизводителите.\r\nОт 20.00 часа ще се проведат концерт на оркестър ”Атика” и тържествена заря.\r\nЦветана ТОНЧЕВА", "date": "2018.05.24", "title": "Пловдив: Град Садово отбелязва своя празник"}
{"url": "http://www.focus-news.net/news/2018/05/24/2525820/ognyan-tsenkov-kmet-na-vidin-vazdiganeto-na-svetite-bratya-kiril-i-metodiy-kato-ravnoapostoli-i-veliki-hristiyanski-uchiteli-e-napalno-zasluzheno.html", "text": "Въздигането на светите братя Кирил и Методий като равноапостоли и велики християнски учители е напълно заслужено, каза в приветственото си слово при отбелязването на Деня на българската просвета и култура и на славянската писменост на откритата сцена в крайдунавския парк Огнян Ценков, кмет на Община Видин. Той посочи, че благодарение на тяхното дело народът ни оцелява през мрачното време на османското владичество, съхранява своята идентичност, пише своята история и гради националното си самочувствие. „Неслучайно химнът, посветен на Кирил и Методий, започва с думите – „Върви, народе възродени“. В България 24 май е истински народен празник“, заяви Огнян Ценков. \r\nВидинският митрополит Даниил също поздрави събралите си граждани с празника.\r\nАнна ЛОЗАНОВА", "date": "2018.05.24", "title": "Огнян Ценков, кмет на Видин: Въздигането на светите братя Кирил и Методий като равноапостоли и велики християнски учители е напълно заслужено"}
{"url": "http://www.focus-news.net/news/2018/05/24/2525822/plovdiv-na-ofitsialna-tseremoniya-v-karlovo-byaha-nagradeni-otlichnitsi-i-izyaveni-uchenitsi-ot-uchilishtata-v-obshtinata.html", "text": "На официална церемония в зала „Васил Караиванов” на Община Карлово бяха наградени 24 отличници и 32 изявени ученици от училищата в общината. Това съобщиха за Радио „Фокус“ - Пловдив от общината. „…В навечерието на 24 май – Ден на българската просвета и култура и славянската писменост, поздравявам отличниците и амбициозните деца, които съчетават разнообразни интереси и представят общината ни, поставяйте си високи цели, за да просперира нашия красив град Карлово и страната ни”, каза зам.-кмета Антон Минев. Той благодари на училищните директори и преподаватели за всеотдайната им работа. От името на д-р Емил Кабаиванов, кмет на Община Карлово отличниците от випуск 2017/2018 получиха плакет, грамоти и книгата „Ботевата чета” от Атанаска Нанева. Изявените ученици постигнали високи резултати през учебната година в областта на образованието, културата, изкуството, науката и спорта на общински и регионални етапи от национални олимпиади, състезания, държавни първенства по различни видове спорт, математика, ученически игри и др. получиха грамоти и книгата „Васил Левски – по спомени на Васил Караиванов”. Директорите на училища в общината, получиха от името на д-р Кабаиванов поздравителни адреси по повод 24 май. На церемонията присъстваха преподаватели, ученици, граждани.", "date": "2018.05.24", "title": "Пловдив: На официална церемония в Карлово бяха наградени отличници и изявени ученици от училищата в общината"}
{"url": "http://www.focus-news.net/news/2018/05/24/2525819/makfaks-makedoniya-nikola-gruevski-mozhe-da-poluchi-do-20-godini-zatvor-ako-bade-priznat-za-vinoven-po-ostanalite-chetiri-obvineniya.html", "text": "Ако Никола Груевски бъде признат за виновен по останалите 4 обвинения, които му повдигна Специализираната прокуратура, бившият министър-председател на Македония може да получи присъда за до 20 години лишаване от свобода, без да имат предвид двете години лишаване от свобода, дадени му по делото „Танк“, предава информационната агенция „Макфакс“ .\r\nНай-тежкото наказание Груевски може да получи по делото „Титаник“, по което отговаря за три провинения. За престъпно сдружаване той е заплашен с лишаване от свобода до пет години; за злоупотреба със средства за финансиране на предизборната кампания – минимум пет години, а за нарушение на избирателното право - минимум три години. \r\nВ случая „ТНТ“ Груевски е обвинен в престъпление за злоупотреба със служебно положение, което може да му коства лишаване от свобода за най-малко три години. По делото „Траектория“ бившият македонски премиер може да получи също три години затвор. Такова може да бъде наказанието му и по делото „Насилие“ за събитията в Център. \r\nЕдин от малкото адвокати, защитаващия бившия министър-председател на югозападната ни съседка - Димитър Дагов, обяви в сряда, че ще обжалва решението по делото „Танк“ пред Апелативния съд. по делото „Танк\". Тереза Герова", "date": "2018.05.24", "title": "„Макфакс“ (Македония): Никола Груевски може да получи до 20 години затвор, ако бъде признат за виновен по останалите четири обвинения"}
{"url": "http://www.focus-news.net/news/2018/05/24/2525829/kyustendil-pochetniyat-grazhdanin-rumen-manov-pokaza-pravoslavni-ikoni-ot-tsyal-svyat-v-izlozhbata-pravoslavie.html", "text": "Почетният гражданин на Кюстендил Румен Манов показа в Художествена галерия „Владимир Димитров – Майстора” православни икони, събирани от цял свят, предаде репортер на Радио „Фокус” – Кюстендил. На откриването на изложбата му „Православие” присъстваха кметът на Община Кюстендил Петър Паунов, директорът на художествената галерия Валентин Господинов, директорът на Регионален исторически музей – Кюстендил Валентин Дебочички, десетки гости. Изложбата беше открита в Деня на българската просвета и култура и на славянската писменост, когато градската художествена галерия в Кюстендил отбелязва годишнината от своето създаване. „За ме е изключителна чест. Изпитвам силно вълнение да застана пред вас – моите съграждани, но в същото време удовлетворение и задоволство, че на този велик ден, на това велико място, след тази страхотна музика съм сред вас и мога да споделя тези творения на чудната християнска мисъл, на чудното наше изконно православие”, каза Румен Манов. По думите му българите няма да учудят света с небостъргачи, стъкло или метал, но има универсални красоти приети от целия свят – природа, археология и изкуство. „Всички тези неща, които ни заобикалят, са не просто нарисувани бои върху дърво. Това е българският православен дух, това е българският интелект, българската вяра. Тези творения на православието са свидетели на много мъки и радости, на много молби и надежди. Всеки българин е имал в дома си едно такова сакрално кътче, където е оставал той и Бог. Отдавал е най-съкровените си молби пред домашната икона”, каза Румен Манов. Той определи домашната икона като един прозорец към отвъдното, а светците – посредници между човека и Бог. По думите му в голямата си част иконите са събрани от странни места. „Последните две неща, които дойдоха, бяха от ЮАР и от Мексико. Всеки е пътувал, всеки е носел със себе си нещо, което му е напомняло родината”, каза Румен Манов. Той отправи благодарност към реставратора Кристиян Янков, без който изложбата е нямало да може да се състои. Освен това той е реставрирал безвъзмездно патронната икона на черквата „Света Богородица” в Кюстендил. „Правя това, защото искам, когато дойде онова необозримо и дано далечно бъдеще, когато няма да ни има, следващите след нас да знаят, че не сме дърво без корен. Че имаме дълбока, древна, истинска, понякога тъжна, понякога страховита, но древна история. Че те са наследници на онази древна приказка, истинска, с много древно начало и надявам се без край, наречена България”, каза Румен Манов. От своя страна директорът на Художествена галерия „Владимир Димитров – Майстора” Валентин Господинов връчи първото свидетелство за дарение на Румен Манов. Той каза, че в галерията ще бъде създаден и фонд „Румен Манов”. „Това е едно отваряне на врата, която вече няма да бъде затворена. Този човек е насочил взора си към нашата галерия и той ще продължи да дарява на нас”, каза Валентин Господинов. „Наистина ми се иска Кюстендил да бъде представян, поставян в пространството с още по-голямо дълбоко уважение, защото град с такава древна история, град с толкова будни хора, град с един от най-изявените и велики български художници, да стои като че ли понякога леко в нюанса. Иска ми се да отдадем заслуженото на вечния, гордия, на красивия град Кюстендил”, каза Румен Манов. От своя страна директорът на Регионален исторически музей – Кюстендил Валентин Дебочички връчи поредните свидетелства за дарения на Румен Манов. „Вече почти десет години са неговите щедри актове. Общият брой на документите, снимките, предметите, движимите културни ценности вече наброяват над 1 300 броя, които са изключително ценни”, каза Валентин Дебочички. Откриването на изложбата беше предшествано от изпълнения на група „Аноним”.\r\nВенцеслав ИЛЧЕВ", "date": "2018.05.24", "title": "Кюстендил: Почетният гражданин Румен Манов показа православни икони от цял свят в изложбата „Православие”"}
{"url": "http://www.focus-news.net/news/2018/05/24/2525825/afp-severna-koreya-demontira-yadreno-saorazhenie-tvardyat-medii.html", "text": "Северна Корея демонтира ядрено съоръжение в планиран ход, който цели да покаже добрата воля на Пхенян в навечерието на планираната среща на върха със САЩ, предава AFP, като се позовава на медийни доклади. \r\nПхенян обяви плана си за „пълно\" разрушаване на съоръжение, разположено в североизточната част на страната, като отправи покана към чуждестранни журналисти да отразят събитието. На място са представители на британския телевизионен канал , които са станали свидетели на унищожаването на обекта.Тереза Герова", "date": "2018.05.24", "title": "AFP: Северна Корея демонтира ядрено съоръжение, твърдят медии"}
{"url": "http://www.focus-news.net/news/2018/05/24/2525828/predsedatelyat-na-narodnoto-sabranie-tsveta-karayancheva-uchastva-v-tarzhestvenoto-chestvane-na-24-may-v-kardzhali.html", "text": "Председателят на Народното събрание Цвета Караянчева участва в Кърджали в тържественото честване по повод Деня на българската просвета и култура и славянската писменост – 24 май. То започна с празнично шествие от Дома на културата до паметника на Освободителите в града. Това съобщиха от пресцентъра на Народното събрание.\r\n„24 май остава най-сплотяващият ни, най-българският празник, празник на вдъхновението, на осъзнатата жажда за просвещение и национален напредък“, заяви председателят на парламента в словото си по повод Деня на българската просвета и култура и славянската писменост пред участниците в тържествата. \r\nЦвета Караянчева отбеляза, че няма друга дата в календара, която така да ни зарежда с позитивна енергия, с апостолски плам и чувство на заслужена гордост, че сме дали на „вси словени книги да четат“. „Повече от 200 години ние, българите, празнуваме Деня на първоучителите Кирил и Методий и славим великото им дело“, допълни още тя.\r\n„И днес, когато информацията ни залива като море, когато общуваме по-често в социалните мрежи, отколкото помежду си, Ви пожелавам да не губите онзи първичен глад за знания, който движи света напред, да съхраните своя устрем за полет и всички заедно да опазим бистър кладенеца на духовността, защото и децата ни ще пият от него“, призова председателят на Народното събрание. \r\nВ празника участваха представителните блокове на учебните заведения и читалища от Община Кърджали, школата по спортни танци в града и детска вокална група „ДО РЕ МИ” и школата по арт балет към НЧ „Обединение 1913”, с ръководител Огнян  Камишев.", "date": "2018.05.24", "title": "Председателят на Народното събрание Цвета Караянчева участва в тържественото честване на 24 май в Кърджали"}
{"url": "http://www.focus-news.net/news/2018/05/24/2525832/gerb-pazardzhik-se-vklyuchi-v-tarzhestvata-po-povod-24-may-v-oblastniya-grad.html", "text": "Народният представител от ГЕРБ Десислава Тодорова, заместник-министърът на земеделието, храните и горите Лозана Василева, областният координатор на ПП ГЕРБ – Пазарджик Найден Шопов, общинският ръководител на ГЕРБ – Пазарджик Гинче Караминова, общински съветници и членове на структурите на младежите и жените от партията се включиха в празничното шествие по повод Деня на славянската писменост и на българската просвета и култура. Това съобщиха от пресцентъра на ПП ГЕРБ-Пазарджик. Шествието премина по булевард „България” под звуците на химна на Кирил и Методий и завърши с поднасяне на цветя поетично-музикална програма пред  паметника на Светите братя в центъра на Пазарджик. Ученици и преподаватели от всички детски и учебни заведения в града, общественици, културни деятели и стотици граждани присъстваха на  тържествата по повод 24 май в Пазарджик.  Празникът завърши с концерт на съставите от Общински детски комплекс на площад „Константин Величков”.", "date": "2018.05.24", "title": "ГЕРБ-Пазарджик се включи в тържествата по повод 24 май в областния град"}
{"url": "http://www.focus-news.net/news/2018/05/24/2525835/blagoevgrad-intenziven-e-trafikat-za-tovarni-avtomobili-na-vhod-i-izhod-na-gkpp-kulata-i-makaza.html", "text": "Интензивен е трафикът за товарни автомобили на вход и изход на ГКПП „Кулата“ и „Маказа“. Това съобщиха за Радио „Фокус“ - Пирин от Гранична полиция. Нормално интензивен е трафикът на ГКПП „Илинден“. Без проблеми се осъществява преминаването на останалите гранични пунктове с Република Гърция.\r\nНатали СТЕФАНОВА", "date": "2018.05.24", "title": "Благоевград: Интензивен е трафикът за товарни автомобили на вход и изход на ГКПП „Кулата“ и „Маказа“"}
{"url": "http://www.focus-news.net/news/2018/05/24/2525836/vitsepremierat-tomislav-donchev-vreme-e-da-mislim-za-obshta-evropeyska-politika-za-administratsiyata.html", "text": "Кохезионната политика променя всички за добро. Тя не е само инвестиционен процес, но и училище за администрацията, защото управлението на европейските пари внася нов манталитет, разбиране, култура и  навици в администрациите на всички държави-членки. Това заяви вицепремиерът Томислав Дончев на конференция за доброто управление на политиката по сближаване на ЕС в Брюксел, съобщиха от правителствената информационна служба. Дончев подчерта, че е време политиката по отношение на администрациите в ЕС да е обща европейска политика и да има минимален стандарт, на който да отговаря всяка една администрация в държавите-членки на ЕС. \r\nПо време на конференцията комисарят по околна среда, морско дело и рибарство Кармену Вела обяви старта на инициативата на ЕК за ускоряване изграждането на административен капацитет за управление на европейските средства през следващия програмен период. Първата фаза на инициативата е на стойност 900 хил. евро. Общо пет Управляващи органа на оперативни програми от България, Гърция, Полша, Хърватска и Испания ще получат подкрепа от ЕК за допълнително укрепване на административния си капацитет чрез използване на експертизата на Организацията на икономическо сътрудничество и развитие (ОИСР). От българска страна за участие в инициативата е одобрена на ОП „Региони в растеж“ 2014-2020. \r\n„Ние носим отговорността да гарантираме, че Кохезионната политика ще продължава да подобрява ежедневието на нашите граждани и ще има конкретни резултати в европейските региони.“, заяви комисар Вела. По думите му едно инвестирано евро днес ще генерира близо три евро  допълнителен БВП след 10 години. \r\nПрез 2018 г. политиката на сближаване на ЕС отбелязва 30 години от създаването си. Тя е най-важният инвестиционен инструмент на ЕС, който подкрепя икономическия растеж, създаването на работни места, конкурентоспособността и намаляване на различията между страните-членки.  За настоящия програмен период до 2020 г. по линия на Кохезионната политика ще бъдат инвестирани 351,8 млрд. евро в европейските региони, от които 7,4 млрд. евро в България.", "date": "2018.05.24", "title": "Вицепремиерът Томислав Дончев: Време е да мислим за обща европейска политика за администрацията"}
{"url": "http://www.focus-news.net/news/2018/05/24/2525831/pernik-uchitel-ot-gimnaziyata-po-ikonomika-i-negovite-vazpitanitsi-byaha-nagradeni-ot-obshtinata-za-dobroto-im-predstavyane-v-olimpiadata-po-informatsionni-tehnologii.html", "text": "Старши учителят по професионална подготовка в Професионалната гимназия по икономика Людмил Любомиров и неговите възпитаници Веселин Владимиров и Мартин Мирков бяха сред удостоените със Специалната награда на кмета на Община Перник по повод 24 май. Това съобщиха от пресцентъра на Общината. Призът на младите хора се присъжда за блестящо им представяне в национална олимпиада.\r\nУчениците Веселин и Мартин се класираха на първо място в категория Уеб сайт на 16-та Националната олимпиада по информационни технологии, която се проведе в град Търговище от 11 до 13 май 2018 г. Техен научен ръководител е учителят им Людмил Велинов.\r\nОсмокласниците от специалност „Икономическа информатика“ се представиха с проекта „(Не)познатата пернишка крепост“ и спечелиха първото място след изключително оспорвана надпревара между 20-те класирани за национален кръг проекти. Уеб сайтът демонстрира един от символите на Перник – хълма Кракра. Момчетата показват много любопитни и неизвестни факти, доказващи, че крепостта е уникална в световен мащаб и по нищо не отстъпва на други подобни археологически обекти. Материалите са авторски и са предоставени от Регионален исторически музей – Перник. Сайтът ще бъде безвъзмездно предоставен на Рeгионален исторически музей – Перник.\r\nСъздаденият от учениците на икономиката проект е не само от образователно, но и от регионално значение, тъй като досега средновековната пернишка крепост нямаше сайт. С този проект учениците показват истинския облик на крепостта и историческото ѝ значение. Сайтът популяризира богатата история на Перник и ще спомогне за привличане на повече туристи в региона.", "date": "2018.05.24", "title": "Перник: Учител от гимназията по икономика и неговите възпитаници бяха наградени от Общината за доброто им представяне в олимпиадата по информационни технологии"}
{"url": "http://www.focus-news.net/news/2018/05/24/2525830/veliko-tarnovo-yanitsa-stoykova-e-be-udostoena-s-nagradata-na-obshtinata-24-may.html", "text": "Яница Стойкова от Професионална езикова гимназия „Проф. д-р Асен Златаров“ е носител на наградата на Община Велико Търново „24 май“ тази година. Призът й връчи лично кметът инж. Даниел Панов по време на честванията на Деня на българската просвета и култура в града, предаде репортер на Радио „Фокус“ – Велико Търново. Яница Стойкова получи лента „Отличник на Община Велико Търново“, диплом и парична награда в размер на левовата равностойност на 1000 евро. Тя изказа благодарност на родителите, учителите и приятелите си, които са я подкрепяли през целия период на обучението й. Отличието е за успешно завършен гимназиален етап на обучение и се присъжда ежегодно от местната администрация.\r\nЯница Стойкова е победител за България в конкурса на Европейската комисия „Млад преводач“, носител е на втора награда в онлайн конкурса „Слова с пера“ на фондация „Макензи“, отново с немски език. Има отличия в многоезичното състезание на Министерството на образованието и науката. Печели първо място в цветната олимпиада по немски език, носител е на награда от състезание по журналистика, както и на награда от национален младежки конкурс за есе. Тя е била координатор на екип към проект на Европейския информационен център, работила е по проект за четене и дискутиране на немски неадаптирани книги, проект на немската служба за академичен обмен, както и в проекта „Европейски памети“ по програмата „Европа за гражданите“.\r\nДругият кандидат за приза - Денислав Станчев, също получи от кмета Панов лента „Отличник на Община Велико Търново“. Той е възпитаник на Природо-математическата гимназия „Васил Друмев“. Успехите му са в областта на биологията и химията. Има спечелен сребърен медал от Международната Мендеелевска олимпиада по химия. Той също благодари на учителите и семейството си за подкрепата.\r\nНадежда КРЪСТЕВА", "date": "2018.05.24", "title": "Велико Търново: Яница Стойкова е бе удостоена с наградата на Общината „24 май“"}
{"url": "http://www.focus-news.net/news/2018/05/24/2525839/gartsiya-predupredi-sasht-orazhiyata-koito-prodadete-na-turtsiya-shte-badat-izpolzvani-sreshtu-nas.html", "text": "Министърът на външните работи на Гърция Никос Коцияс призова американския държавен секретар Майк Помпео да съдейства за преустановяването на продажбата на оръжия за Турция, тъй като те може да бъдат използвани срещу страната му и другите държави от региона, отбелязва електронното издание Protothema, като се позовава на публикация в списание Hellas.  \r\nДържавният секретар на САЩ се срещна с Коцияс за „стратегически диалог\" във Вашингтон на фона на напрежението в двустранните отношения между Атина и Анкара. Сред основните проблеми е този за суверенитета на редица острови в Егейско море, който доведе размяна на заплахи и остра реторика и от двете страни.\r\nОтказът на Турция да допусне сондажите за газ в Източното Средиземноморие на Република Кипър и нейните партньори допълнително допринесе за напрежението, както и случаят с арестуването в Турция на двама гръцки войници, които се отклониха през границата по време на патрул през март.\r\nВ резултат на това темата на Турция „доминира\" на срещата между двойката, твърди изданието. Гръцкият външен министър предупреди Помпео, че оръжията, закупени от Турция от САЩ и Германия, може да бъдат използвани срещу Гърция, Република Кипър и други съседни държави, съобщи Hellas.\r\nДоаставките на оръжия за Турция се превърна в спорна тема в Германия и САЩ, като в парламента на двете страни бяха внесени предложения за спиране на продажбите за Анкара. \r\nНа срещата Помпео е повдигнал; въпроса за арестуваните гръцки военнослужещи, като определи случая им, като заяви, че е „неприемливо за член на НАТО да задържа двама офицери от гръцката армия\".\r\nДвамата са обсъдили и ситуацията в Източното Средиземноморие и са се съгласили да „работят в тясно сътрудничество\", за да осигурят стабилност в региона. Тереза Герова", "date": "2018.05.24", "title": "Гърция предупреди САЩ: Оръжията, които продадете на Турция, ще бъдат използвани срещу нас"}
{"url": "http://www.focus-news.net/news/2018/05/24/2525833/sky-news-grupa-ot-okolo-20-chuzhdestranni-zhurnalisti-sa-bili-pokaneni-da-nablyudavat-unishtozhavaneto-na-severnakoreysko-yadreno-saorazhenie.html", "text": "Група от 20 чуждестранни журналисти са били поканени да наблюдават унищожаването на севернакорейско ядрено съоръжение Пхунгери, предава телевизионният канал Sky News, като уточнява, че кореспондентът им за Азия Том Чешър е бил единственият представител на британски оператор, присъствал на събитието, което се случва в навечерието на планираната среща на върха между лидерите на Пхенян и Вашингтон. \r\nЧешър разказва, че е пътувал с влак през нощта в продължение на 12 часа, преди да стигне до североизточната част на страната, където е разположен Пхунгери. „Изкачихме се в планината и наблюдавахме детонацията от около 500 метра разстояние. Имаше огромна експлозия, можехме да я почувстваме – усетихме прахта, вълната топлина, беше изключително силна“, разказва британският журналист. \r\nСлед това групата чуждестранни журналисти е присъствала на брифинг на заместник-директора на ядреното оръжие на Северна Корея, който сподели „безпрецедентни подробности\" за ядрената програма на Пхенян, допълни Чешър. Тереза Герова", "date": "2018.05.24", "title": "Sky News: Група от около 20 чуждестранни журналисти са били поканени да наблюдават унищожаването на севернакорейско ядрено съоръжение"}
{"url": "http://www.focus-news.net/news/2018/05/24/2525827/premierat-boyko-birisov-podnese-tsvetya-pred-pametnika-na-ivan-vazov-v-rim.html", "text": "Премиерът Бойко Борисов поднесе цветя пред паметника на Иван Вазов в Рим, предаде специалният пратеник на Агенция \"Фокус\" в Рим. Заедно с него бе българската делегация, която включва министъра на културата Боил Банов, представители на вероизповеданията, на академичната общност и дейци на културата.\r\nПаметникът на Патриарха на българската литература е изработен от бронз и е висок 2,60 метра, а постаментът e 2,20 метра. Той бе открит на 21 май 2010 г. от премиера Бойко Борисов и в присъствието на тогавашния министър на културата Вежди Рашидов. Творбата се намира на площад \"Торвалдсен\".\r\nДеница КИТАНОВА", "date": "2018.05.24", "title": "Премиерът Бойко Бирисов поднесе цветя пред паметника на Иван Вазов в Рим"}
{"url": "http://www.focus-news.net/news/2018/05/24/2525834/dots-mariya-paslar-praznikat-na-balgarskata-prosveta-ni-zadalzhava-da-pazim-duhovnite-tsennosti-koyto-narodat-ni-e-sazdal.html", "text": "Празникът на българската просвета ни задължава да пазим духовните ценности, който народът ни е създал. Това каза за Радио „Фокус“ доц. Мария Паслар, ректор на Тараклийския държавен университет „Григорий Цамблак“, по повод Деня на българската просвета и култура и на славянската писменост. „Много е важно да съхраняваме и уважаваме знанието, от което зависи нашата свобода, нашата независимост и сигурност за цялата българска общност. Ние осъзнаваме, че трябва да ценим и да пазим своята духовна идентичност, да уважаваме българското слово и култура, да работим за образованието на нашите деца, за да могат и те да предат нашето езиково богатство на децата си“, каза доц. Мария Паслар. Тя допълни, че 70% от студентите в Тараклийския университет са с български произход, но всички, които се обучават във висшето училище, изучават български език. Ректорът каза още, че училището работи за разширяване на специалностите и се надява, че следващата година ще има прием и по нова специалност.", "date": "2018.05.24", "title": "Доц. Мария Паслар: Празникът на българската просвета ни задължава да пазим духовните ценности, който народът ни е създал"}
{"url": "http://www.focus-news.net/news/2018/05/24/2525837/predstaviteli-na-rakovodstvoto-na-abv-vzeha-uchastie-v-tarzhestvenite-meropriyatiya-po-povod-24-may-vav-varna.html", "text": "Ръководството на областната организация на АБВ - Варна, заедно с председателя на партията Румен Петков присъстваха на тържествена литургия по повод 24 Май - Деня на българската просвета и култура и на славянската писменост, отслужена от Варненския и  Великопреславски митрополит Йоан в храм “Свето Успение Богородично” във Варна. Това съобщиха от пресцентъра на ПП АБВ. По-късно през деня представителите на Алтернатива за българско възраждане взеха участие и в тържествата посветени на празничния ден в града.", "date": "2018.05.24", "title": "Представители на ръководството на АБВ взеха участие в тържествените мероприятия по повод 24 май във Варна"}
{"url": "http://www.focus-news.net/news/2018/05/24/2525838/georgi-ikonomov-kmet-na-bansko-gordeya-se-s-postizheniyata-na-nashite-detsa.html", "text": "Денят на българската просвета и култура и на славянската писменост, бе честван тържествено в Банско с концерт на площад „Никола Вапцаров”. Това съобщиха от пресцентъра на Община Банско. Пред погледите на цялата общественост в града, бяха отличени повече от петдесет развълнувани ученика, постигнали призови места на регионални, областни или национални конкурси, състезания и олимпиади в сферата на науката и образованието. Девет учителя и културни дейци също получиха своето признание за дейността си през годината, като лично кметът на община Банско връчи отличията. За всеки призьор в Деня на буквите, напълно естествено бе предвидена специална книга – подарък, която бе връчена лично от кмета Георги Икономов и народния представител от Банско Александър Мацурев. А просветните и културни центрове на територията на общината – читалищата, получиха за своите библиотеки емблематичната трилогия на Димитър Талев – „Самуил”.\r\n„Свято е делото на равноапостолите Кирил и Методий, сътворили Азбуката и дали право на българите и на всички славяни заслужено да се гордеят, че са градители на европейската цивилизация. Днес буквите на България са азбука на Европа. Ние имаме право да се гордеем с дълбоките си корени, с блестящия талант на българските творци, учени и дейци на просветата и културата, с интелектуалния потенциал на нацията. Убеден съм, че само народи, които поставят на пиедестал културата, просветата и науката, своята писменост и стремеж към знания, имат изключителната възможност да останат във времето. И не на последно място бих искал да кажа – гордея се с вашите постижения, ученици! Пожелавам ви да участвате и печелите още много конкурси и изпити през живота си!”, отправи своят поздрав градоначалникът.\r\nТържествената част бе последвана от празничен концерт, подготвен от талантливите деца на Банско с участието на състави и изпълнители към читалище „Никола Вапцаров” и учебните заведения. Танцова формация „Веселие” и ТА „Забавление”, състав „Арт денс”, „Силвана денс”, изпълнителите към фолклорна група „Банска младост, както и вокалната група към СУ „Неофит Рилски”, създадоха неповторима атмосфера на приповдигнатост и гордост с българската ни идентичност. По традиция, празникът продължи с тържествен обяд за всички културни и просветни дейци от общината, и домакинстван от кмета Георги Икономов.", "date": "2018.05.24", "title": "Георги Икономов, кмет на Банско: Гордея се с постиженията на нашите деца"}
{"url": "http://www.focus-news.net/news/2018/05/24/2525842/sport-daniel-rikardo-zavarshi-parvi-v-parvata-svobodna-trenirovka-za-gran-pri-na-monako.html", "text": "Пилотът на „Ред Бул“ Даниел Рикардо завърши на първо място в първата свободна тренировка преди неделното състезание от Формула 1 за Гран При на Монако. Австралиецът подобри времето от миналогодишния полпозишън в Монако – той бе по-бърз с половин секунда от рекордното време, записано от Кими Райконен през 2017-та година. \r\nНеговият съотборник Макс Верстапен завърши на второ място, а трети остана пилотът на „Мерцедес“ Люис Хамилтън.", "date": "2018.05.24", "title": "Спорт: Даниел Рикардо завърши първи в първата свободна тренировка за Гран При на Монако"}
{"url": "http://www.focus-news.net/news/2018/05/24/2525843/nimh-zhalt-kod-za-obilni-valezhi-s-gramotevitsi-e-obyaven-v-oblastite-kyustendil-i-blagoevgrad.html", "text": "Жълт код за обилни валежи с гръмотевици е обявен за днес в областите Кюстендил и Благоевград. Това сочи справка на сайта на Националния институт по метеорология и хидрология (НИМХ) при БАН. Метеоролозите предупреждават, че днес ще има валежи, придружени с гръмотевици, като в отделни райони на областите количествата ще достигнат до 35 л/кв. м.", "date": "2018.05.24", "title": "НИМХ: Жълт код за обилни валежи с гръмотевици е обявен в областите Кюстендил и Благоевград"}
{"url": "http://www.focus-news.net/news/2018/05/24/2525840/stefan-radev-kmet-na-sliven-24-may-e-praznik-koyto-pokazva-che-imame-opravdano-samochuvstvie-sled-kato-postavyame-visoko-v-yerarhiyata-na-tsennostite-si-prosvetata-i-kulturata.html", "text": "Многолюдно шествие за 24 май – Ден на българската просвета и култура и на славянската писменост, премина по главната улица на Сливен. Това съобщиха от пресцентъра на Общината. Шествието тръгна от Градската градина с голям портрет на светите братя Кирил и Методий, носен от ученици от сливенски училища. Шествието предвождаха мажоретни състави, Военният духов оркестър – Сливен и ученици с български трибагреници и буквите от българската азбука в ръце. Те бяха следвани от кмета на Община Сливен Стефан Радев, народните представители Десислава Танева и Кольо Милев, областния управител Чавдар Божурски, председателя на Общински съвет – Сливен Димитър Митев, началника на РУО – Сливен д-р Бисерка Михалева, заместник – кметовете Пепа Чиликова, Румен Иванов, Стоян Марков, секретаря на Общината Валя Радева, общински съветници.\r\nВ шествието се включиха учители и ученици от сливенските училища, преподаватели и студенти от филиалите на двете висши учебни заведения в Сливен (Технически университет – София и Медицински университет - Варна).\r\nОт двете страни на главната улица на Сливен излязоха много граждани, които аплодираха шествието. То стигна до пл. “Хаджи Димитър“, където беше тържествената церемония, посветена на празника.\r\n„Това е празник, който показва, че ние като народ имаме оправдано високо самочувствие и оценка за себе си, след като поставяме толкова високо в йерархията на ценностите си именно просветата и културата“, каза в словото си кметът на Община Сливен Стефан Радев. Той благодари на учителите, които са се посветили на това да дават път, посока и знания на младите хора – поприще нелеко, невинаги благодарно, но много благородно. Кметът поздрави и дейците на културата. „Нашата култура е това, което ни споява като народ. Тя е тази, която ни е запазила като нация, като българи“, каза Стефан Радев. Той пожела на учениците да вземат най-доброто от своите учители и да постигат успехи.\r\nУченици от Сливен поднесоха гирлянд пред паметника на Хаджи Димитър и сливенските възрожденци.\r\nСлед тържествената церемония на пл. „Хаджи Димитър“ започна празничен концерт, в който се включиха талантливи деца от Сливен.", "date": "2018.05.24", "title": "Стефан Радев, кмет на Сливен: 24 май е празник, който показва, че имаме оправдано самочувствие, след като поставяме високо в йерархията на ценностите си просветата и културата"}
{"url": "http://www.focus-news.net/news/2018/05/24/2525845/ministar-krasimir-valchev-nad-20-000-detsa-sa-vklyucheni-v-obrazovatelnata-sistema-chrez-mehanizma-za-obhvat-na-uchenitsi.html", "text": "Над 20 000 деца са включени в образователната система чрез механизма за обхват на ученици. Това съобщи в интервю за Радио „Фокус“ – Велико Търново министърът на образованието Красимир Вълчев. Той посочи, че тепърва предстои работа по ефективното приобщаване на тези деца към образователния процес. „Като за първа година резултатите от механизма за обхват на деца и ученици в образователната система ни удовлетворяват, но има още много работа да свършим. Тези деца трябва да продължат да посещават училище, да придобият знания и умения, да бъдат пригодни за пазара на труда. Това всъщност е задача на образователната система не само по отношение на тези ученици, но на всички. Има още много работа, която трябва да се свърши. Преди всичко трябва да направим устойчив този механизъм“, подчерта министърът на образованието. \r\nТой допълни, че прилагането на механизма е доказало, че съвместната работа на институциите е ефективна, като предстои работа по информационното му обезпечаване, така че всички институции да бъдат свързани в една обща информационна система, с което да се осигури възможност да се проследи и дали всяко едно дете е включено в базата. „Оттук нататък вече ще говорим за взаимодействие, не само по отношение на обхващането на учениците, но по отношение на работата с деца в риск, застрашени от отпадане, по отношение на проверка на здравни бележки, по отношение на отпускането на семейните помощи за деца, издаването на актове за административно наказание и много други дейности. Разбира се, основната отговорност по ефективното включване на децата в образователния процес е на образователните институции и преди всичко се стараем тях да мотивираме и да създадем условия за това. Важна е и ролята на родителите“, допълни министър Вълчев.\r\nНадежда КРЪСТЕВА", "date": "2018.05.24", "title": "Министър Красимир Вълчев: Над 20 000 деца са включени в образователната система чрез механизма за обхват на ученици"}
{"url": "http://www.focus-news.net/news/2018/05/24/2525841/pernik-obshtinata-nagradi-uchiteli-kulturni-deytsi-i-zhurnalisti-po-sluchay-24-may.html", "text": "Вижте кои са наградените учители, културни дейци и журналисти в Перник по случай 24 май\r\nТрадиционно в Деня на българската просвета и култура и славянската писменост кметът на Община Перник Вяра Церовска връчи награди на изявени учители, културни дейци, творци и журналисти. Това съобщиха от пресцентъра на Общината. Тържествената церемония, с която се отдава признание на всеотдайния труд на дейците на образованието и културата за усърдната им работа да събудят доброто и таланта у всяко дете,  за волята да продължават традициите на пернишката култура и възраждането на моралните ценности, се състоя в Двореца на културата.  А ето и отличените:\r\nСпециална награда на кмета на Община Перник по повод 24 май се връчва на:\r\nАдриана Ольова-директор на VІ  СУ „Св. св. Кирил и Методий”\r\nВеселин Романов Владимиров – ученик от ПГИ\r\nМартин Георгиев Мирков – ученик от ПГИ\r\nЛюдмил Велинов Любомиров – старши учител по професионална подготовка в ПГИ\r\nНаградени с ПЛАКЕТ за значителен принос и заслуги в област «ОБРАЗОВАНИЕ»:\r\n1.Анета Бойкова - старши начален учител в ХІ ОУ „Елин Пелин“\r\n2.Анна Антова - главен учител по химия и опазване на околната среда в ХІ ОУ „Елин Пелин“\r\n3.Бистра Ангелова- старши учител начален етап в СУРИЧЕ „Д-р Петър Берон“\r\n4.Боянка Атанасова - старши учител по информационни технологии ПГОТ „Св. Иван Рилски“\r\n5.Ваня Михова - преподавател по театрално изкуство и художествен ръководител на Детско юношески театър ДЮТ „Мускетарите“в ЦПЛР – Обединен детски комплекс\r\n6.Галина Асенова - учител по джудо в Спортно училище „Олимпиец“\r\n7.инж. Златка Александрова - старши учител по професионална подготовка в направление „Строителство“ в ПГТС „Арх.Йордан Миланов“\r\n8.Камелия Методиева- начален учител в ОбУ „Темелко Ненков“\r\n9.Красимир Икономов - дългогодишен главен художествен ръководител на Детско-юношески танцов ансамбъл ДЮТА „Граовче“ към ЦПЛР – Обединен детски комплекс\r\n10.Куна Димитрова-старши учител по математика и информационни технологии в Х ОУ „А.Константинов“\r\n11.Михаил Михов - учител по история и цивилизация в V СУ „П.Р.Славейков“\r\n12.Николина Крумова - старши учителначален етап в ОУ „Отец Паисий“ –\r\n с. Ярджиловци\r\n13.Николина Лозанова-старши учител по география в ОУ „Св. Иван Рилски“\r\n14.Нина Крумова - директор ДГ № 5 „Вела Пеева“\r\n15.Роман Денчев- учител по ФВС в ПГИ\r\n16.Росица Велинова - главен учител в ДГ № 9 „Калина Малина“\r\n17.Румен Симеонов - старши учител по география и икономика ПМГ „Хр.Смирненски“\r\n18.инж. Сашка Боянова - старши учител по практическо обучение ПГЕМП „Хр.Ботев“\r\n19.Севделина Димитрова - директор на СУРИЧЕ „Д-р Петър Берон“\r\n20.Силвия Симеонова - старши учител по български език и литература\r\nОУ „Св.Иван Рилски“\r\n21.Станислав Харизанов  -директор ОУ „Св.Константин-Кирил Философ“\r\n22.Слави Малинов - старши учител по ФВС ГПЧЕ „Симеон Радев“\r\n23.Цветанка Войнова - старши учител по математика и физика\r\nОУ „Св.Св.Кирил и Методий“ - с.Дивотино\r\n24.Цветелина Миланова -старши учител по БЕЛ VІ СУ „Св.Св. Кирил и Методий“\r\n25.Юлия Ганчева  - председател на РСО КТ „Подкрепа“ – Перник\r\nНаградени   с  ДИПЛОМ за   принос и  заслуги в област «ОБРАЗОВАНИЕ»:\r\n1.Анелия Спирова - начален учител в ОбУ „Т. Ненков“\r\n2.Ани Момчилова - старши учител по ФВС в ПМГ „Христо Смирненски“\r\n3.Анна Михова - старши учител по математика в ХІІ ОУ „Васил Левски“\r\n4.Божидарка Корчева - учител по география в Спортно училище „Олимпиец“\r\n5.Боряна Димитрова - психолог в VІІІ ОУ „Кракра  Пернишки“\r\n6.Валентина Стоичкова–старшиучител поанглийски език, история и цивилизация и история на цивилизация на английски език СУРИЧЕ\r\n„Д-р Петър Берон“\r\n7.Валентин Пахарков - старши учител по ФВС ХVІ ОУ „Св. Св. Кирил и Методий“\r\n8.Венера Божилова  - гл. учител по физика и астрономия „ОУ „Св. Иван Рилски“\r\n9.Вероника Славова - старши учител ДГ „Пролет“\r\n10.Веселин Пинелов - учител по ФВС Х ОУ „А. Константинов“\r\n11.Виолета Филипова - старши учител по БЕЛ ТПГ „Мария Кюри“\r\n12.Галина Боянова - старши учител ДГ № 9 „Калина Малина“\r\n13.Даниела Григорова - старши учител ДГ № 1 „Миньорче“\r\n14.Даниела Йорданова - старши учител ДГ №6“Българче“\r\n15.Делка Димитрова - старши учител ДГ № 3 „Пролетен цвят“\r\n16.Дора Тончина - учител  в ДГ - с. Драгичево\r\n17.Евелина Лазарова - старши учител по информационни технологии\r\nVІІ ОУ „Г.С.Раковски“\r\n18.Елена Александрова - старши учител по Химия и ООС ПГТС „Арх.Йордан Миланов“\r\n19.Злата Терзиева - учител по изобразително изкуство ХІІІ ОУ\r\n„Св.Св. Кирил и Методий“\r\n20.Златка Василева - старши учител ДГ №1 „Миньорче“\r\n21.Иванка Дякова -учител ДГ №5 „Вела Пеева“\r\n22.Ирена Манолова - заместник-директор ОУ “Св. Константин-Кирил Философ“\r\n23.Лариса Михайлова- старши учител подготвителна група VIСУ „Св. Св. Кирил и Методий“\r\n24.Лиляна Симеонова - старши учител ДГ № 11 „Знаме на мира“\r\n25.Марияна Петкова - главен учител по информатика и информационни технологии ГПЧЕ „Симеон Радев“\r\n26.Милена Божкова - старши учител ДГ № 14 „Славейче“\r\n27.Моника Райкова - начален учител ОУ „Хр. Ботев“ - гр. Батановци\r\n28.Наташа Кирилова - старши учител по биология и химия ХVІ ОУ „Св.Св. Кирил и Методий“\r\n29.Нели Спасова - старши учител ДГ № 4 „Чуден свят“\r\n30.Николина Димитрова - главен учител по икономически дисциплини в ПГИ\r\n31.Нонка Кръстева - старши учител  ДГ № 8 „Изворче“\r\n32.Ралица Борисова - учител ДГ № 15 „Райна Княгиня“\r\n33.Румяна Костадинова - старши учител по английски език ОУ\r\n„Св. Св. Кирил и Методий“ - с. Драгичево\r\n34.Светлана Велчева - главен учител начален етап ОУ „Св.Иван Рилски“\r\n35.Светлана Узунова - учител ДГ № 12 „Радост“\r\n36.Светлана Коцева - старши учител начален етап V СУ „П. Р. Славейков“\r\n37.Симона Механджийска -старши учител ДГ № 2 „Родолюбче“\r\n38.Снежана Манолова- учител ДГ „Валентина Терешкова“ –гр. Бат-ци\r\n39.София Джингарова-учител по практика в направление „Дизайн“ -ПГТС „Арх.Йордан Миланов“ - Перник\r\n40.Цветанка Кирилова-учител по баскетбол Спортно училище „Олимпиец“\r\nНаградени  с ПЛАКЕТ за принос  и  заслуги в област „КУЛТУРА”:\r\n1.НЧ „Васил Левски  - 1968“- с. Рударци по повод 50-годишнината му\r\n2.НЧ „Елин Пелин- 1903“ – Перникпо повод 115-годишнината му\r\n3.НЧ “Люлински изгрев  - 1903“ - с. Големо Бучино по повод\r\n115-годиншнината му\r\n4.НЧ „Отец Паисий 1928“ - с. Витановци по повод  90-годишнината му\r\n5.НЧ “Пробуда  - 1928“ - с. Богданов долпо повод 90-годишнината му\r\n6.НЧ „Св.Св. Кирил и Методий  - 1933“ - с.Вискяр по повод\r\n85-годишнината му\r\n7.Огнян Аспров – историк,дългогодишен директор на Окръжна дирекция „Културно историческо наследство“ и Регионален исторически музей – Перник\r\n8.Симеон Александров – художник,по повод80-годишнината му\r\n9.Фолклорен ансамбъл за народни песни, танци и обичаи  - \r\nНЧ “Пробуда -1937“ - с. Кладница\r\nНаградени с ДИПЛОМ за принос и заслуги в област „КУЛТУРА”:\r\n1.Благородка Василева   -  читалищен секретар\r\nНЧ  „Пробуда- 1937“ – с. Кладница\r\n2.Георги Радославов  -  историк, дългогодишен уредник в Регионален исторически музей - Перник\r\n3.Димитър Апостолов  -  оркестрант  в Духов оркестър към ОК Дворец на култура\r\n4.Жанина Димитрова  -   оркестрант  в  Камерен оркестър “Орфей“ към ОК Дворец на култура\r\n5.Надя Леонидова -  оркестрант  в  Камерен оркестър „Орфей“ към ОК Дворец на култура\r\n6.Петър Симеонов  -  художествен ръководител на Вокална група „Ванила“  -  Обединена  по  изкуства към ОК Дворец на култура –\r\n7.Силвия  Симеонова  -  ръководител на Вокално студио при Ансамбъл за народни песни и танци „Граовска младост“  - ОК Дворец на културата\r\n8.Тодор Тодоров  -  хореограф   в  Ансамбъл за народни песни и танци „Граовска младост“ при ОК Дворец на културата\r\nНаградени  с ПЛАКЕТ за  значителен принос  и  заслуги в област „ЖУРНАЛИСТИКА:\r\nЕлена Тамакярска – журналист,  кореспондент на Радио Благоевград\r\nНаградени  с ДИПЛОМ  за  принос  и  заслуги  в  област  „ЖУРНАЛИСТИКА”:\r\nЕлка Робева- журналист- кореспондент на БТА\r\nС ПОЧЕТНО ОТЛИЧИЕ НЕОФИТ РИЛСКИ БЯХА УДОСТОЕНИ ОТ НАЧАЛНИКА НА РЕГИОНАЛНОТО УПРАВЛЕНИЕ НА ОБРАЗОВАНИЕТО- ПЕРНИК ВАНЯ КОКОНОВА:\r\n1.РУМЯНА ЕВТИМОВА ИВАНОВА - ДИРЕКТОР НА ПРОФЕСИОНАЛНА ГИМНАЗИЯ ПО ИКОНОМИКА - ГРАД ПЕРНИК, ОБЛАСТ ПЕРНИК\r\n2.ИРЕНА МАЛИНОВА ВЕРГИНОВА – СТАРШИ УЧИТЕЛ ПО АНГЛИЙСКИ ЕЗИК -  ОУ „СВ.ИВАН РИЛСКИ“ -  ГРАД ПЕРНИК, ОБЛ.ПЕРНИК\r\n3.АНГЕЛИНА ОГНЯНОВА РИКОВА – ДИРЕКТОР НА ДГ № 2 „РОДОЛЮБЧЕ“ – ГРАД ПЕРНИК, ОБЛАСТ ПЕРНИК\r\n4. ПЕНКА ВЕНЕВА ИВАНОВА - СТАРШИ УЧИТЕЛ ПО ИСТОРИЯ И ЦИВИЛИЗАЦИЯ И ГЕОГРАФИЯ И ИКОНОМИКА - ОУ „СВ.ИВАН РИЛСКИ“ – ГРАД ПЕРНИК, ОБЛ.ПЕРНИК\r\n5.МИЛЕНА ВАСИЛЕВА АЛЕКСИЕВА – ТОДОРОВА -СТАРШИ УЧИТЕЛ ПО БЪЛГАРСКИ ЕЗИК И ЛИТЕРАТУРА  - 16 ОУ „СВ.СВ.КИРИЛ И МЕТОДИЙ“ - ГР.ПЕРНИК, ОБЛАСТ ПЕРНИК\r\nКоординационният съвет на Синдиката на българските учители награждава по повод 24 май:\r\n1.Венера Божилова – гл. учител по Физика и Астрономия  в ОУ «Св. Иван Рилски»\r\n2.ВиолетаФилипова – старши учител по БЕЛ ТПГ „Мария Кюри“\r\n3.Делка Димитрова ст. уч-л в ДГ №3»Пролетен цвят»\r\n4.Николина Крумова – ст. учител в Начален етап в ОУ «Отец Паисий» с. Ярджиловци\r\n5.Цветанка Кирилова – учител по баскетбол в СУ «Олимпиец»\r\n6.Цветанка Войнова – старши  учител по математика и физика в ОУ «Св. Св. Кирил и Методий » с. Дивотино", "date": "2018.05.24", "title": "Перник: Общината награди учители, културни дейци и журналисти по случай 24 май"}
{"url": "http://www.focus-news.net/news/2018/05/24/2525844/tsvetolina-tsvetkova-zam-kmet-na-kazanlak-deloto-na-svetite-bratya-kiril-i-metodiy-e-podvig-koyto-gi-naredi-sred-geniite-na-chovechestvoto-zashtoto-te-ni-dariha-bukvite.html", "text": "24 май е денят на надеждата, която е с най-голяма сила, по-силна от всички. Това каза зам.-кметът Цветолина Цветкова в словото си по повод Деня на славянската писменост, на българската просвета и култура, предаде кореспондент на Радио „Фокус“. Цветкова подчерта, че 24 май  е денят на доброто, което е най-много от всичко, денят на буквите, на словото, ден в който се прекланяме пред великото дело на светите братя Кирил и Методий. „Тяхното дело е подвиг, наредил ги сред гениите на човечеството, защото те ни дариха буквите, защото изпърво славяните нямаха книги, с черти и резки чертаеха и гадаеха, бъдейки езичници. Но Бог се смили над тях и им изпрати Константин Философ, наречен Кирил, който създаде 38-те букви на глаголицата, славянските книги преведе заедно с брат си Методий, а учениците им ги разпространиха, църквата и държавата ги съхраниха, за да можем днес с гордост да кажем, че “и ний сме дали нещо на света и на вси словени книги да четат!“\r\nЦветкова заяви, че 24 май е най-дълго празнуваният и най-таченият празник. „В община Казанлък смело можем да кажем, че обединяваме минало, настояще и бъдеще в една дума – успех. „В този смисъл тя обърна внимание на факта, че в Казанлък се намира единственият в света Музей на розата, единственият в страната Център по природни науки, най-красивото по архитектура училище на Балканския полуостров – Националното училище по пластични езкуства и дизайн „Акад. Дечко Узунов“ с единствена специалност в страната – „Лютиерство“. Цветкова поясни, че успехът се дължи и на факта, че казанлъшките ученици се завръщат с медали и награди от олимпиади и състезания. В Календара на Министерството на образованието и науката най-много са националните инициативи, които се провеждат в община Казанлък. В Професионална гимназия „ Иван Хаджиенов“ първо в страната бе въведена дуална форма на обучение. Община Казанлък е сред тези, които отделят най-много средства за подобряване на образователната инфраструктура. Успехът се дължи и на това, че вече Казанлък вече е академичен град – през 2017 година беше открит Технически колеж, в който се обучават вече първите студенти.\r\nЗам.-кметът Цветолина Цветкова честити празника на всички ученици и учители и им пожела много бъдещи успехи.\r\nСлавяна ГАЙДАРОВА", "date": "2018.05.24", "title": "Цветолина Цветкова, зам.-кмет на Казанлък: Делото на светите братя Кирил и Методий е подвиг, който ги нареди сред гениите на човечеството, защото те ни дариха буквите"}
{"url": "http://www.focus-news.net/news/2018/05/24/2525849/plyus-info-makedoniya-politsiyata-v-igumenitsa-arestuva-dvama-makedontsi-s-65-kilograma-heroin.html", "text": "Късно в сряда вечер полицията в гръцкия пристанищен град Игуменица е арестувала двама чужденци, пренасяли 6,5 килограма хероин, разпределени в 13 пакета и скрити в шасито на автомобила, с който са пътували, предава скопската електронна медия „Плюс Инфо“, като се позовава на съобщение от бреговата охрана на Гърция. \r\nСпоред информация на кореспондента на МИА от Атина, става дума за македонски граждани на възраст 41 и 48 години. Дрогата е била открита от полицейското куче Леси. \r\n„След извършения контрол на пристанището Игуменица от страна на служителите в отдела за борба с наркотиците на бреговата охрана, и след действоята на полицейското куче Леши, в лек автомобил, който е управлявал 41-годишен мъж, придружаван от 48-годишен пътник, в специално изработени скрити в шасито в задната част на автомобила дупки, са открити 13 пакета хероин, увити с найлон, с обща тегло от 6.560 кг\", се казва в съобщението от гръцката брегова охрана.\r\nМестните медии пишат, че арестуваните вероятно искали да се качат на ферибот за Италия.\r\nТова е третият случай за по-малко от четири дни, в който кучето Леси разкрива наркотрафиканти, подчертават от редакцията. Тереза Герова", "date": "2018.05.24", "title": "„Плюс Инфо“ (Македония): Полицията в Игуменица арестува двама македонци с 6,5 килограма хероин"}
{"url": "http://www.focus-news.net/news/2018/05/24/2525851/ministar-nikolina-angelkova-vze-uchastie-v-otkrivaneto-peterburgskiya-mezhdunaroden-ikonomicheski-forum.html", "text": "Министърът на туризма Николина Ангелкова участва в отриването на Петербургския международен икономически форум. Това съобщиха от пресцентъра на Министерство на туризма. Събитието се провежда в периода 24 - 26 май в Санкт Петербург. Министърът е там по лична покана на досегашния вицепремиер и председател на организационния комитет на форума Сергей Приходко. Форумът бе открит от губернатора на Санкт Петербург Георгий Полтавченко.\r\nСъбитието се провежда ежегодно от 1997 година, като от 2005 г. е под егидата на президента на Руската федерация. В него всяка година се включват над 10 хил. участници от повече от 120 страни. Основната аудитория на форума са утвърдени руски и международни компании и представители на бизнеса, държавни глави, премиери, министри и политически лидери. \r\nОсновната цел на международното събитие е да бъде в помощ на бизнеса и да подпомогне за преодоляване на географските и информационни бариери между Русия и останалите страни. Обсъждат се ключови въпроси за предприемачите и се търсят конкретни решения.", "date": "2018.05.24", "title": "Министър Николина Ангелкова взе участие в откриването Петербургския международен икономически форум"}
{"url": "http://www.focus-news.net/news/2018/05/24/2525846/anton-kisse-asotsiatsiya-na-balgarite-v-ukrayna-praznikat-na-balgarskata-kultura-ni-dava-vazmozhnost-da-se-obedinim.html", "text": "Празникът на българската култура ни дава възможност да се обединим, защото имаме общи идеали. Това каза за Радио „Фокус“ Антон Киссе, председател на Асоциацията на българите в Украйна и депутат в украинския парламент. Киссе подчерта, че благодарение на българското правителство през последните години активно работи програмата „Роден език“, която дава възможност в Украйна да се изучава българския език и култура. По думите му 39 училища в област Одеса задължително учат роден език и история. „Този опит искаме да го пренесем и да го реализираме в Запорожка област, където има около 40 хиляди българи и 15 училища, в които се учат български деца. Съжалявам, че само в едно училище – Приморския лицей, се учи български език. В другите училища още не можем да въведем изучаването на българския език. По тези въпроси имаме голямо желание да постигнем успех“, коментира Антон Киссе. Той изрази надежда, че подписаното споразумение между министрите на образованието на България и Украйна ще даде възможност българският език да се изучава задължително и в държавните училища на Запорожка област.", "date": "2018.05.24", "title": "Антон Киссе, Асоциация на българите в Украйна: Празникът на българската култура ни дава възможност да се обединим"}
{"url": "http://www.focus-news.net/news/2018/05/24/2525855/sport-ashli-barti-se-klasira-za-polufinalite-na-turnira-v-strasburg.html", "text": "Ашли Барти се класира за полуфиналите на турнира по тенис в Страсбург. Поставената под номер едно в основната схема австралийка се наложи над Киан Ван със 7:5, 6:4 в двубой, продължил час и половина. \r\nЗа място на полуфинала австралийска тенисистка ще играе срещу победителката от двубоя между Анастасия Павлюченкова и Зарина Диас.", "date": "2018.05.24", "title": "Спорт: Ашли Барти се класира за полуфиналите на турнира в Страсбург"}
{"url": "http://www.focus-news.net/news/2018/05/24/2525854/varna-dvizhenieto-po-tsentralnite-bulevardi-v-grada-e-normalizirano.html", "text": "Движението по централните булеварди във Варна е нормализирано. Това съобщиха за Радио „Фокус” – Варна от „Пътна полиция”. Няма ограничения за движението на автомобили в централната част на града. \r\nОт началото на деня са регистрирани 3 пътни произшествия без пострадали. Нанесени са материални щети. В по-важните входно-изходни точки на града служители на „Пътна полиция“ извършват рутинни проверки.\r\nМилена СТОЕВА", "date": "2018.05.24", "title": "Варна: Движението по централните булеварди в града е нормализирано"}
{"url": "http://www.focus-news.net/news/2018/05/24/2525852/sliven-kmetat-stefan-radev-se-sreshtna-s-uchenitsi-spechelili-nagradi-ot-natsionalni-i-mezhdunarodni-sastezaniya-i-konkursi.html", "text": "Кметът Стефан Радев се срещна днес с ученици от Сливен с високи постижения от национални и международни състезания и конкурси. Това съобщиха от Община Сливен. Срещата се проведе в заседателната зала на Общината. Кметът поздрави учениците за успехите, които са постигнали. Той им пожела здраве и да не спират да се учат и в бъдеще.\r\nНа 31 деца от различни училища и на различна възраст Стефан Радев връчи грамоти и книги. Те са номинирани от училищата, в които учат и от Центъра за подкрепа на личностно развитие Детски комплекс- Сливен. Учениците са постигнали успехи в областта на науката, изкуството, спорта, професионалните области, за които се обучават. На срещата присъства заместник- кметът по хуманитарните дейности Пепа Чиликова. Празничното събитието приключи с много снимки и поздрави за наградените ученици.", "date": "2018.05.24", "title": "Сливен: Кметът Стефан Радев се срещна с ученици, спечелили награди от национални и международни състезания и конкурси"}
{"url": "http://www.focus-news.net/news/2018/05/24/2525856/radio-fokus-zapochva-izlachvaneto-na-unikalno-sedmichno-predavane-sakrovishtnitsata-na-taynite.html", "text": "Радио „Фокус“ започва излъчването на уникално седмично предаване в българския ефир – „Съкровищницата на тайните\". В него ще разговаряме за история, култура и археология, за колекционерство, за антиквариат, за музейно дело, за отношенията между колекционерите и държавата. Всяка неделя ще ви осведомяваме как се съхранява и опазва богатото културно-историческо наследство, завещано ни от народите, населявали българските земи. Заедно ще научим каква трябва да е културата на колекционерството, как и какво можем да събираме, какво казват законите, как е в съседните и в другите европейските държави. Ще ви запознаваме с най-интересните колекции и колекционери-интелектуалци в българската история, за това какво са събирали и от какво се вълнували големите имена в българската история и култура. \r\nВ \"Съкровищницата на тайните\" ще тръгнем по дирите на отдавна изчезнали древни градове, ще преминем през агори, светилища и храмове, ще извървим обрасли със забрава пътища, по които е отминала славата на света, ще повдигнем завесата на тайнствата, за да срещнем неподозираните богатства, събрали мъдростта на повече от един човешки живот. \r\nЗаповядайте в \"Съкровищницата на тайните\" – всяка неделя между 17.00 и 18.00, с водещ Анна Ангелова.", "date": "2018.05.24", "title": "Радио „Фокус“ започва излъчването на уникално седмично предаване – „Съкровищницата на тайните\""}
{"url": "http://www.focus-news.net/news/2018/05/24/2525853/mkd-makedoniya-za-albantsite-e-nepriemlivo-imeto-republika-ilindenska-makedoniya-preduprezhdava-profesor.html", "text": "Името „Република Илинденска Македония“ е неприемливо за албанците в страната, защото няма връзка с тях. За албанците в Македония е неприемливо всяко ново име, което само по себе си ще съдържа славомакедонско наследство. Това заяви професор Арсим Синани от Тетовския университет пред телевизионния канал „Клан Косова“, отбелязва скопското електронно издание МКД.\r\nСпоред Синани „предложението за името във формата Република Илинденска Македония не е нищо друго освен игра на Демократичния съюз за интеграция на Али Ахмети, за да остане на власт\".Тереза Герова", "date": "2018.05.24", "title": "МКД (Македония): За албанците е неприемливо името Република Илинденска Македония, предупреждава професор"}
{"url": "http://www.focus-news.net/news/2018/05/24/2525850/zheni-mihaylova-direktor-na-dki-kts-dvoretsa-v-balchik-chestit-da-e-tozi-nay-svetal-velik-balgarski-praznik-24-may.html", "text": "Честит да е този най-светъл, велик български празник – 24 май. Това заяви по време на тържественото откриване на уникалната изложба от захарни фигури, представящи богатството на българския бит и култура, както и символи от славната наша история, директорът на Държавен културен институт-Културен център ДКИ-КЦ „Двореца“ в Балчик Жени Михайлова, предаде кореспондентът на Радио „Фокус” – Варна. Жени Михайлова приветства участници в изложбата и гости в празничния ден: „Празник на българската писменост, култура, духовност. Благодарим от името на ДКИ-КЦ „Двореца“ на тези прекрасни будители, защото за мен те са едни будители, хора, които пресъздават българската духовност, българските етно и религиозни послания в едни творения – творения от захар. Те са уникално красиви, уникално близки до хората и запазвайки тези макети, ние пресъздаваме един цял цикъл на българската просвета и духовност“. Жени Михайлова използва случая да благодари и да поздрави с днешния празник всички журналисти, които през годините в работата си разказват за живописното и много обичано както от българи, така и от румънци място, каквото е Архитектурно-парковия комплекс край Черно море в Приморска Добруджа, и популяризират всички културни събития, които се провеждат там, обединявайки почитатели на рисуването, киното, музиката, танците, въобще на изкуството във всичките негови форми, докосването до които прави хората по-добри и по-одухотворени. По време на откриването на изложбата създателят на колаборация „Моята България“ Мария Озтюрк, родом от Габрово и специално пристигнала в Балчик от Истанбул, сподели, че всеки един уникат от изложбата е изработван с много любов, отнело е дни, седмици, дори в някои случаи месеци. Сюжетите разкриват типични за българина моменти, като жътва, розобер, много от захарните макети напомнят за знакови в нашата история личности, като Левски, Иван Вазов и неговия роман „Под игото“, Владимир Димитров – Майстора. Самата Мария Озтюрк бе избрала за днешния тържествен ден рокля и гривна, украсени с български шевици. В ден като днешния изложбата се радва на огромен интерес не само заради началото на туристическия сезон и многобройните чуждестранни гости в „Двореца“, но 24 май е празник и на Белия град, както е известен Балчик заради белокаменните чешми, зидове и склонове край лазурното море. \r\nЖулиета НИКОЛОВА", "date": "2018.05.24", "title": "Жени Михайлова, директор на ДКИ-КЦ „Двореца“ в Балчик: Честит да е този най-светъл, велик български празник – 24 май"}
{"url": "http://www.focus-news.net/news/2018/05/24/2525858/blagoevgrad-regionalna-biblioteka-dimitar-talev-obyavyava-konkurs-za-risunka-i-literaturna-tvorba.html", "text": "Регионална библиотека „Димитър Талев“-Благоевград обявява конкурс за рисунка и литературна творба. Това каза в интервю за Радио „Фокус“-Пирин Райка Христова, директор на библиотеката. По думите й конкурсът се организира по повод 2 годишнини – 65 години от създаването на библиотеката на 1 ноември 1953 година и 120 години от рождението на патрона на библиотеката – Димитър Талев. „Именно във връзка с тези 2 годишнини обявяваме конкурса за рисунка и литературна творба – есе, стихотворение, разказ или мултимедийна презентация на тема „Библиотеката – вчера, днес и утре“. По този начин искаме да популяризираме четенето сред децата и младежите, които да пресъздадат своите преживявания, свързани с библиотеката, които са вдъхновени от съприкосновението с книгата“, посочи Христова. \r\nТя отбеляза, че могат да участват деца и младежи на възраст от 6 до 18 години, които ще бъдат разделени в две групи – от 6 до 13 и от 13 до 18-годишна възраст. Директорът на Регионалната библиотека допълни, че конкурсът е обявен и на сайта на библиотеката. „Тук също навсякъде в отделите са разлепени условията. Ще има хубави награди, които ще бъдат определени от независимо жури. Творбите ще бъдат представени анонимно, за да може да бъде по-обективна оценката“, каза още Райка Христова.\r\nНатали СТЕФАНОВА", "date": "2018.05.24", "title": "Благоевград: Регионална библиотека „Димитър Талев“ обявява конкурс за рисунка и литературна творба"}
{"url": "http://www.focus-news.net/news/2018/05/24/2525860/burgas-s-normalna-intenzivnost-se-osashtestvyava-dvizhenieto-po-patishtata-v-oblastta.html", "text": "С нормална интензивност се осъществява движението по пътищата в област Бургас, съобщи за Радио „Фокус“ – Бургас дежурният в Областно пътно управление – Бургас. Времето е слънчево и ясно, пътните настилки са сухи. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло.Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е до 31 декември 2018 г. \r\nЗаради шествието, движението на леки автомобили в областния център бе ограничено в участъка на бул. “Демокрация“ от ул. „Цар Симеон I“ до “24 Пехотен полк“ и от ул. „Кирил и Методий“ до ул “Цар Симеон I“, но трафикът вече е нормализиран. Натоварено е движението по ул. „Христо Ботев“ и бул. „Демокрация“. Нормално се осъществява движението по булевардите „Сан Стефано“, „Стефан Стамболов“ и „Тодор Александров“. По-интензивен е автомобилният трафик в комплекс „Славейков“, по ул. „Янко Комитов“ и на кръстовището на ул. „Спортна“ с „Тодор Александров“.\r\nЯнислава КРЪСТЕВА", "date": "2018.05.24", "title": "Бургас: С нормална интензивност се осъществява движението по пътищата в областта"}
{"url": "http://www.focus-news.net/news/2018/05/24/2525847/ramush-haradinay-na-audientsiya-pri-papa-frantsisk-kosovo-e-primer-za-religiozna-tolerantnost.html", "text": "Министър-председателят на Косово Рамуш Харадинай бе приет на аудиенция при папа Франциск – среща, която предизвика голямо медийно влияние, отбелязва скопската електронна медия Press 24.\r\nВ рамките на разговора си с предстоятеля на Римокатолическата църква, лидерът на кабинета в Прищина е подчертал, че Косово е пример за религиозна толерантност. „Благодарни сме, че тук имаме отворена врата“, е заявил премиерът на най-младата държава на Балканите. \r\nХарадинай бе на частна аудиенция при папа Франциск във Ватикана в сряда, в рамките на която призова за признаване на независимостта на страната. \r\nКосовският премиер е информирал папата  за политическото развитие в страната и заевропейския й път, наблягайки на това, че Косово е пример за съжителството на хора с различни вероизповедания и религиозната си толерантност.Тереза Герова", "date": "2018.05.24", "title": "Рамуш Харадинай на аудиенция при папа Франциск: Косово е пример за религиозна толерантност"}
{"url": "http://www.focus-news.net/news/2018/05/24/2525861/nova-makedoniya-makedoniya-migranti-blokiraha-magistrala-kray-solun.html", "text": "Около 250 мигранти блокираха движението по магистрала в близост до северния гръцкия град Солун в знак на протест срещу условията в центъра за настаняване, в който пребивават, съобщава скопското електронно издание „Нова Македония“. \r\nУчастниците в протеста са били предимно кюрди, настанени в центъра „Диавата\" западно от Солун, където очакват решение по молбите им за убежище. Демонстрацията им предизвика задръстване и километрични опашки от превозни средства. \r\nЦентърът има капацитет за прием на 750 души, но към настоящия момент в него са настанени около 1850 мигранти. Правозащитници предупреждават, че голяма част от новодошлите мигранти са принудени да спят на пода или в палатки извън сградата. Тереза Герова", "date": "2018.05.24", "title": "„Нова Македония“ (Македония): Мигранти блокираха магистрала край Солун"}
{"url": "http://www.focus-news.net/news/2018/05/24/2525862/varna-nyakolko-signala-za-pripadnali-hora-sa-postapili-na-tel-112-po-vreme-na-praznenstvata-vav-grada.html", "text": "Няколко сигнала за припаднали хора в топлото време са били подадени на спешния телефон 112 във Варна от началото на деня. Спешните медици са оказвали помощ предимно на хора с високо кръвно налягане или с хронични заболявания, съобщи за Радио „Фокус“ – Варна дежурният в сектор КАТ на „Пътна полиция“. По данни на полицията в основната си част сигналите са били за възрастни хора. Съчетанието от силно слънце, вълнение покрай празника и високите температури е станало причина лекари на Центъра за спешна медицинска помощ да се отзоват няколко пъти на адреси в централната част на града. Линейка прекъсна за кратко и празничното шествие на бул. „Мария Луиза“, като премина точно пред трибуната с официалните лица и продължи по бул. „Сливница“. Възрастен мъж, дошъл да се порадва на шествието, беше колабирал в топлото време. Затварянето на улици и булеварди в центъра предизвика задръствания и донякъде затрудни придвижването на автомобилите със специален режим и достигането им до някои от адресите.\r\nДиана СТОЕВА", "date": "2018.05.24", "title": "Варна: Няколко сигнала за припаднали хора са постъпили на тел. 112 по време на празненствата във града"}
{"url": "http://www.focus-news.net/news/2018/05/24/2525848/initsiativata-nie-pishem-na-kirilitsa-obedini-mladi-sotsialisti-ot-tsyala-balgariya-po-sluchay-denya-na-balgarskata-prosveta-i-kultura-i-na-slavyanskata-pismenost.html", "text": "Инициативата „Ние пишем на кирилица” обедини млади социалисти от цяла България по случай Деня на българската просвета и култура и на славянската писменост - 24 май. Това съобщиха от пресцентъра на НС на БСП. Идеята на проекта е младите хора да припомнят стихове на класици на българската литература на своите съграждани на един от най-светлите българските празници.\r\nМладежи от София, Благоевград, Пловдив и Варна се включиха в кампанията. Те организираха походи из централните части на градовете, в които подаряваха на съгражданите си книгоразделители с логото на кампанията „Ние пишем на кирилица“ и свитъци със стиховете на Яворов, Дебелянов, Далчев и други български писатели. \r\n„Денят на българската просвета и култура и на славянската писменост е специална дата за всички нас. България е заслужила признателността и уважението не само на славянските народи, но и на целия свят. Ние притежаваме богата култура, която трябва да помним, пазим и съхраняваме, но не само на 24 май, а всеки ден”, каза Николай Бериевски, председател на МО в БСП.\r\nПо случай 24 май младите социалисти заснеха и видео, в което те рецитират знаковата ода „Българският език“ на Иван Вазов. Клипът е сниман на емблематични места, свързани с българската култура и история - Народната библиотека, Софийския университет, Народното събрание, Министерския съвет, Ларгото, Народен театър „Иван Вазов” и НДК.", "date": "2018.05.24", "title": "Инициативата „Ние пишем на кирилица” обедини млади социалисти от цяла България по случай Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525867/kmetat-na-sofiya-yordanka-fandakova-vrachi-nagrada-v-natsionalniya-konkurs-stoyan-mihaylovski.html", "text": "Кметът на София Йорданка Фандъкова връчи награда в националния конкурс \"Стоян Михайловски\" за учител на годината, организиран от синдикат \"Образование\" към КТ \"Подкрепа\" в присъствието на министър Красимир Вълчев, вицепрезидента на КТ \"Подкрепа\" д-р Константин Тренчев и председателя на синдиката д-р Юлиян Петров. Това съобщиха от пресцентъра на Столична община. \"Учителят е в центъра, най-важният, не само за образованието, а за цялото общество\", каза в думите си кметът Фандъкова. В изказването си тя прочете поздравление, изпратено от една учителка, което е показателно за реформата днес в образованието - \"Учителите и учениците са лицето и душата на училището. Два свята, които всеки ден взаимно се откриват и обогатяват, докосват се, а след всеки допир вече нищо не е същото. Успехите на ученика са и успехи на учителя, постиженията им - единствената награда.\" Тези думи съдържат същността на цялата реформа в образованието, която протича и работата на учителя. \r\nФандъкова връчи награда в категория \"Детска градина\" на Галина Чотова. За мен бе важно да утвърдим предучилищното образование, което е заложено и в новия Закон за предучилищното и училищно образование\", каза също Фандъкова. \"Усилията ми като кмет са насочени към разширяване на базата на детските градини и мотивация на учителите. Поздравявам всички учители, които работят за това да има бъдеще за нашите деца и се надявам, че социалния диалог ще бъде активен и ние ще можем да подпишем поредния колективен трудов договор, който да бъде в интерес на всички\", допълни тя.", "date": "2018.05.24", "title": "Кметът на София Йорданка Фандъкова връчи награда в националния конкурс \"Стоян Михайловски\""}
{"url": "http://www.focus-news.net/news/2018/05/24/2525859/pazardzhik-14-uchiteli-i-deytsi-na-kulturata-byaha-otlicheni-po-sluchay-24-may-v-obshtina-peshtera.html", "text": "С внасяне на училищните знамена започна честването на 24 май в Пещера, съобщи за Радио „Фокус“ – Пазарджик Стоян Йовчев, експерт в общинската администрация в Пещера.  Ученици от шестте учебни заведения в града изпълниха централния площад на града. Всички учители, ученици, културни дейци бяха поздравени от кмета на Общината Николай Зайчев. 14 учители и дейци на културата бяха отличени по случай 24 май за високи постижения в образователната дейност и принос към развитието на училищната общност и на културата в Община Пещера. Това са:\r\nХристина Тодорова Чонева -НУ,,Михаил Куманов“\r\nСтефка Тодорова Пискюлева -НУ,,Михаил Каролиди“\r\nГалина Георгиева Кузева-ОУ,,Св.Патриарх Евтимий“\r\nДобринка Филипова Иванова-ОУ,,Петко Рачов Славейков“\r\nСтоянка Атанасова Смиленова -ОУ,,Любен Каравелов“\r\nПетя Иванова Георгиева-СУ,,Св.Климент Охридски“\r\nМария Йосифова Павлова-ПГХВТ,, Атанас Ченгелев“\r\nИванка Николова Кандева -ПГЛПМ ,,Васил Левски“\r\nСийка Йорданова Цонева-ДГ,,Иглика“\r\nЕмилия Петрова Грочева -ДГ,,Слънчо“\r\nЦеца Ангелова Горанова-ДГ,,Изгрев“\r\nМария Тодорова Игнатова-ДГ,,Деница“\r\nОТ ЦПЛР-ОДК гр.Пещера- Ива Живкова Ивайлова\r\nОт Читалище ,,Развитие-1873“- Георги Атанасов Щерев\r\nНа празника на българската писменост и култура и славянската писменост грамоти за постижения в учебния процес получиха и 60 ученика. Гости на празника бяха народните представители Десислава Костадинова и Владимир Тошев. В празничния концерт се включиха ученици от всички училища в Община Пещера и клуб ,,Като лъвчетата“ към  читалище ,,Развитие-1873“. И тази година за реда на площада се погрижиха доброволците от Детското полицейско управление към ОУ“Патриарх Евтимий“. Празникът ще продължи и тази вечер, когато ще бъдат посрещнати абитуриентите от ПГХВТ,,Атанас Ченгелев“ и СУ,,Св.Климент Охридски“.", "date": "2018.05.24", "title": "Пазарджик: 14 учители и дейци на културата бяха отличени по случай 24 май в община Пещера"}
{"url": "http://www.focus-news.net/news/2018/05/24/2525866/sport-viktoriya-tomova-otpadna-ot-rolan-garos.html", "text": "Първата ракета на България Виктория Томова отпадна във втория кръг на квалификациите за турнира от Големия шлем Ролан Гарос след загуба с 1:6 3:6 от 201-ата в световната ранглиста Ванеса Андреску от Канада за само 65 минути игра. Томова регистрира напредък от миналата година, когато отпадна още в първия квалификационен кръг и прибави 20 точки за ранглистата.", "date": "2018.05.24", "title": "Спорт: Виктория Томова отпадна от Ролан Гарос"}
{"url": "http://www.focus-news.net/news/2018/05/24/2525868/tv-21-makedoniya-misiyata-na-euleks-v-kosovo-shte-priklyuchi-do-kraya-na-godinata.html", "text": "Мисията на Европейския съюз в Косово (ЕУЛЕКС) ще приключи до края на годината. Това стана ясно след среща между президента на Косово Хашим Тачи и ръководителят на мисията в областта на върховенството на закона Александра Пападопулу, предава македонската „ТВ 21“.\r\n„Тачи и Пападопулу констатираха, че е финализиран текстът на кореспонденцията между Косово и институциите на Европейския съюз, с което се предвижда приключването на мисията на ЕУЛЕКС в Косово през тази година“, се казва в изявление, разпространено от пресслужбата на косовския президент. \r\nТачи благодари на посланик Пападопулу за конструктивния подход и сътрудничеството с мисията на ЕУЛЕКС и всички институции на Европейския съюз.Тереза Герова", "date": "2018.05.24", "title": "„ТВ 21“ (Македония): Мисията на ЕУЛЕКС в Косово ще приключи до края на годината"}
{"url": "http://www.focus-news.net/news/2018/05/24/2525864/vidin-s-pochetnoto-otlichie-neofit-rilski-byaha-udostoeni-trima-uchiteli-v-grada.html", "text": "С почетното отличие „Неофит Рилски“ за дългогодишна, цялостна и професионална дейност в системата на предучилищното и училищното образование от Община Видин бяха удостоени трима учители, предаде репортер на Радио „Фокус“ – Видин.  Наградите от името на министъра на образованието и науката връчи Веселка Асенова, началник на Регионално управление на образованието – Видин на тържественото честване на 24 май – Ден на българската просвета и култура и на славянската писменост, на откритата сцена в Крайдунавския парк във Видин. Веселка Асенова връчи отличието „Нефит Рилски“ на Георги Иванов от ППМГ „Екзарх Антим I“, Ели Янакиева от ПГ „Проф. д-р Асен Златаров“ и Васка Здравкова – директор на ДГ „Желязко Попниколов“.   Носител на Третата ежегодна индивидуална награда „Антим I Видински“ за 2018 г. за изключителни постижения в учението стана Деян Емилов от ППМГ „Екзарх Антим I.\r\nБяха отличени и учители и деятели на културата от общината. Традиционните награди тази година бяха в две категории – „Образование“ и „Култура и изкуство“. Отличените с плакети са: Лили Андреева (старши учител в Детска градина „Арабела“) – „Учител на годината“ в предучилищното образование; Колетка Павлова (старши  учител  в ОУ „Любен Каравелов“)  – „Учител на годината“ в начален етап; Валя Каменова (старши учител в Основно училище „Иван Вазов”) – „Учител на годината“ в прогимназиален етап; Цеца Асенова (старши учител в Профилирана природо-математическа гимназия „Екзарх Антим I“) – „Учител на годината“ в гимназиален етап; Валентина Митова (старши учител в Професионална  гимназия по туризъм „Михалаки Георгиев”) – „Учител в професионалното образование“.\r\nСпециална награда за принос в общността като координатор при изпълнение дейностите на проекта “Спортни училища за социална интеграция”, реализиращ се в Община Видин, съвместно с Фондация  “Реал Мадрид” и Фондация “Приятели на спорта” получи Светлина Вълчева – старши  учител в ППМГ „Екзарх Антим I”.\r\nВ категория „Култура и изкуство“ номинациите бяха две: индивидуална и колективна награда. Носител на отличието „Деятел на културата и изкуството“ стана Анета Дръгушану – художник. Сдружение „Видински фонд „Читалища“, с председател Славена Петрова, получи грамота.\r\nНаградите бяха връчени от кмета на Община Видин Огнян Ценков.\r\nАнна ЛОЗАНОВА", "date": "2018.05.24", "title": "Видин: С почетното отличие „Неофит Рилски“ бяха удостоени трима учители в града"}
{"url": "http://www.focus-news.net/news/2018/05/24/2525863/ministar-krasimir-valchev-predvizhdame-uvelichavane-na-priema-v-profesionalnite-gimnazii-i-na-stipendiite.html", "text": "Предвиждаме увеличаване на приема в професионалните гимназии и на стипендиите. Това съобщи в интервю за Радио „Фокус“ – Велико Търново министърът на образованието Красимир Вълчев. Той посочи, че ще бъдат предприети редица мерки за насърчаване на учениците да учат в професионални паралелки. Предвижда се и провеждането на информационна кампания, която да промени нагласите на децата и техните родители. Децата ще бъдат мотивирани в по-ранно възраст да се записват в извънкласни дейности по интереси. Министър Вълчев съобщи, че през последните години Министерство на образованието е преструктурирало приема след основно образование. Тази година в план-приема за заложени с 5% повече професионални паралелки са в сравнение с миналата година. Предвидени са и повече средства за стипендии в професионалните гимназии. Разработва се и проект на нормативен акт за финансиране на дейностите по интереси и организирането им. Министър Вълчев подчерта, че ще се стимулират дейности в областта на техниката и технологиите. Ще се стимулират и дейности за партньорство с бизнеса и посещения на предприятия. „Днес това, което ни казва пазарът на труда е, че имаме все повече позиции, които изискват средно техническо професионално образование. Те са с по-високи възнаграждения от тези, които изискват висше образование. Пазарът на труда все повече изисква квалификация, а не образователна степен. Днес можем да кажем, че професионалното образование ще става все по-привлекателно. Предприятията днес са далеч по-технологизирани, дори и по-чисти. Позициите, които изискват професионално образование, ще стават и по-високо платени. Ние трябва да намерим начин да кажем това на учениците и на техните родители“, допълни министър Вълчев. Той съобщи, че се предвижда са бъдат инвестирани  допълнителни средства в дуално обучение. „Надяваме се да има повече учители и работодатели, които да се включат в дуално обучение. Дуалното обучение е възможност ние да върнем част от репутацията на професионалното образование, да привлечем повече деца в професионално образование. Предложили сме промени в закона за професионалното образование и обучение с цел да преодолеем някой пречки пред дуалното обучение“, посочи министър Вълчев.\r\nНадежда КРЪСТЕВА", "date": "2018.05.24", "title": "Министър Красимир Вълчев: Предвиждаме увеличаване на приема в професионалните гимназии и на стипендиите"}
{"url": "http://www.focus-news.net/news/2018/05/24/2525870/mrrb-nova-naredba-namalyava-obema-na-izkopite-za-kanalizatsiya-trabite-za-otpadachni-vodi-prioritetno-ot-godni-za-retsiklirane-produkti.html", "text": "Намаляване на обема на изкопните работи при изграждането на канализационни системи, повторно използване на изкопания материал и приоритетно използване на рециклирани строителни продукти са сред мерките, които са залегнали в проект на Наредба за изменение и допълнение на Наредба № РД-02-20-8 от 2013 г. за проектиране, изграждане и експлоатация на канализационни системи. Предложените промени са публикувани за обществено обсъждане от Министерството на регионалното развитие и благоустройството (МРРБ) в Портала за обществени консултации и на сайта на министерството. Това съобщиха от пресцентъра на МРРБ.\r\nПроектонаредбата е разработена от работна група с експерти от Министерството на регионалното развитие и благоустройството, Министерството на околната среда и водите, Университета по архитектура, строителство и геодезия, Камарата на инженерите в инвестиционното проектиране, Камарата на строителите в България и Съюза на ВиК операторите в Република България. Участниците в нея направиха преглед по прилагането на изискванията на действащата нормативна уредба и анализ на необходимостта от нейното изменение с допълнителни данни, за да се подобри наредбата и да се приведат в съответствие с европейските стандарти. С нея се въвеждат принципи на устойчивото строителство, които са сред основните изисквания към строежите. \r\nС оглед опазване на околната среда и оползотворяване на природните ресурси се регламентира при строителството на нови канализационни системи приоритетно да се използват строителни продукти, включително и рециклирани, които съдържат екологично съвместими природни суровини и подлежат на пълно рециклиране или оползотворяване. Целта е да се доведе до намаляване на строителните отпадъци по време на изграждането и експлоатацията на системите. \r\nСпоред предлаганите промени механизираните процеси в пречиствателните станции за отпадъчни води и изискването за паралелно работещи съоръжения стават задължителни и за станциите с капацитет от 2000 до 10 000 еквивалент жители. При проектирането на пречиствателни станции следва да се отчита и възможността за изграждане на повече от една пречиствателна станция за пречистване на отпадъчни води в населеното място. Други промени предвиждат в населени места, в които има разделна улична канализационна мрежа, да се проектира и сградно канализационно отклонение за имоти, които заустват дъждовни или подпочвени води, за да се отвеждат в уличната дъждовна канализационна мрежа. Сред промените е и изискване в станциите да се проектират пунктове за мониторинг на качеството на водите, които да позволяват вземането на представителни проби. \r\nС проекта на Наредба се въвеждат изисквания при проектирането и изграждането на дълбоководни зауствания, включително нормативните актове в съответствие с които се съгласува и одобрява инвестиционния проект за дълбоководно заустване в морето, към броя на тръбопроводите за заустване, тяхното оразмеряване, осигуряването им при полагане върху морското дъно, начина на изпускане на пречистените води и др. Освен това, в края на тръбопроводите, където ще се зауства пречистената отпадъчна вода, ще се монтират специални дифузори за по-добро разсейване и смесване на сладката и солената вода. Залага се и че на всеки пет години ще се извършват подводни водолазни огледи на цялото трасе на тръбопровода за заустване. Такива ще се правят и след всяка зима, както и извънредно след щормове със статут на бедствие. \r\nВъвежда се и минимален обхват на събираните и поддържани от ВиК операторите данни за целите на проектирането, изграждането и техническата експлоатация на канализационните системи. Те ще включват информация за основни технически параметри на канализационните клонове като дължина на участъци от шахта до шахта и диаметри, характерни коти и специфични характеристики на ревизионните шахти, преливниците, задържателните резервоари, помпените станции и пречиствателните станции за отпадъчни води. Ще се събират данни и за броя битови и небитови абонати, които обслужва канализационната мрежа и заустени отпадъчни количества от небитови абонати. Данните за състоянието на канализационната мрежа ще включват година на изграждане, материал на тръбите, информация за аварии, наводнения, инспекции, планирани и предприети мерки при експлоатацията и поддържането на мрежата.", "date": "2018.05.24", "title": "МРРБ: Нова наредба намалява обема на изкопите за канализация, тръбите за отпадъчни води – приоритетно от годни за рециклиране продукти"}
{"url": "http://www.focus-news.net/news/2018/05/24/2525869/ministar-angelkova-i-anatoliy-artamonov-gubernator-na-kaluzhska-oblast-obsadiha-vazmozhnostite-za-satrudnichestvo-v-turizma.html", "text": "Министърът на туризма Николина Ангелкова и Анатолий Артамонов, губернатор на Калужка област обсъдиха възможностите за сътрудничество в туризма. Двамата разговаряха в рамките на Петербургския международен икономически форум. Това съобщиха от пресцентъра на Министерство на туризма. \r\nДвамата коментираха възможността за посещения на български представители на туристическия бизнес в Калужка област като се обединиха около мнението, че това би подпомогнало двустранното развитие на сектора. Теми на разговора бяха и възможностите за презентиране на България в Калужска област, представяне на областта на изложения в България и активизиране на контактите между регионалния и българския туристически бизнес.\r\nМинистър Ангелкова посочи, че пазар Русия е сред основните за входящ туризъм у нас и през миналата година заема 5-о място при чуждестранните посещения в България. За нас е от ключово значение да се надгражда доброто партньорство и да предлагаме все по-добър и висококачествен продукт на руските туристи, заяви министърът. \r\nАнатолий Артамонов каза, че ще подкрепи и ще съдейства за реализация на всяка инициатива, която ще подпомогне нарастването на двустранния туристопоток, както и за повишаването на разпознаваемостта на дестинация България в Калужка област. И допълни, че има готовност да посети страната и на място да опознае възможностите за туризъм.", "date": "2018.05.24", "title": "Министър Ангелкова и Анатолий Артамонов, губернатор на Калужска област обсъдиха възможностите за сътрудничество в туризма"}
{"url": "http://www.focus-news.net/news/2018/05/24/2525871/ministar-krasen-kralev-tryabva-da-presechem-zarazata-na-futbolnoto-huliganstvo.html", "text": "Заразата на футболното хулиганство вече тръгва и по другите спортове и е изключително важно да бъде пресечена. Така министърът на младежта и спорта Красен Кралев коментира пред камерите на БНТ и BIT, който бяха дошли да отразят детския футболен турнир за купа „Проф. Иван Славков”, инцидента, заради който беше прекратен вчерашният мач от финалната серия на мъжкото ни баскетболно първенство между \"Левски Лукойл\" и \"Балкан\" (Ботевград). Това съобщиха от пресцентъра на министерството.\r\n„Заразата плъзва навсякъде. Вече не говорим за футболно хулиганство, а за спортно хулиганство. Хората, които направиха така, че стадионите да са полупразни, а родителите да не водят децата си на мачове, са едни и същи и са добре известни на полицията. Лошото е, че започват да посягат и на другите спортове. Много е важно да изработим добър закон за спортното хулиганство, защото това не може да продължава повече така. Вчера посегнаха на баскетбола, утре ще посегнат на волейбола, на други спортове. Не може любовта към клуба да бъде изродена по този начин в агресия”, каза Кралев.\r\nМинистърът беше категоричен, че всички ангажирани с казуса страни и институции трябва да поемат своята отговорност за решаване на проблема.\r\n„Трябва абсолютно всеки да си знае отговорността. МВР не бива да бяга от своята отговорност, защото охраната на спортните събития няма как да е ефективна само със стюарди. Това е видно. ММС и Общините трябва да съдействаме за оборудване на спортните съоръжения. Клубовете трябва да работят с фенклубовете и със стюардите. Медиите имат отговорност да възпитават нетърпимост към подобни събития. Цялото общество трябва да реагира. Иначе сме обречени. Спорт без публика, без фенове – не може. Ще бъдат нанесени много тежки щети. Затова трябва самите клубове и фенклубове да се отърсят от този тип поведение, което няма да доведе до нищо добро за никой от участниците в спорния процес”, каза Кралев.\r\nМинистърът отново подчерта, че трябва да се засили индивидуалната отговорност и нарушителите да не бъдат допускани до спортни събития.\r\n„Миналата седмица имаше сериозен проблем и на гала вечер на бойни спортове в Пловдив. Същите хора, които тровят футбола от години, вече посягат и на другите спортове. Аз съм категоричен и ще настоявам мерките да бъдат жестоки. Защото тези 8 души, които ги хванаха тогава, получиха пробация като присъди. Това не е сериозно. Същите тези утре ще бъдат на стадионите, в залите, ще хвърлят бомбички, ще замерят съдиите и състезателите”, допълни министърът.\r\nТой обаче е на мнение, че недопускането на гостуващи агитки по време на мачовете не би било правилно.\r\n„Това ще осакати спорта. Всеки има право да гледа любимия си отбор. Въпросът е тези индивиди, които нарушават спокойствието на останалите и застрашават сигурността в залата или на стадиона, да не бъдат  допускани. Мисля, че съвместните заседания, които проведохме с МВР и с ресорните комисии в парламента зададоха правилната посока”, допълни министърът.\r\nКрасен Кралев даде като добър пример за подкрепа на любимия отбор финала за Купата на България между „Левски” и „Славия”.\r\n„При 30 000 фенове на „Левски” нямаше нито един инцидент, въпреки негативния развой на мача. Само пълна подкрепа от първата до последната секунда. Само знамена и хореография без бомби, факли и димки. Атмосферата беше невероятна, като на всеки един стадион от Западна Европа. Така трябва да бъде на всяко едно спортно състезание, не само на футболните мачове. Трябва да опазим сигурността на българските граждани, сигурността на децата ни. Защото утре този проблем ще се пренесе и на юношеските мачове. Най-важно е майките да се чувстват спокойни да водят децата си на спортни състезания. Как да се запалят те по спорта, как да се докоснат до изкуството на най-добрите ни спортисти, ако се чувстват несигурни?”, завърши министър Кралев.", "date": "2018.05.24", "title": "Министър Красен Кралев: Трябва да пресечем заразата на футболното хулиганство"}
{"url": "http://www.focus-news.net/news/2018/05/24/2525865/sofiya-mladezhite-ot-bsp-sofiya-se-vklyuchiha-v-initsiativata-nie-pishem-na-kirilitsa.html", "text": "Младежите от БСП – София отбелязаха 24 май с акция „Ние пишем на кирилица“. Това съобщиха от пресцентъра на ГС на БСП. В Деня на българската просвета и култура и славянската писменост младите социалисти от София поздравиха столичани по случай празника, като им подаряваха разделители за книги с надпис „Ние пишем на кирилица“ и свитъци с цитати от вечната българска класика. Акцията е част от цялостната политика на Младежкото обединение на БСП – София в подкрепа на българския книжовен език, литература и национално писмено културно наследство.\r\n„За нас е важно българите всеки ден да си напомнят, че са длъжни да пазят и предават на следващите поколения това безценно наследство“, заяви организационният секретар на  софийските младежи от БСП Петко Димитров. „Младите хора трябва да четат, но и да вникват в прочетеното. Не е клише, че книгите са прозорец към света“, категоричен е младият социалист.", "date": "2018.05.24", "title": "София: Младежите от БСП – София се включиха в инициативата „Ние пишем на кирилица“"}
{"url": "http://www.focus-news.net/news/2018/05/24/2525857/ziyadin-sela-lider-na-alians-za-albantsite-imeto-republika-ilindenska-makedoniya-e-udar-varhu-svetskiya-harakter-na-darzhavata.html", "text": "Партията „Алианс за албанците“ на д-р Зиядин Села се обяви против предложението за името Република Илинденска Македония, предава скопският „Канал 5“.\r\n„Във връзка с информацията, предадена в обществото за новото предложение на името, „Алианс за албанците“ смята, че това е силен удар срещу светския характер на държавата като една от основните стълбове на либералната демокрация“, се казва в съобщение от партията. Тереза Герова", "date": "2018.05.24", "title": "Зиядин Села, лидер на „Алианс за албанците“: Името Република Илинденска Македония е удар върху светския характер на държавата"}
{"url": "http://www.focus-news.net/news/2018/05/24/2525872/gencho-genchev-kmet-na-svishtov-24-may-e-den-tarzhestven-i-velik-utvardil-se-kato-nay-svetliya-i-nay-sakroveniya-balgarski-praznik.html", "text": "24 май е ден тържествен и велик, пренесъл възрожденския си дух през вековете, утвърдил се като най-светлия и най-съкровения български празник. Това се посочва в поздравителния адрес на кмета на Свищов Генчо Генчев по повод 24 май – Ден на българската просвета и култура и на славянската писменост, съобщиха от пресцентъра на Общината. \r\n„Това е денят на буквите и просветата, на вечно устремения дух към знанието. На този ден ние се прекланяме пред велико – епохалното дело на двамата равноапостоли – светите братя Кирил и Методий. Прекланяме се пред духовния подвиг на техните ученици – великите първоучители, съхранили корените на българската идентичност. Днес вървим по пътя на познанието, който те са открили за нас. Нека крачим горди по този път, защото той ни дава национално самочувствие, вяра и свобода“, пише още в поздравителния адрес.\r\n„Любовта към родния край, силата на християнската вяра и стремежът за знания са белязали Свищов като буден град и духовен център. Свищов гордо пренася през вековете славата на десетки свищовци – родолюбци. Тук е родното място на големи българи, будители за знание, които са ни завещали бележити образци на българското художествено творчество.\r\nПожелавам ви, скъпи ученици, да възпитате у себе си обич към знанието и да пиете от непресъхващия му извор, който е във вашето родно училище. А на Вас, уважаеми учители, желая сила на духа и вяра, за да продължавате благородното си дело и безкрайна признателност на вашите ученици за добрия урок. Честит празник!“, се посочва също в поздравителния адрес.", "date": "2018.05.24", "title": "Генчо Генчев, кмет на Свищов: 24 май е ден тържествен и велик, утвърдил се като най-светлия и най-съкровения български празник"}
{"url": "http://www.focus-news.net/news/2018/05/24/2525877/sport-finalat-na-shampionskata-liga-prez-2020-godina-shte-e-v-istanbul.html", "text": "Европейската футболна централа определи градовете и стадионите, които ще домакинстват финалите на Шампионската лига и Лига Европа през 2020-а година. Стадионът в Истанбул „Ататюрк“ ще е домакин на последния мач в най-комерсиалния футболен турнир, а „Арена Гданск“ в Полша ще приеме финала във втория по сила европейски клубен турнир. В Истанбул се игра финалът в Шампионската лига през 2005-а година, когато Ливърпул обърна Милан от 0:3 до 3:3 и в последствие спечели на дузпи.", "date": "2018.05.24", "title": "Спорт: Финалът на Шампионската лига през 2020 година ще е в Истанбул"}
{"url": "http://www.focus-news.net/news/2018/05/24/2525875/kmetat-na-karlovo-emil-kabaivanov-balgarskiyat-narod-vinagi-e-zhaduval-da-bade-obrazovan.html", "text": "Българският народ винаги е жадувал да бъде образован и да бъде част от света, който се стреми към познанието. Това каза за Радио „Фокус“ кметът на Карлово Емил Кабаиванов. По думите му, в глобализиращия се свят, идеята за обединение на българите не е архаична кауза. „На някои, може би, завладени от манията по глобализма, им се струва, че това е някак си архаично, но не е. Искам да ви кажа, че дори в годините на турско робство, ние, българите, без да имаме държава, сме имали български общини и с волни пожертвувания, кой каквато възможност е имал, са събирани пари, за да се изграждат училища и храмове“, коментира Емил Кабаиванов.  Той допълни, че жаждата за свобода и единение е гаранция за дълговечността на държавата ни. Кметът на Карлово пожела силен дух на българите, защото, по думите му,  именно той винаги ни е помагал да преодолеем трудностите.", "date": "2018.05.24", "title": "Кметът на Карлово Емил Кабаиванов: Българският народ винаги е жадувал да бъде образован"}
{"url": "http://www.focus-news.net/news/2018/05/24/2525874/blagoevgrad-denyat-na-slavyanskata-pismenost-i-balgarskata-prosveta-i-kultura-e-edin-ot-nay-hubavite-praznitsi-za-detsata-v-grada-spored-anketno-prouchvane-na-radio-fokus-pirin.html", "text": "Денят на славянската писменост и българската просвета и култура е един от най-хубавите празници за децата в Благоевград, според анкетно проучване на Радио „Фокус“ – Пирин. Допитването бе направено сред деца, които са от 5 до 7 клас включително. Те коментираха, че днес е не просто Денят на славянската писменост и българската просвета и култура, но и на буквите, а също на вдъхновението. „Този празник е важен, защото светите братя Кирил и Методий са създали нашата азбука“, коментира едно от децата. Друго от тях пък допълни, че на днешния ден си спомняме за тяхното дело, но и за това кои сме ние всъщност и че имаме азбука, която гордо трябва да знаме и пазим. „Ние трябва да знаем нашата азбука, да знаем как да пишем и четем правилно“, добави друг от учениците. За тях светите братя Кирил и Методий са хората, без които ние нямаше да имаме български език, който да използваме. Децата бяха единодушни, че днешният празник е много специален, защото преди създаването на българската азбука хората са били неграмотни, не са могли да общуват помежду си, а сега сме доста по-напреднали.\r\nЛивия НИНОВА", "date": "2018.05.24", "title": "Благоевград: Денят на славянската писменост и българската просвета и култура е един от най-хубавите празници за децата в града, според анкетно проучване на Радио „Фокус“ – Пирин"}
{"url": "http://www.focus-news.net/news/2018/05/24/2525880/stara-zagora-parvata-detska-gradina-v-grada-praznuva-70-godini-ot-sazdavaneto-si.html", "text": "Детска градина №2 „Зорница” празнува 70 години от създаването си. Тя е първото детско заведение в Стара Загора. В края на месец май 1948 година се открива сградата, построена по немски проект – долу са занималните, а горе – спалните. През 2006 г. градината е цялостно обновена и осветена на 21 ноември – в Деня на християнското семейство. Това съобщиха от Община Стара Загора.\r\nВ момента там се възпитават 131 деца в четири групи – „Златното ключе”, „Бон Бон”, Мечо Пух” и „Мики Маус“. В градината работят 9 преподаватели иn5 помощник-възпитатели, под ръководството на директора Алис Явашева. Провеждат се и занимания по лечебно-изправителна гимнастика, футбол, английски език и танци.\r\n„Всички ние от Детска градина № 2 „Зорница“ отбелязваме един достоен 70- годишен юбилей, вдъхновени от грижите за най-ценното в нашия живот – децата.\r\nПразниците раждат светли чувства и емоции в душите ни. Празникът е време на равносметка, време на удовлетвореност, на мечти и планове за бъдещето. Споделяме радостта от постигнатото и надеждите за години на благословен труд, щастие и благополучие. Да бъдем празнични даже и в делничните неща! Да бъдем празнични с усмивката, протегнатата и хваната детска ръка!\r\nДа бъдем празнични в мисията да възпитаваме доброта, да даваме знания, за да могат децата ни да гледат надалеч. Разбираме, че сме успели, когато те не ни задават вече въпроси, а си дават отговори!\r\nВ навечерието на най-нашия, най-българския празник 24 май трябва да бъдем горди и достойни хора, защото поддържаме пламъка на културността и образоваността!\r\nА благодарността – тя е в сиянието на детските очи, на малките звездички-зорнички, които се опитват да прозрат в бъдещето”, се казва в поздрава на колектива на детската градина по повод 24 май.\r\nВъзпитаниците на детската градина участваха снощи в Юбилеен концерт-спектакъл „Ние сме децата днес“ на сцената на Кукления театър в Стара Загора. Пред своите родители и гостите на празника децата участваха в приказното пътешествие с много стихове, песни и танци. \r\nИсторията на детската градина е впечатляваща. През далечната 1947 г. започва изграждането и, в което участват  не само работниците-изпълнители, но и жителите на квартала. В края на месец май следващата година първата детска градина в Стара Загора отваря врати за децата  от детските домове в църквата „Св.Троица” , на ул.”Цар Симеон Велики” и на ул. „Св.Троица”. От 1955 г. групите в градината стават четири и се изгражда ново кухненско помещение с готвач и помощник-готвач. Две години по-късно на Първия републикански преглед  градината печели наградата „Детска градина-първенец на града”. През 1961 г. ЦДГ №2 става базова към новооткрития Институт за детски учителки  „Анастасия Тошева” .\r\nС решение на Общинския народен съвет от 2 март 1977 г. градината приема името „Зорница”. По този повод старозагорският художник Любомир Цакев  изработва красиво пано на една от стените във фоайето на детската градина.\r\nПрез 2006 г. Община Стара Загора извършва ремонт в детската градина, а през 2009 г. с дарение от ТЕЦ „Марица-изток-2” са ремонтирани санитарните помещения.", "date": "2018.05.24", "title": "Стара Загора: Първата детска градина в града празнува 70 години от създаването си"}
{"url": "http://www.focus-news.net/news/2018/05/24/2525873/a1-on-makedoniya-gratskite-medii-za-sreshtata-dimitrov-kotsiyas-nimits.html", "text": "„Скопският въпрос: Името отново е на масата“, „Двойна среща на Коцияс и Димитров в сянката на Илинден“, „Още един шанс за разрешаване на скопския въпрос“, „Срещата Димитров-Коцияс: Илинденска „изгоря“, алтернативни имена на масата“, са част от заглавията в онлайн изданията на гръцките медии за срещата в Ню Йорк на министрите на външните работи на Македония и Гърция Никола Димитров и Никос Коцияс при посредничеството на специалния представител на ООН Матю Нимиц, предава македонския електронен портал “A1 On”.\r\nКакто съобщи кореспондентът на МИА в Атина, журналистите в Гърция, без да анализират или коментират в детайли, поставят акцентът върху това, че гръцката страна отхвърля предложението „Република Илинденска Македония“ и иска да се сключи договор за име от предложенията на Нимиц, но и че срещата все пак е от ключово значение.\r\n„Това ще бъде първа среща между представители на двете страни от миналия четвъртък, когато се проведоха разговори между премиерите на двете страни Алексис Ципрас и Зоран Заев относно краткият и вероятно приключил живот на името „Илинденска Македония“, пише вестник „Катимерини“ и коментира, че очевидно проблемът е в обсега на употреба и невъзможността на двете страни да стигнат до име, което ще задоволи всички“.\r\nС четири имена на масата ще започне срещата Коцияс-Димитров-Нимиц, след като Атина отхвърли предложението „Република Илинденска Македония“. Трябва да се намери сложно име, което ще „мине“ и в двете страни, пише порталът „Нюз 247“.\r\nИнформационният портал „Ефимерида“, позовавайки се на гръцки правителствени източници, пише, че Атина е резервирана.\r\nОт кръга около премиера се разбра, че „преди да се направи предложението за Илинден, бяхме близко до договор“. \r\nДимитров , Коцияс и Нимиц ще проведат тристранна среща в централата на ООН в Ню Йорк в 17:30 българско време.\r\nПревод и редакция:", "date": "2018.05.24", "title": "“A1 On” (Македония): Гръцките медии за срещата Димитров-Коцияс-Нимиц"}
{"url": "http://www.focus-news.net/news/2018/05/24/2525881/ministarat-na-turizma-nikolina-angelkova-uchastva-v-diskusiya-turizam-i-eksport-chast-ot-peterburgskiya-ikonomicheski-forum.html", "text": "Министърът на туризма Николина Ангелкова участва в дискусия „Туризъм и експорт“, която се провежда в рамките на Петербургския международен икономически форум в Санкт Петербург. Това съобщиха от пресцентъра на Министерство на туризма. Официални гости на събитието бяха и Олег Сафонов, ръководител на Федералната агенция по туризъм (Ростуризм), Петър Иванов, генерален директор на АО „Федеральная пассажирская компания“; Руслан Новиков, генерален директор на АО „Аргументы и факты“.\r\nРусия е ключова за България в туризма и за нас е от основно значение да имаме не просто партньорски, а близки приятелски отношения, за да подпомагаме двустранното развитие на сектора, посочи министър Ангелкова. Пазар Русия се нарежда сред топ страните за входящ туризъм у нас. В първите три месеца на годината посещенията на руски туристи у нас са над 27,8 хил. А през миналата година са близо 558 хил. и държавата заема 5-о място при чуждестранните посещения в България. \r\nМинистърът допълни, че се води последователна политика за привличане на все повече руски туристи, като разработваме специални продукти съобразени с търсенето от тях. Работим и по специфична маркетингова кампания за популяризиране на дестинация България в Русия, посочи още тя. В Министерството на туризма работи и специална телефонна линия, на която руските гости на страната могат да получат информация или да подадат сигнал. Всички тези усилия доказват важността на този пазар и мога да ви уверя, че ще продължим и занапред да работим така активно, за да става България притегателна дестинация за все повече пътувания на руски граждани, заяви министър Ангелкова.", "date": "2018.05.24", "title": "Министърът на туризма Николина Ангелкова участва в дискусия „Туризъм и експорт“, част от Петербургския икономически форум"}
{"url": "http://www.focus-news.net/news/2018/05/24/2525883/varna-politsiyata-v-grada-zasilva-kontrola-okolo-uchilishtata-i-zavedeniyata-za-abiturientskite-balove.html", "text": "Във времето на провеждане на абитуриентските балове във Варна вече се извършва засилен контрол в районите на училищата и заведенията, в които ще се провеждат тържества, както и по целия маршрут към тях. Това съобщи за Радио „Фокус“-Варна говорителят на Областната дирекция на МВР във Варна Ивана Милева. Тя призова абитуриентите да не забравят, че доброто настроение и хубавото преживяване не изключват отговорното поведение в деня на празника. Милева допълни, че се повишава пропускателният режим за недопускане на хора с огнестрелни оръжия, както и агресивно поведение, хора в нетрезво състояние, видимо употребили наркотични вещества, които биха могли да помрачат празника на останалите. Предприети са мерки за контрол на използването на фойерверки, дори по време на частни празненства. Униформените служители ще следят за реда на местата, където ще пребивават абитуриентите от момента на събирането им до края на празнуването, допълни още говорителят на Областната дирекция на МВР във Варна.\r\nДиана СТОЕВА", "date": "2018.05.24", "title": "Варна: Полицията в града засилва контрола около училищата и заведенията за абитуриентските балове"}
{"url": "http://www.focus-news.net/news/2018/05/24/2525878/blagoevgrad-vtoro-osnovno-uchilishte-dimitar-blagoev-v-grada-se-vklyuchi-v-kampaniyata-na-ban-napisanoto-ostava-pishi-pravilno.html", "text": "Второ основно училище „Димитър Благоев“ в Благоевград се включи в кампанията на Българската академия на науките (БАН) „Написаното остава. Пиши правилно!“. Това каза за Радио „Фокус“-Пирин Светла Борисова, учител по български език и литература в учебното заведение. Тя отбеляза, че кампанията се провежда за поредна година и набира все по-голяма популярност, като в областния център е за втора година. Борисова уточни, че инициативата е на Института за български език „Проф. Любомир Андрейчин“ към Българската академия на науките. \r\nПо думите й тази кампания цели да привлече вниманието на учениците, учителите, законодателите, медиите, експертите, университетски преподаватели и въобще всички институции, които са свързани с образованието към огромното значение на образованието и науката, както и грамотността като тяхна предпоставка за развитието на обществото. Светла Борисова посочи, че на различни места в България се провежда тази кампания под формата на кратка диктовка на малки и големи, не само за да се проверят знанията по български език и пунктуация, а и за да се засвидетелства почит и уважение към българската просвета и култура, към учените, преподавателите и към всички просветители и дейци на културата. Тя благодари на Община Благоевград, която изцяло е подкрепила тази инициатива и е спомогнала за нейното провеждане. \r\nЛора КАЛЧЕВА", "date": "2018.05.24", "title": "Благоевград: Второ основно училище „Димитър Благоев“ в града се включи в кампанията на БАН „Написаното остава. Пиши правилно!“"}
{"url": "http://www.focus-news.net/news/2018/05/24/2525887/ipn-moldova-broyat-na-milionerite-v-moldova-se-uvelichava.html", "text": "Милионерите в Молдова стават все повече – през миналата година броят на лицата, които са декларирали доход  над един милион леи, са били 1792-ма, или с 243-ма души повече, в сравнение с 2016 г., предава информационната агенция IPN.\r\nДиректорът на Държавната данъчна служба Сергей Пускута заяви на пресконференция, че тази цифра включва лица, които са подали данъчни декларации, и тези, чиито доходи са обложени.\r\nНай-големият доход, деклариран от едно лице, е бил 63,94 млн. леи. Осем души са получили доходи, по-големи от 11 милиона леи, а 46 - между 3 и 6 милиона леи. „Повечето от данъкоплатците от категорията милионери декларираха доходи от 1 до 3 милиона леи. Те формират тази средна класа, която осигурява стабилност във всяка икономика\", каза Сергей Пускута.\r\nУточнява се, 76% от милионерите са мъже. Най-младият човек, който декларира доходи над 1 милион леи, е на 24 г., а най-старият е 80 г. Същевременно властите представиха информация, че разполагат с данни за 450 милиона милиардери.Тереза Герова", "date": "2018.05.24", "title": "IPN (Молдова): Броят на милионерите в Молдова се увеличава"}
{"url": "http://www.focus-news.net/news/2018/05/24/2525882/ministar-krasimir-valchev-ministerstvo-na-obrazovanieto-shte-izgotvi-proektna-strategiya-za-vazpitatelnata-rabota.html", "text": "Министерство на образованието ще изготви проектна стратегия за възпитателната работа. Това съобщи в интервю за Радио „Фокус“ – Велико Търново министърът на образованието и науката Красимир Вълчев. Той посочи, че стратегията предвижда организирането на серия от дискусии, свързани с възпитателната работа. \r\n„Това е един важен разговор, не само за нашата образователна система, за образователните институции, но въобще за обществото – на какво искаме да възпитаме децата, по кои ценности имаме съгласие, че трябва да ги възпитаваме, докъде стигат границите и възможностите на участието на родителите в образователните институции, респективно границите и възможностите на педагогическите специалисти във възпитанието на децата. Ще организираме множество дискусии и в различните области“, допълни министър Вълчев. Той съобщи, че се предвижда и намаляване на административната работа в училищата. \r\n„Факт е, че голяма част от новите дейности, механизми, които въведохме в системата, увеличиха административната работа. Това в някой случаи е оправдано. В други случаи не е оправдано от гледна точка на резултата. Направихме първа кампания за намаляване на административната работа чрез промяна в част от подзаконовата нормативна уредба миналата година, но това не е достатъчно. Остава ни една от основните задачи през втората година на мандата. Учителите трябва да имат повече време за същинска работа, заради което ние сме задължени да облекчим административната такава“, подчерта министър Вълчев.\r\nНадежда КРЪСТЕВА", "date": "2018.05.24", "title": "Министър Красимир Вълчев: Министерство на образованието ще изготви проектна стратегия за възпитателната работа"}
{"url": "http://www.focus-news.net/news/2018/05/24/2525879/cnn-donald-tramp-otmeni-planiranata-sreshta-na-varha-s-lidera-na-phenyan.html", "text": "Държавният глава на САЩ Доналд Тръмп обяви, че планираната за 12 юни в Сингапур среща със севернокорейския лидер Ким Чен-ун няма да се състои, предава американският телевизионен канал CNN.\r\n„Много щях да се радвах да бъда там с Вас. За съжаление, въз основа на огромния гняв и откритата враждебност, изложени в последното ви изказване, чувствам, че е неуместно в този момент да се състои тази дълго планирана среща. Затова моля, нека това писмо да послужи като обявяване, че срещата на върха в Сингапур, за доброто на двете страни, но в ущърб на света, няма да се случи\", се казва в писмо на Тръмп, адресирано до лидера на Пхенян Ким Чен-ун. \r\nСрещата на върха в Сингапур щеше да е първата по рода си между американски и севернокорейски лидер.\r\nТръмп обяви решението си броени часове, след като стана ясно, че Северна Корея демонтира ядрено съоръжение в планиран ход, чрез който да демонстрира добрата воля на Пхенян в навечерието на планираната среща на върха със САЩ. Тереза Герова", "date": "2018.05.24", "title": "CNN: Доналд Тръмп отмени планираната среща на върха с лидера на Пхенян"}
{"url": "http://www.focus-news.net/news/2018/05/24/2525890/mayk-pompeo-rusiya-otpravya-predizvikatelstva-sreshtu-interesite-na-sasht-i-sigurnostta-na-sayuznitsite-svidetelstvo-e-himicheskata-ataka-v-solsbari.html", "text": "Във Вашингтон знаят, че Русия отправя предизвикателства срещу стратегическите интереси на САЩ. Това заяви държавният секретар на САЩ Майк Помпео по време на изказването си пред комисията по външни работи на американския Конгрес, предава руското електронно издание EA Daily.\r\n„Знаем, че Русия отправя предизвикателства срещу нашите стратегически интереси, както и сигурността на нашите съюзници. Свидетелство за това е химическата атака във Великобритания, за което Русия беше наказана от нас и някои наши съюзници и партньори“, заяви Помпео.\r\nОсвен това държавният секретар призна, че наскоро е посетил Донбас: „Последното ми пътуване в предишната ми роля (от януари 2017 до април 2018 Помпео беше директор на ЦРУ) в действителност беше в Донбас, за да видя предизвикателствата, с които се сблъсква Украйна и нейния народ там“, заяви той.\r\nПо-рано, пише руското издание, американският политик заяви, че има намерение да поддържа курс на „твърда дипломация“, в случай, че възникне необходимост да се отстояват интересите на САЩ.\r\nПревод и редакция:", "date": "2018.05.24", "title": "Майк Помпео: Русия отправя предизвикателства срещу интересите на САЩ и сигурността на съюзниците, свидетелство е химическата атака в Солсбъри"}
{"url": "http://www.focus-news.net/news/2018/05/24/2525889/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с разкъсана облачност, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са получавани сигнали за инциденти по пътищата в областта.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ град Смолян автомобилният трафик е интензивен в края празничния ден. По-натоварено е движението по бул. „България“, прилежащите към него улици и кръстовища, като на светофарите се образуват и частични колони от изчакващи автомобили.\r\nНели ГЕРГЬОВСКА", "date": "2018.05.24", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/05/24/2525892/plovdiv-natovareno-e-dvizhenieto-v-uchastaka-na-am-trakiya-v-oblastta-patnite-nastilki-sa-predimno-suhi.html", "text": "Натоварено е движението е участъка на АМ „Тракия“ в Пловдивска област. Това съобщи за Радио „Фокус“ – Пловдив дежурният в Областното пътно управление. Интензивен трафик се отчита и по направленията Пловдив-Асеновград-Смолян и Пловдив-Карлово. Пътните настилки на територията на областта са предимно сухи, в планинските райони – частично мокри, но нормално проходими. Опасност от падащи камъни има по направленията Бачково-Нареченски бани, Троян-Кърнаре, Кричим-Девин и Югово-Лъки, също в района на проходите Козница и Стражата. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. До 30 юни движението по АМ „Тракия“, в участъка от Пловдив до Стара Загора, ще се извършва с максимална скорост до 90 км/ч и повишено внимание поради ремонтни дейности. Заради ремонта е ограничено движението на МПС над 12 тона и в двете посоки по магистралата, в участъка от км 133 до км 156. Водачите трябва да използват обходни маршрути.\r\nТрафикът на територията на град Пловдив също е интензивен към този час. По-засилено автомобилно движение се отчита в централната градска част и по входно-изходните артерии. Пътищата в града са предимно сухи и нормално проходими.\r\nТони МИХАЙЛОВ", "date": "2018.05.24", "title": "Пловдив: Натоварено е движението в участъка на АМ „Тракия“ в областта, пътните настилки са предимно сухи"}
{"url": "http://www.focus-news.net/news/2018/05/24/2525885/blgagoevgrad-v-petrich-se-provede-praznichno-shestvie-po-povod-24-ti-may.html", "text": "Празнично шествие тръгна от градския площад на Петрич в посока паметник  „Народни будители”. Това съобщиха от пресцентъра на Общината. Портрет на светите Кирил и Методий, носен от ученици, духов оркестър, мажоретни формации, ученици, учители и граждани, оформиха представително дефиле по улиците на града. Изключително силна като идея, съдържание, символика и послания, беше музикално-поетичната композиция, която подготвиха и представиха ученици на Трето основно училище „Гоце Делчев”. В приветственото си слово, кметът Димитър Бръчков, призова младите граждани на община Петрич, да бъдат сред първите в глобалния свят , които с гордост и самочувствие ще произнесат, че и „…ний сме дали нещо на света”. „Нека пулсът на родната ни реч, бъде пазен и предаван в умовете и сърцата на нашите деца с любовта , която можем да имаме само към светиня”, се обърна към учителите кметът Димитър Бръчков. Цветя и венци в знак на почит към делото на всички просветители, културни дейци, общественици, положиха на паметник „Народни будители” представители на общински и държавни институции, неправителствени организации, обществени учреждения, училища и граждани. За днешния най-български празник, в Петрич по покана на Общината, гостува и пътуващо читалище „Бащино огнище”, което представи на градския площад богата експозиция, свързана с борбите за освобождение на България.                                                                                                                           Нека всеки българин бъде горд с 24 май – Денят на писмеността и словото! Да ни е честит вовеки!!!", "date": "2018.05.24", "title": "Блгагоевград: В Петрич се проведе празнично шествие по повод 24-ти май"}
{"url": "http://www.focus-news.net/news/2018/05/24/2525893/blagoevgrad-natovareno-e-dvizhenieto-v-tsentara-na-grada-zaradi-abiturientskite-balove.html", "text": "Натоварено е движението в центъра на Благоевград заради абитуриентските балове, предаде репортер на Радио „Фокус“ – Пирин. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“.\r\nНатали СТЕФАНОВА", "date": "2018.05.24", "title": "Благоевград: Натоварено е движението в центъра на града заради абитуриентските балове"}
{"url": "http://www.focus-news.net/news/2018/05/24/2525886/varnenskiyat-i-velikopreslavski-mitropolit-yoan-v-dumite-na-sveti-kiril-filosof-se-sadarzha-kulturnata-misiya-na-balgarskiya-narod.html", "text": "Денят на българската просвета и култура и на  славянската култура за нас има особено значение. В него си спомняме думите на Свети Константин Кирил Философ :“Бях, бидох и ще пребъда“. В тези три слова се изразява не само държавната идея, националната ни воля, но и културната мисия на един народ, който влезе в космополитното семейство на народите с ясна и определена културна мисия да утвърди славянството в света“. Това каза в празничното си слово по повод 24 май Варненският и Великопреславски митрополит Йоан, предаде репортер на Радио „Фокус“ – Варна. Негово високопреосвещенство припомни, че решението на днешния ден да се чества паметта на светите равноапостоли Кирил и Методий в повече от половината православен свят е изключително важно. Варненският и Великопреславски митрополит припомни още, че заедно със свети Климент, свети Сава и свети Ангеларий, Кирил и Методий успяват да създадат „мощно творчество“, да направят епохалния превод на Светото писание.\r\nДиана СТОЕВА", "date": "2018.05.24", "title": "Варненският и Великопреславски митрополит Йоан: В думите на Свети Кирил Философ се съдържа културната мисия на българския народ"}
{"url": "http://www.focus-news.net/news/2018/05/24/2525894/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Движат се и много товарни автомобили, в двете посоки. Пътните настилки са сухи. Патрул на „Пътна полиция“ е разположен на изхода на града в посока Пловдив. Въведени са скоростни ограничения по трасето.\r\nАлбена ЖИЛЕКОВА", "date": "2018.05.24", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/05/24/2525888/haskovo-topolovgrad-praznuva-dvoen-praznik-na-24-may.html", "text": "Денят на славянската просвета и култура – 24 май, който е и Ден на Тополовград, започна със шествие на учители, ученици, просветни и културни дейци. Това съобщиха от пресцентъра на Община Тополовград. На централния площад, където бе издигнат националния трикольор, присъстваха кметът на общината Божин Божинов, председателят на ОбС Васил Сяров, почетни граждани и  други официални гости. Приветствено слово произнесе заместник-кметът Маргарита Георгиева, която честити празника на тополовградчани.  Жителите на Тополовград получиха поздравителни адреси от президента на България Румен Радев, премиера Бойко Борисов и много приятели на града.  Награди за принос в областта на културата и просветата се връчиха на изявени творци, учители и ученици. Празнична програма изнесоха творчески състави на читалище “Св.Св. Кирил и Методий”.\r\nНа 23 май, в навечерието на празника на града се връчи званието „Почетен гражданин на град Тополовград” на Александър Томов Лазаров, Биньо Митев, Чафудов и Георги Николов Мърков, за изключителен принос за развитието на спорта . \r\nЗа изключителен принос за развитието на културата в община Тополовград званието получиха: Трифон Ламбов Трифонов и Вълчо Милушев Кадиев /посмъртно/;\r\nЗа съществен принос за развитието на община Тополовград: Ген.Тодор Николаев Коджейков и Янко Вълков Георгиев;\r\nЗа съществен принос за развитието на образованието в община Тополовград: Ваня Димитрова Василева и  Мария Атанасова Димова;    \r\nЗа съществен принос за развитието на културата в община Тополовград - Георги Киров Петров.", "date": "2018.05.24", "title": "Хасково: Тополовград празнува двоен празник на 24 май"}
{"url": "http://www.focus-news.net/news/2018/05/24/2525895/mayk-pompeo-otmenihme-sreshtata-mezhdu-donald-tramp-i-kim-chen-un-zashtoto-nyamashe-golemi-shansove-za-uspeh.html", "text": "Срещата между президента на САЩ Доналд Тръмп и лидера на Северна Корея Ким Чен-ун е отменена, защото „успешният й изход“ е бил малко вероятен, заяви американският държавен секретар Майк Помпео в четвъртък, цитиран от AFP.\r\n„В този смисъл, не вярвам, че имаме основания да вярваме, че може да има успешен изход. През последните много дни, ние не получихме отговор на въпросите си към тях“, заяви Помпео пред американските конгресмени.\r\nПревод и редакция:", "date": "2018.05.24", "title": "Майк Помпео: Отменихме срещата между Доналд Тръмп и Ким Чен-ун, защото нямаше големи шансове за успех"}
{"url": "http://www.focus-news.net/news/2018/05/24/2525891/blagoevgrad-normalno-natovaren-e-trafikat-po-osnovnite-patni-arterii-v-oblastta.html", "text": "Нормално натоварен е трафикът по основните пътни артерии в област Благоевград. Това съобщиха за Радио „Фокус“ – Пирин от Областно пътно управление – Благоевград. Движението по автомагистрала „Струма“, главен път Е-79 и второкласен път 19 Симитли – Гоце Делчев е обичайно натоварено за почивен ден. През деня няма регистрирани тежки пътни инциденти по Републиканската пътна мрежа. Една катастрофа е станала на общинския път на село Долна Градешница. Няма данни за тежко пострадали при пътнотранспортното произшествие. В Област Благоевград не се извършват ремонтни дейности по пътната мрежа. Няма затворени пътища или въведени ограничения за движението на леки и товарни автомобили.\r\nЛивия НИНОВА", "date": "2018.05.24", "title": "Благоевград: Нормално натоварен е трафикът по основните пътни артерии в областта"}
{"url": "http://www.focus-news.net/news/2018/05/24/2525898/veliko-tarnovo-dvizhenieto-v-uchastak-ot-patya-polikraishte-elena-se-osashtestvyava-s-povisheno-vnimanie-poradi-izgrazhdane-na-patna-vrazka.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е предимно слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от път  Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.05.24", "title": "Велико Търново: Движението в участък от пътя Поликраище – Елена се осъществява с повишено внимание поради изграждане на пътна връзка"}
{"url": "http://www.focus-news.net/news/2018/05/24/2525884/sitel-makedoniya-zoran-zaev-i-boyko-borisov-na-savmestno-poklonenie-v-rim.html", "text": "Македония и България съвместно почетоха деня на славянските просветители Кирил и Методий . Премиерите Зоран Заев и Бойко Борисов, с правителствени делегации от двете страни, положиха цветя на гроба на Свети Кирил. В базиликата \"Свети Климент\" се поклонига представители на македонската православна църква и римокатолическата църква на Македония, предава скопският телевизионен канал „Сител“.\r\nПравителствената делегация от Македония, в която Заев е придружаван от министрите на културата и вътрешните работи, положи цветя и на паметника на светите братя Кирил и Методий в посолството на България в Рим.\r\nВ хода на двудневно официално посещение в Италия, македонският правителствен екип ще участва в аудиненция при папа Франциск в Апостолическия дворец във Ватикана .. Ще се срещне и с държавния секретар на Светия престол кардинал Паролин ..\r\nПо повод деня на славянските просветители, президентът на държавата Георги Иванов се обърна към македонците:\r\n\"Това, което старославянският бе за славянството, това е съвременния македонски език нашето мултиетническо македонско общество - общ език, който позволява равноправна интеграция без асимилация на всички нейни членове\", пише президентът Иванов.\r\n„Като народ трябва да се стремим и създадем общество, което почива върху ценностите, които ни оставиха Светите братя Кирил и Методий“, пише в своята картичка лидерът на ВМРО-ДПМНЕ.\r\n\"Делото на светите братя Кирил и Методий е също и удостоверение за македонския език, за македонската литература и култура, църква и традиция, революция и история, за македонското име и идентичност\", пише Мицкоски ..\r\nПревод и редакция:", "date": "2018.05.24", "title": "„Сител“ (Македония): Зоран Заев и Бойко Борисов на съвместно поклонение в Рим"}
{"url": "http://www.focus-news.net/news/2018/05/24/2525876/rayka-hristova-regionalna-biblioteka-dimitar-talev-blagoevgrad-24-may-e-edin-ot-nay-velikite-balgarski-praznitsi-zashtoto-bez-prosveta-i-kultura-edna-natsiya-ne-mozhe-da-varvi-napred.html", "text": "24 май е един от най-великите български празници, защото без просвета и култура една нация не може да върви напред. Това каза в интервю за Радио „Фокус“-Пирин Райка Христова, директор на Регионална библиотека „Димитър Талев“-Благоевград. По думите й това е празникът, който честваме най-дълго време в близката история на страната. „Знаете, че само в България празнуваме Празника на буквите и без значение къде се намира човек, той трябва да пази спомена от този празник. Това е празникът на духовното извисяване, на стремежа към усъвършенстване чрез постиженията в науката и културата“, коментира тя. \r\nРайка Христова посочи, че всички инициативи, които са реализирани през месец май в Регионалната библиотека са били посветени на 24 май. Тя припомни, че на 14 май е проведен тържествен рецитал под надслов „Върви народе възродени“ в читалнята на Детския отдел, а на 15 май е организиран Ден на отворените врати и всички желаещи са имали възможността да се запишат в Заемна за възрастни с карта за 1 година. „На 18 май се проведе открит урок с ученици, посветен на 24 май. Тогава беше тук и младият писател Николай Терзийски, който представи своя дебютен роман „Отлъчване“. В този роман са разказани историите за борбите за освобождението на Македония. Николай Терзийски печели голямата награда в жанр Проза на Националния конкурс за дебютна литература“, каза още директорът на библиотеката.\r\nНатали СТЕФАНОВА", "date": "2018.05.24", "title": "Райка Христова,  Регионална библиотека „Димитър Талев“-Благоевград: 24 май е един от най-великите български празници, защото без просвета и култура една нация не може да върви напред"}
{"url": "http://www.focus-news.net/news/2018/05/24/2525896/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на САЩ Доналд Тръмп обяви, че планираната за 12 юни в Сингапур среща със севернокорейския лидер Ким Чен-ун няма да се състои.\r\n„Много щях да се радвах да бъда там с Вас. За съжаление, въз основа на огромния гняв и откритата враждебност, изложени в последното ви изказване, чувствам, че е неуместно в този момент да се състои тази дълго планирана среща. Затова моля, нека това писмо да послужи като обявяване, че срещата на върха в Сингапур, за доброто на двете страни, но в ущърб на света, няма да се случи\", се казва в писмо на Тръмп, адресирано до лидера на Пхенян Ким Чен-ун. \r\nСрещата на върха в Сингапур щеше да е първата по рода си между американски и севернокорейски лидер.\r\nТръмп обяви решението си броени часове, след като стана ясно, че Северна Корея демонтира ядрено съоръжение в планиран ход, чрез който да демонстрира добрата воля на Пхенян в навечерието на планираната среща на върха със САЩ.\r\n*** Група от 20 чуждестранни журналисти са били поканени да наблюдават унищожаването на севернакорейско ядрено съоръжение Пхунгери, предава телевизионният канал Sky News, като уточнява, че кореспондентът им за Азия Том Чешър е бил единственият представител на британски оператор, присъствал на събитието, което се случва в навечерието на планираната среща на върха между лидерите на Пхенян и Вашингтон. \r\nЧешър разказва, че е пътувал с влак през нощта в продължение на 12 часа, преди да стигне до североизточната част на страната, където е разположен Пхунгери. „Изкачихме се в планината и наблюдавахме детонацията от около 500 метра разстояние. Имаше огромна експлозия, можехме да я почувстваме – усетихме прахта, вълната топлина, беше изключително силна“, разказва британският журналист. \r\nСлед това групата чуждестранни журналисти е присъствала на брифинг на заместник-директора на ядреното оръжие на Северна Корея, който сподели „безпрецедентни подробности\" за ядрената програма на Пхенян, допълни Чешър.\r\n*** В рамките на разследване на дейността в турската армия на т.нар. „Терористична организация на гюленистите/Паралелна държавна структура” (ФЕТО/ПДС) рано тази сутрин на зазоряване са извършени обиски и арести на 30 адреса на заподозрени в 13 провинции. Сред тях повечето са действащи военни. Операциите се извършват от Отдела за борба с контрабандата и организираната престъпност в Адана; има много задържани.\r\nСъщевременно в Измир е проведена подобна операция срещу предполагаеми членове на ФЕТО/ПДС във ВВС и ВМС, сред които повечето са действащи военни. Единият от тях е майор, а останалите – подофицери.\r\n*** Европейският съюз е постигнал споразумение с руския енергиен гигант „Газпром“ в антимонополното дело, разследващо злоупотреба на компанията с позицията й на основен доставчик на природен газ за страните от Източна Европа.\r\n„Днешното решение премахва пречките, създадени от „Газпром\", които възпрепятстваха свободния поток на газ в Централна и Източна Европа\", обяви еврокомисарят по конкуренцията Маргрете Вестагер в изявление.\r\n*** Екипът от международни следователи, разследващи трагедията с полет MH17 на „Малайзийските авиолинии“, разкриха за първи път, че ракетата, използвана за сваляне на самолета, е била транспортирана от руска военна бригада.\r\nСъвместният екип за разследване „стигна до заключението, че (ракетата) „Бук“, с който е свален MH17, е дошла от 53-ата противоракетна ракетна бригада, базирана в Курск в Русия\", каза нидерландският следовател Вилберт Паулисен. „53-ата бригада е част от руските въоръжени сили\", заяви експертът пред журналисти на пресконференция в родината му.\r\nПолет MH17 на „Малайзийските авиолинии“ бе свален над Източна Украйна през 2014 г. На борда му пътуваха 298 души от 17 страни, по-голямата част от които – нидерландци.\r\n*** Министърът на външните работи на Гърция Никос Коцияс призова американския държавен секретар Майк Помпео да съдейства за преустановяването на продажбата на оръжия за Турция, тъй като те може да бъдат използвани срещу страната му и другите държави от региона.\r\nДържавният секретар на САЩ се срещна с Коцияс за „стратегически диалог\" във Вашингтон на фона на напрежението в двустранните отношения между Атина и Анкара. Сред основните проблеми е този за суверенитета на редица острови в Егейско море, който доведе размяна на заплахи и остра реторика и от двете страни.\r\nОтказът на Турция да допусне сондажите за газ в Източното Средиземноморие на Република Кипър и нейните партньори допълнително допринесе за напрежението, както и случаят с арестуването в Турция на двама гръцки войници, които се отклониха през границата по време на патрул през март.\r\nВ резултат на това темата на Турция „доминира\" на срещата между двойката, твърди изданието. Гръцкият външен министър предупреди Помпео, че оръжията, закупени от Турция от САЩ и Германия, може да бъдат използвани срещу Гърция, Република Кипър и други съседни държави, съобщи Hellas.\r\nДоаставките на оръжия за Турция се превърна в спорна тема в Германия и САЩ, като в парламента на двете страни бяха внесени предложения за спиране на продажбите за Анкара. \r\nНа срещата Помпео е повдигнал; въпроса за арестуваните гръцки военнослужещи, като определи случая им, като заяви, че е „неприемливо за член на НАТО да задържа двама офицери от гръцката армия\".\r\nДвамата са обсъдили и ситуацията в Източното Средиземноморие и са се съгласили да „работят в тясно сътрудничество\", за да осигурят стабилност в региона.\r\n***", "date": "2018.05.24", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/05/24/2525901/varna-otbelyazaha-tarzhestveno-denya-na-slavyanskata-pismenost-24-may-vav-valchi-dol.html", "text": "Денят на славянската писменост и българската просвета и култура – 24 май бе отбелязан тържествено в град Вълчи дол. Празничната програма започна в 10.00 часа в двора на Средно училище „Васил Левски” в града, съобщиха от Община Вълчи дол. „Уважаеми бивши и настоящи учители,  дълбок поклон към вашата неуморна и благородна професия. Гордейте се, че сте истински, достойни българи с големи сърца, раздаващи знания и обич към най-милите и обичани от нас – децата на България. Поклон пред всички Вас – скъпи наши просветители, пред силата на Вашия професионализъм и усилия да съхранявате родния език и българската духовност, да възпитавате младите поколения! Бъдете здрави и запазете вдъхновението, енергията и дръзновението, с които градите устоите на българщината! Скъпи ученици, обичайте, ценете и пазете родния български език. Не забравяйте, че чрез него получавате знание и прозорец към света“, каза в приветственото си слово кметът Георги Тронков. Под звуците на духов оркестър, учениците от СУ „Васил Левски”,  Професионалната гимназия по земеделие и горско стопанство в село Стефан Караджа, ОбУ „Васил Левски” в село Михалич, ОУ „Климент Охридски” в село Стефан Караджа и ОбУ „Св. Иван Рилски” в село Червенци и самодейци от град Вълчи дол поведоха празничното шествие по улиците на града. На тържеството присъстваха още председателят на общинския съвет – Яна Радева, заместник-кметовете Мерткан Ибрямов, Димитър Тодоров и Преслав Петров, секретарят на Общината – Костадинка Петкова, общински съветници, бивши учители и директори от петте учебните заведения. След празничното шествие, тържествата по случай празника продължиха в читалище „Димитър Благоев”, където учениците от СУ „Васил Левски” участваха в благотворителен концерт. Със събраните средства ще бъде обновен корпус „А” на училищната сграда.", "date": "2018.05.24", "title": "Варна: Отбелязаха тържествено Деня на славянската писменост – 24 май във Вълчи дол"}
{"url": "http://www.focus-news.net/news/2018/05/24/2525900/blagoevgrad-intenziven-e-trafikat-za-tovarni-avtomobili-na-granichen-punkt-kulata-na-izhod.html", "text": "Интензивен е трафикът за товарни автомобили на граничен пункт „Кулата“ на изход. Това съобщиха за Радио „Фокус“ – Пирин от \"Гранична полиция\". На останалите пунктове по българо-гръцката граница движението е нормално натоварено. Без проблеми се извършва и преминаването на граничните пунктове между България и Македония в Югозападна България.\r\nЛивия НИНОВА", "date": "2018.05.24", "title": "Благоевград: Интензивен е трафикът за товарни автомобили на граничен пункт „Кулата“ на изход"}
{"url": "http://www.focus-news.net/news/2018/05/24/2525902/ako-makedoniya-vsichki-iskat-da-se-snimat-s-boyko-borisov-v-rim.html", "text": "Присъствието на българския премиер Бойко Борисов в базиликата „Свети Климент“ в Рим, където се проведе молебен за светите братя „Кирил и Методий“ привлече вниманието на присъстващите. Когато разбраха за кого става въпрос, всички поискаха да се снимат с него, предава македонският интернет портал „АКО“.\r\nБорисов се радваше на ролята на звезда, а когато се появи македонският премиер Зоран Заев, той още малко щеше да го измъкне от мястото му в силната си прегръдка.\r\nДвамата премиера участваха заедно в празника на славянските просветители.\r\nПревод и редакция:", "date": "2018.05.24", "title": "„АКО“ (Македония): Всички искат да се снимат с Бойко Борисов в Рим"}
{"url": "http://www.focus-news.net/news/2018/05/24/2525903/gd-granichna-politsiya-intenziven-e-trafikat-na-gkpp-kulata-gkpp-kapitan-andreevo-i-gkpp-lesovo-za-tovarni-avtomobili-na-izhod.html", "text": "На българо-гръцката граница на ГКПП \"Кулата\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". На българо-турската граница на ГКПП \"Капитан Андреево\" и ГКПП \"Лесово\" трафикът също е интензивен на изход за товарни автомобили. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.05.24", "title": "ГД \"Гранична полиция\": Интензивен е трафикът на ГКПП \"Кулата\", ГКПП \"Капитан Андреево\" и ГКПП \"Лесово\" за товарни автомобили на изход"}
{"url": "http://www.focus-news.net/news/2018/05/24/2525905/vidin-kmetat-ognyan-tsenkov-e-udostoen-s-diplom-i-yubileen-medal-ot-sindikata-na-balgarskite-uchiteli.html", "text": "Кметът на община Видин Огнян Ценков е удостоен с диплом и юбилеен медал от Синдиката на българските учители, съобщиха от пресцентъра на Общината. Наградата бе връчена по време на тържествената церемония, която Община Видин организира в Деня на българската просвета и култура и на славянската писменост на откритата сцена в Крайдунавския парк. Юбилейният медал „25 години – СБУ“ бе връчен на кмета Огнян Ценков от Евлогия Манджукова, председател на Общинския координационен съвет на Синдиката на българските учители и областен координатор. Отличието е за постигнати високи резултати в съвместната дейност и личен принос за развитие и усъвършенстване на социалното партньорство.", "date": "2018.05.24", "title": "Видин: Кметът Огнян Ценков е удостоен с диплом и юбилеен медал от Синдиката на българските учители"}
{"url": "http://www.focus-news.net/news/2018/05/24/2525906/predstoyashti-sabitiya-v-stranata-za-25-may-agentsiya-fokus.html", "text": "***\r\nОт 10.00 часа в Аулата на Софийския университет „Св. Климент Охридски“ ще се проведе финалният кръг на състезанието по български език „Пазим езика си“.\r\n***\r\nОт 10.00 часа в XV състав на Специализирания наказателен съд ще се гледа делото срещу Добрин С., Георги П., Нено К. и др., обвинени в организиране и ръководене на организирана престъпна група. \r\n***\r\nОт 10.00 часа в III състав на Специализирания наказателен съд ще се гледа делото срещу Иван К. и Димитър Г., обвинени в изнудване. \r\n***\r\nОт 16.00 часа в зала „София“ на Българския червен кръст ще бъде открито общото отчетно събрание на БЧК. Гости на най-висшия форум на организацията ще бъдат представители на президентството на Р България, на законодателната и изпълнителната власт, на Международната федерация на Червения кръст и Червения полумесец, на неправителствени организации, партньори, медии. \r\n***\r\nОт 18.00 часа до 21.00 часа в зала \"Арена Армеец\" ще започне Световна младежка лига по карате. \r\n***\r\nОт 19.30 часа в зала „България“ ще се състои концерт на Симфоничния оркестър на Българското национално радио с гост-диригент Найден Тодоров.\r\n***\r\nВ 18.30 часа на пл. „Акад. Николай Хайтов“ ще се състои тържествен ритуал на община Асеновград за изпращане на абитуриентите от СУ „Св. княз Борис I”. Събитието е част от програмата на Майските културни празници на Асеновград.\r\n***\r\nВ 19.00 часа в Зрителната зала на читалище „Родолюбие“ ще се играе театралната постановка „Морска сол“. Събитието е част от програмата на Майските културни празници на Асеновград. \r\n***\r\nОт 9.30 часа в зала „22 септември“ ще се проведе редовната сесия на Общински съвет-Благоевград, която ще започне с обявяване на решение на Общинската избирателна комисия относно прекратяване пълномощията на общинския съветник Илко Стоянов.\r\n***\r\nВ базата на Университетски център Бачиново ще се проведе турнир по шахмат за хора със зрителни увреждания.\r\n***\r\nОт 13.00 часа през Щаба на Военноморските сили ще се проведе церемония по откриване на реставрираната сграда №3, която е част от командването на флота и ритуал по случай 102 години от началото на подводното плаване в България. \r\n***\r\nОт 14.00 часа до 16.00 часа в офиса на ПП ГЕРБ (ул. „Георги Бенковски” №1) общинският съветник Пейчо Бюлбюлев ще проведе приемна за граждани. \r\n***\r\nВ 18.00 часа на стадиона на спортен комплекс „НСБ Спортпалас“ във Варна Министърът на младежта и спорта Красен Кралев ще даде старт на футболен мач между отбор от Генералния секретариат на Съвета на ЕС и сборен отбор от млади варненски футболисти и журналисти.\r\n***\r\nОт 19.00 часа в зала 1 на Фестивалния и конгресен център ще се проведе благотворителната кампания „Талантливите деца и младежи на Варна“ по инициатива на БСП - Варна и Сдружението „За младите с любов“.\r\n*** \r\nОт 18.00 часа пред МДТ „Константин Кисимов“ ще се проведе дефиле на абитуриентите от великотърновските училища. \r\n*** \r\nОт 18.30 часа в Изложбени зали „Рафаел Михайлов“ ще бъде открита фотографско-документална изложба „Папството и българите / IX-XXI век/”.  Събитието е във връзка с 370-годишнината от основаването на Католическата Никополска Епархия /1648-2018/, 330-годишнината от Чипровското въстание /1688-2018/ и 140-годишнината от Освобождението на България /1878-2018/. \r\n*** \r\nОт 19.00 часа в Клуб ТАМ ще бъде изнесена лекция на доц. д-р Слави Димитров „Туристически маршрути – по пътя на Сантяго“ . \r\n*** \r\nОт 20.00 часа на Пл. „Георги Измирлиев“ ще се проведе концерт на Веселин Маринов. \r\n***\r\nОт 17.30 часа кметът на Община Видин Огнян Ценков ще присъства на фолклорния събор \"Хоп, троп на хорото\" в село Иново.\r\n***\r\nОт 16.00 часа в Регионалния исторически музей-Враца ще бъде открита гостуваща изложба на РИМ-Плевен „Отвъд знаците“.\r\n***\r\nОт 17.00 часа в Регионалния исторически музей-Враца ще се проведе XXII Национален литературен конкурс за написване на стихотворение и есе „Живеем в земята на Ботев“.\r\n***\r\nОт 18.00 часа в местността „Леденика“ във Врачанския Балкан ще се проведе „Мото-рок уикенд“. \r\n***\r\nВ 20.30 часа на пл. „20-ти юли“ ще се състои мултимедиен спектакъл „Древни тайнства от долината“ на Фолклорен ансамбъл „Розова долина“. \r\n***\r\nОт 20.00 часа ще бъде открито Шестото поредно издание на Световното първенство по фойерверки за купата на град Панагюрище, България – 2018 г.\r\n***\r\nОт 11.00 часа в актовата зала в СУ „Свети Седмочисленици“ Регионалното управление по образование в Пловдив ще връчи Годишните си награди за висок професионализъм в педагогическата дейност.\r\n***\r\nОт 14.00 часа в сградата на Областната администрация в Смолян заместник-министърът на регионалното развитие и благоустройството Малина Крумова ще се срещне с кметовете на общините Смолян, Рудозем, Златоград и Чепеларе, за да обсъдят възможностите за инвестиции във ВиК отрасъла. Преди това от 10.00 часа Крумова ще посети язовир „Пловдивци“. \r\n***\r\nОт 16.30 часа в \"Ротари залата\" на х-л \"Кипарис\" Общинският съвет на БСП - Смолян организира среща-разговор с Петър Курумбашев, член на Делегацията на българските социалисти в Европейския парламент.\r\n***\r\nОт 17.30 часа в сградата на Родопски драматичен театър \"Николай Хайтов“ евродепутатът Петър Курумбашев ще се срещне с граждани на Смолян. \r\n***\r\nОт 17.30 часа в Големия салон на читалището ще бъде изнесен концерт на съставите за народни танци „Луди млади“ и „Възрожденци“.", "date": "2018.05.24", "title": "Предстоящи събития в страната за 25 май (Агенция „Фокус“)"}
{"url": "http://www.focus-news.net/news/2018/05/24/2525909/sport-levski-lukoyl-izravni-finalnata-seriya-sreshtu-balkan-botevgrad-na-11.html", "text": "19:00Около 24 часа след прекъсване на втората среща от финалната серия на Националната баскетболна лига между Левски Лукойл и Балкан (Ботевград) заради изстъпления на сините фенове, отборът им спечели мача и след доиграването с резултат 71:65 и изравни серията на 1:1 победи. Вчера мачът бе прекъснат заради безредици между феновете на столичния клуб и хората на резервната скамейка на гост, когато оставаха три минути и една секунда до края. Третата среща от финала е в събота и ще се играе на „Арена Ботевград“.", "date": "2018.05.24", "title": "Спорт: Левски Лукойл изравни финалната серия срещу Балкан (Ботевград) на 1:1"}
{"url": "http://www.focus-news.net/news/2018/05/24/2525897/ministar-krasimir-valchev-shte-uvelichim-broya-na-psiholozite-i-pedagogicheskite-savetnitsi-v-uchilishtata.html", "text": "Ще увеличим броя на психолозите и педагогическите съветници в училищата. Това съобщи в интервю за Радио „Фокус“ – Велико Търново министърът на образованието Красимир Вълчев. Той припомни, че в бюджета за тази година са били планирани допълнителни средства в размер на 7 милиона лева за увеличаване на броя на психолозите и педагогическите съветници. Било е въведено и задължително изискване за назначаване на поне един психолог или педагогически съветник при над 350 ученика. „Ще увеличаваме тези средства през следващите години и ще намаляваме границата. Предвидили сме и други видове подкрепа. За кариерните консултанти, които бяха финансирани предходни години със средства от Европейския съюз, тази година беше предвидено бюджетно финансиране. Това също е един вид подкрепа“, посочи министър Вълчев. Той припомни, че един от приоритетите на Министерството е приобщаващото образование. Предвижда се да бъдат утвърдени нови учебни дисциплини – по майчин език, религия и други. Сред другите водещи приоритети министър Вълчев посочи дигитализацията в образованието. Децата ще бъдат насочени към ползването на електронни устройства с образователна цел. Ще бъдат инвестирани средства в изграждането на WI-FI мрежи в училищата, в ползването на електронен дневник и в обучения по дигитални умения на педагогическите специалисти. Ще бъде създаден отворен образователен облак – свободни за достъп електронни ресурси в училищата. „Много са нещата, които трябва да направим. Много са дейностите, в които трябва да инвестираме допълнителни усилия“, посочи министър Красимир Вълчев.\r\nНадежда КРЪСТЕВА", "date": "2018.05.24", "title": "Министър Красимир Вълчев: Ще увеличим броя на психолозите и педагогическите съветници в училищата"}
{"url": "http://www.focus-news.net/news/2018/05/24/2525907/emanyuel-makron-rusiya-i-frantsiya-mogat-da-nameryat-resheniya-na-situatsiite-v-ukrayna-iran-i-siriya.html", "text": "Русия и Франция могат да водят диалог и да намерят решение по такива международни въпроси, като ситуацията в Украйна, Близкия Изток, Иран и Сирия. Това заяви президентът на Франция Еманюел Макрон на преговорите с руския си колега Владимир Путин в тесен кръг, предава ТАСС.\r\n„Мисля, че дойде такъв момент, в който ние – две страни, които имат особен статут – които са постоянни членове на Съвета за сигурност на ООН и имат дълбоки исторически връзки, както и здрави връзки в сферата на международната политика. Мисля, че благодарение на всичко това, ние можем да намерим решение да работим заедно по всички направления, независимо дали Украйна, Близкия Изток, Иран или Сирия“, заяви Макрон.\r\nПревод и редакция:", "date": "2018.05.24", "title": "Еманюел Макрон: Русия и Франция могат да намерят решения на ситуациите в Украйна, Иран и Сирия"}
{"url": "http://www.focus-news.net/news/2018/05/24/2525912/aktsenti-v-sutreshniya-blok-dobro-utro-balgariya-na-radio-fokus-na-25-may.html", "text": "Днес влиза в сила прякото действие на Регламента за защитата на личните данни. Какво означава това за гражданите, ще разберем от Цанко Цолов, член на комисията за защита на личните данни. Ще продължим темата за АЕЦ „Белене“ и със социолога Кънчо Стойчев ще коментираме нужен ли е този проект, ще бъдат ли защитени националните интереси, както и теми, свързани с икономическото сътрудничество между България и Русия, поставени на срещата между президентите на двете страни - Румен Радев и Владимир Путин. Ежегодният народен събор в манастира \"Св. Троица\" ще събере хиляди българи на празника Св. Дух. За коя поредна година се провежда, колко души се очаква да посетят събора, каква е легендата за създаването на манастира, ще чуем от кмета на Тополовград Божин Божинов. В края на месец март започна рафтинг сезонът по река Струма край Симитли. Организаторите на екстремното изживяване в Общината се радват на засилен интерес, още по темата в репортажа на колегата от Радио „Фокус“ – Пирин Ливия Нинова. Старозагорската опера идва през лятото във Видин за Фестивала за опера и балет. Още информация ще чуем от репортажа на Анна Лозанова, от Радио „Фокус“ – Видин.\r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.05.24", "title": "Акценти в сутрешния блок „Добро утро, България“ на Радио „Фокус“ на 25 май"}
{"url": "http://www.focus-news.net/news/2018/05/24/2525913/nikolay-hristov-istoricheski-muzey-provadiya-vsichki-eksponati-ot-obekta-provadiya-solnitsata-shte-se-sahranyavat-v-nov-muzey.html", "text": "По обща идея с Общината ще се изготви проект за изграждане на музей специално за експонати от Провадия – Солницата, който ще се намира в центъра на града. Това каза за Радио „Фокус“ – Варна Николай Христов – директор на Историческия музей в град Провадия. Той обясни, че в момента най-голямата изложбена зала в Историческия музей е отделена за експонати от Провадия – Солницата. По неговите думи досегашните проучвания разкриват сензационни данни, свързани с праисторията на нашите земи. Комплексният праисторически обект Провадия – Солницата представя останките на най-стария солодобивен център в Европа (5500 – 4200 г. пр. Хр.), превърнал се в първия праисторически град на нашия континент (4700-4200  г.  пр.  Хр.), който се състои от укрепено с каменни стени селище (цитадела), производствен солодобивен комплекс, ритуално поле (ямно светилище) и некрополи. Той заема площ от около 200 дка. „Всичко, което откриваме и проучваме ще бъде експонирано в този музей. Всички открития, които сме направили остават и се съхраняват, към момента, в Исторически музей – Провадия“, допълни Николай Христов.\r\nМилена СТОЕВА", "date": "2018.05.24", "title": "Николай Христов, Исторически музей - Провадия: Всички експонати от обекта Провадия – Солницата ще се съхраняват в нов музей"}
{"url": "http://www.focus-news.net/news/2018/05/24/2525904/bloomberg-donald-tramp-otkaza-sreshtata-s-kim-chen-un-zaradi-izklyuchitelna-yarost-i-otkrita-vrazhdebnost-v-poslednite-izyavleniya-na-phenyan.html", "text": "Президентът на САЩ Доналд Тръмп отказа срещата с лидера на Северна Корея Доналд Тръмп, която трябваше да се проведе на 12 юни в Сингапур, като се позова на „изключителната ярост и откритата враждебност“ в последните изявления на Пхенян, предава американската агенция Bloomberg.\r\nТръмп обяви решението си чрез писмо до Ким в четвъртък, публикувано от Белия Дом.\r\nСеверна Корея, пише американската медия, втвърди риториката си спрямо САЩ по-рано в четвъртък, когато разкритикува коментарите на американския вицепремиер Майк Пенс и съветника по националната сигурност на Белия Дом Джон Болтън, които сравниха страната с Либия. Чо Сон Хуй, заместник-министър на външните работи, обяви Пенс за „политически глупак“, а коментарите му за „необуздани и безразсъдни“, според съобщение на английски, публикувано от държавната информационна агенция на Пхенян KCNA.\r\nЧо Сон Хуй предупреди, че страната му се приготвя за „ядрена размяна“, ако САЩ не се държат разумно на предстоящата среща на върха. „Ние също можем да накараме САЩ да опитат такава ужасна трагедия, която досега нито са преживявали, нито са сънували“, заяви той, като предупреди, че ще препоръча на Ким да отмени срещата, ако американските официални лица не променят риториката си.„Огромни и могъщи“ \r\nТръмп се хвана за думите му и на свой ред отправи заплаха: „Говорите за ядрените си възможности, но нашите са толкова големи и могъщи, че се моля на Господ никога да не бъдат използвани“, написа американският държавен глава.\r\nНе се знае какво остава след отмяната на срещата, коментира Bloomberg. Президентът на САЩ по-рано заяви, че ако срещата на 12 юни пропадне, Вашингтон ще продължи да упражнява максимален икономически натиск над Ким и неговото правителство.\r\nВсе пак, Тръмп остави вратата за бъдеща среща на върха отворена и даде сигнали, че преговорите могат да продължат.\r\n„Помислих си, че между теб и мен се оформя прекрасен диалог и в крайна сметка, единствено диалогът има значение“, пише държавният глава в писмото си. „Очаквам с нетърпение някой ден да се видим“.\r\nПревод и редакция:", "date": "2018.05.24", "title": "Bloomberg: Доналд Тръмп отказа срещата с Ким Чен-ун заради „изключителна ярост и открита враждебност“ в последните изявления на Пхенян"}
{"url": "http://www.focus-news.net/news/2018/05/24/2525899/plovdivskiyat-mitropolit-nikolay-zatova-izmisliha-balgarskata-azbuka-svetite-parvouchiteli-za-da-poznae-nashiyat-narod-istinskiya-bog-i-da-se-otdade-na-boga-v-sluzhenie-na-dobroto.html", "text": "В поздравителното си слово по повод 24 май митрополит Николай посочи, че първата книга преведена на български език е Светата Библия, предаде репортер на Радио „Фокус”-Пловдив. „Затова измислиха българската азбука светите първоучители – за да познае нашият народ истинския Бог, да почувства Неговата безгранична любов и да се отдаде на Бога в служение на доброто”, каза митрополит Николай. Митрополит Николай поздрави всички ученици и техните преподаватели, които нарече „сеячи на Божието Слово”. Поздрави с големия празник и всички творци и дейци на духовната култура. „Чрез всички вас, пастири, учители народни, настоящи и бъдещи възрожденци на България, да пребъде вовеки делото на светите равноапостолни братя Кирил и Методий за слава на Бога и за доброто на скъпото ни Отечество и благочествия православен български народ”, посочи митрополит Николай.\r\n„Отново се намираме в радостта на светлия празник 24-ти май. Отново сме изправени всички ние – духовенство, пастири, учители народни, учащи, учащи се, творци и дейци на култура и духовност пред сияещите в святост образи на светите равноапостолни братя, светите родни първоучители Кирил и Методи”, каза митрополит Николай. „Отново прекланяме коленете на душите и сърцата си в благодарна молитва към Бога за великия Божи промисъл, проявен към нашия народ – затова, че Бог не ни остави да живеем в мрака на невежеството, на заблудата, а ни даде светлината на богопознанието, светлината на православната вяра”, добави той. След като бяха поднесени венци пред паметника на първоучителите – светите братя Кирил и Методий, митрополит Николай и останалите духовници застанаха начело на тържественото шествие, в което се включиха всички официални гости, дейци на културата и просветата, преподавателите и хилядите ученици. Под звуците на химна „Върви, народе възродени“ шествието премина по централната улица на града.\r\nЦветана ТОНЧЕВА", "date": "2018.05.24", "title": "Пловдивският митрополит Николай: Затова измислиха българската азбука светите първоучители – за да познае нашият народ истинския Бог и да се отдаде на Бога в служение на доброто"}
{"url": "http://www.focus-news.net/news/2018/05/24/2525908/zapochna-traditsionniyat-priem-na-prezidenta-po-sluchay-denya-na-balgarskata-prosveta-i-kultura-i-na-slavyanskata-pismenost.html", "text": "В Националния исторически музей в столицата започна традиционния прием на президента Румен Радев и съпругата му по случай Деня на българската просвета и култура и на славянската писменост, предаде репортер на Агенция „Фокус“. Инициативата се провежда всяка година на 24 май и събира на едно място видни личности от политическия, културния и обществен елит на страната. \r\nСъбитието може да проследите  .\r\nЛюба АЛЕКСИЕВА", "date": "2018.05.24", "title": "Започна традиционният прием на президента по случай Деня на българската просвета и култура и на славянската писменост"}
{"url": "http://www.focus-news.net/news/2018/05/24/2525914/bloomberg-varhovniyat-vodach-na-iran-oprilichi-sasht-na-kotkata-ot-tom-i-dzheri.html", "text": "Върховният водач на Иран Аятолах Али Хаменей изрази непримиримостта си спрямо САЩ, използвайки образ от американската поп култура – котката от популярната анимационна поредица „Том и Джери“, предава американската агенция Bloomberg.\r\n„САЩ опитаха различни политически, икономически, военни и пропагандни методи, за да ударят Ислямската Република“ в хода на четирите десетилетия на съществуването й, заяви лидерът на иранската нация по време на среща с чиновници от правителството. Но „всички тези замисли се провалиха. Точно, както котката от „Том и Джери“ те ще загубят отново“.\r\nВ анимационната серия, създадена преди 78 години, смелата мишка Джери непрекъснато надхитря по-голямата котка Том, макар и двамата да даваха най-доброто от себе си, за да се тормозят един друг.\r\nКоментарите на Хаменей, публикувани на официалния му уебсайт, бяха първите му, след като държавният секретар на САЩ Майк Помпео обяви условията на Вашингтон към Техеран по време на програмна реч тази седмица. Сред изискванията на американците е оттегляне на подкрепа за групировки, като ливанската „Хизбулла“, която е считана за терористическа от САЩ.\r\nРечта на Помпео представляваше по-подробно обяснение на подхода на САЩ, след като президента на страната Доналд Тръмп изтегли Вашингтон от ядрената сделка с Иран.\r\nДругите участници в споразумението, включително Франция, Великобритания и Германия, се опитват да я запазят, коментира Bloomberg. Хаменей заяви в сряда, че Иран „няма спорни въпроси с европейските държави“, но „не им вярва“ и те трябва да дадат гаранции, че Иран ще получи икономическите изгоди, предвидени според споразумението.\r\nСпоред думите на Върховния водач, Иран има правото да разшири ядрената си програма извън ограниченията, поставени от Съвместния всеобхватен план за действие (СВПД), освен ако европейските банки не продължат да търгуват с него и европейците не дадат гаранции, че ще купуват ирански петрол, ако САЩ решат да наложат санкции върху продажбата му. Той заяви също, че те трябва да се откажат от идеята за водене на преговори около програмата на Техеран за развитие на балистични ракети, или за неговата регионална политика.Харесва Виктор Юго\r\nИран „не може да говори“ със САЩ, защото „те не спазват ангажиментите си“, заяви Хаменей. „Отстъпчивостта пред подобен враг ще го направи по-смел“, докато „съпротивата срещу САЩ ще ги накара да отстъпят“.\r\nХаменей, който е полубожествена фигура за своите последователи, както твърди Bloomberg, се описва като поклонник на литературата. Той определи „Клетниците“ на Виктор Юго за „най-добрия роман, писан някога“.\r\nПо-рано този месец той бе заснет на Международния панаир на книгата в Техеран, докато разглеждаше различните щандове и прелистваше превод на фарси на „Огън и гняв“, американски бестселър от Маикъл Волф, който предлага унищожителен портрет на Тръмп по време на първата му година като президент.\r\nПревод и редакция:", "date": "2018.05.24", "title": "Bloomberg: Върховният водач на Иран оприличи САЩ на котката от „Том и Джери“"}
{"url": "http://www.focus-news.net/news/2018/05/24/2525934/stanimir-stanimirov-instruktor-po-rafting-dve-sa-obosobenite-traseta-za-rafting-po-reka-struma-kray-simitli.html", "text": "Две са обособените трасета за рафтинг по река Струма край Симитли. Това каза за Радио „Фокус“ – Пирин Станимир Станимиров, инструктор по рафтинг, каяк и алпинизъм. Той обясни, че едното е за начинаещи и деца или така нареченото „семейно“ трасе. „По него пускаме деца и хора, които се страхуват, но искат да се докоснат до изживяването, наречено рафтинг. Трасето започва от село Железница и продължава до нашата база. То е леко и безопасно“, каза още Станимиров. Той добави, че по-сериозното трасе започва от базата и продължава до отбивката за село Ощава или казано с други думи, то минава по екстремната част на реката. По думите на Станимиров освен спускане с рафтинг, в района на базата има изграден въжен парк за катерене с 24 елемента. Той е на два етажа. „Освен това имаме изграден 100-метров тролей за спускане, имаме пейнтбол. Също така организираме най-различни мероприятия като детски лагери и други. Предлагаме и стрелба с лък и/или въздушна пушка и много други колективни игри. Съответно базата ни е и изходна точка към параклиса, който е в село Полето, до кръста, който през месец март осветихме над село Ракитна. В общи линии може да се направи една много приятна разхода в района, а също така имаме добри трасета за велотуризъм към Коматинските скали“, допълни Станимиров. Според него възможностите, които Община Симитли предлага за туризъм са огромни и всяка година се стремят да ги популяризират колкото се може повече.\r\nЛивия НИНОВА", "date": "2018.05.24", "title": "Станимир Станимиров, инструктор по рафтинг: Две са обособените трасета за рафтинг по река Струма край Симитли"}
{"url": "http://www.focus-news.net/news/2018/05/24/2525918/plovdiv-peto-izdanie-na-festivala-na-ekstremnite-sportove-shte-se-provede-v-asenovgrad.html", "text": "Пето издание на Фестивала на екстремните спортове „Асеновград – град приключение“ ще се проведе в Асеновград на 30 юни и на 1 юли. Това каза за Радио „Фокус“ – Пловдив Гергана Толева от клуб „Тангра“, който е организатор на събитието. По думите й фестивалът е предназначен за всички любители на природата, в това число парапланеристи, колоездачи, семейства и деца, също за любителите на хубавата музика и доброто настроение.\r\n„Стартът на фестивала ще е над село Добростан. За пореден път ще има летене по определен маршрут за парапланеристите, колоездене по маршрут в местността, игри за малки и големи, музика под небето и посрещане на първоюлския изгрев. Събитието е без такса за участие и всеки е добре дошъл“, коментира Гергана Толева. Тя обясни, че Фестивалът на екстремните спортове „Асеновград – град приключение“ е начин да се покаже на младите хора как да излязат сред природата и да видят, че там е забавно и леснодостъпно. „Асеновград е много близо до Родопите. Градът е в полите на тази прекрасна планина и предлага много лесен достъп до всичко – колоездене, летене, ходене, бягане и още, и още“, каза Толева. По думите й през последните години Фестивалът на екстремните спортове става все по-популярен и успешен.\r\n„След първото му издание, към него започнаха да се присъединяват все повече и повече хора. Над 500 души се включиха в последното му издание, което за място като село Добростан, което е високо в Родопите, си е постижение. През двете години, в които направихме пауза и не го провеждахме, хората непрекъснато продължаваха да питат кога ще го направим отново. И това беше основната причина да решим да го организираме пак“, коментира Гергана Толева.\r\nТони МИХАЙЛОВ", "date": "2018.05.24", "title": "Пловдив: Пето издание на Фестивала на екстремните спортове ще се проведе в Асеновград"}
{"url": "http://www.focus-news.net/news/2018/05/24/2525936/veliko-tarnovo-nad-400-abiturienti-byaha-izprateni-tarzhestveno-v-grada-navrah-24-may.html", "text": "Във вечерните часове на Деня на българската просвета, култура и писменост във Велико Търново започнаха тържествените изпращанията на абитуриенти. Над 400 зрелостници дефилираха по поставения в центъра на Старата столица червен килим. Това съобщиха от пресцентъра на Община Велико Търново. Традицията се провежда за осма поредна година и бе инициирана от кмета Даниел Панов. Той лично поздрави младите хора, пожела им много бъдещи успехи и ги призова винаги да носят Велико Търново в сърцата си. Момчетата и момичетата бяха приветствани и от заместник-кмета Снежана Данева-Иванова.\r\nВ първата от двете поредни вечери в дефилето се включиха абитуриентите от Езикова гимназия „Проф. д-р Асен Златаров”, Средно училище „Емилиян Станев”, Професионална гимназия по моден дизайн, Старопрестолна гимназия по икономика, Професионална гимназия по строителство, архитектура и геодезия „Ангел Попов”, Средно училище Г. С. Раковски“, Професионална гимназия по електроника „А. С. Попов“. Те бяха бурно аплодирани от техните родители, близки и на хиляди великотърновци и гости на града. \r\nНа 25 май в 18,00 часа започва второто дефиле за абитуриентите от ПМГ „Васил Друмев”, СУ „Вела Благоева”, СУ „Владимир Комаров“, Американски колеж „Аркус”, ПГТ „Д-р Васил Берон” и Спортно училище – Велико Търново.", "date": "2018.05.24", "title": "Велико Търново: Над 400 абитуриенти бяха изпратени тържествено в града навръх 24 май"}
{"url": "http://www.focus-news.net/news/2018/05/24/2525915/prezidentat-rumen-radev-bukvite-ezikat-kulturata-sa-nash-obsht-dom.html", "text": "Буквите, езикът, културата са наш общ дом. Това каза държавният глава Румен Радев в словото си по случай Деня на българската просвета и култура и на славянската писменост, предаде репортер на Агенция „Фокус“. „Това е най-съкровен за всеки българин празник. Приемам това домакинство като символично, защото буквите, езикът, културата са наш общ дом. Днес тук са едни от най-видните наши учени, артисти, писатели, художници, поети, музиканти, творци и журналисти. Щастлив съм да видя сред вас и стотици български учители, от които започва пътят към знанието на всеки от нас“, заяви президентът.  „Духовността и знанието в България изживяват тежки времена - често недооценени и обидно третирани. Но на вас се падна мисията да ги пренесете през тези времена“, обърна се държавният глава към гостите си. „Благодаря, че сте тук тази вечер. Ваше е признанието да бъдете будителите на българския народ, да съхраните една вековна култура и да я обогатите с таланта и труда си. Поклон пред вашите усилия. Честит празник на всички!“, допълни той. \r\nЛюба АЛЕКСИЕВА", "date": "2018.05.24", "title": "Президентът Румен Радев: Буквите, езикът, културата са наш общ дом"}
{"url": "http://www.focus-news.net/news/2018/05/24/2525937/fond-za-strategicheska-kultura-borba-mezhdu-sasht-i-iran-za-kontrol-nad-irak.html", "text": "Завършилите неочаквано парламентарни избори в Ирак, на които победи дистанциращият се и от Вашингтон, и от Техеран шиитски проповедник Муктада ас Садър, внесоха допълнителна политическа интрига, пише Дмитрий Минин в материал, публикуван от електронното издание на руското списание „Фонд за стратегическа култура“, представен без редакторска намеса.\r\nРазрази се остра подполна борба между иранците и американците за създаване на такава правителствена коалиция в страната, която в най-голяма степен би съответствала на техните интереси. Конкретно, САЩ се опитват да наклонят в своя полза неблагоприятния за тях изход от изборите чрез тайни преговори и преоценка на своето отношение към някои ключови фигури на иракската политическа сцена. В Багдад, например, неуморно работи, обикаляйки между различните фракции, специалният представител на президента на САЩ за Близкия ИЗток Брет МакГърк, известен, заради своето покровителство над сирийските кюрди, като „защитника на Рожава“.\r\nПред него стои трудна задача – да склони към „умереност“ имащият 54 мандата в 328 местния парламент последователния противник на САЩ Муктада ас Садър. Последният на два пъти вдигаше въоръжени въстания и организираше масови манифестации против присъствието на американски войски в Ирак. От тогава той започна да се отдръпва и от Техеран, водейки се от принципите на иракския национализъм и даже тръгна към сближение със Саудитска Арабия, която посети преди около половин година и където се срещна с престолонаследника Мохамед.\r\nИменно на тази доста нестабилна основа американците се опитват да скалъпят коалиция от „садъристите“, които до неотдавна обявяваха за въплъщение на злото и привържениците на своя фаворит, който завърши чак трети (42 места в парламента), премиера Хайдер ал Абади. Получил образование на Запад и прекарал там много години, ал Абади, независимо, че поддържаше близки отношения с Техеран, едновременно с това внимаваше да бъде лоялен към Вашингтон.\r\nЗа формирането на правителствено мнозинство към тях трябва да се присъединят и кюрдските и сунитските депутати. На Муктада ас Садър е простено дори това, че значителна част от неговото движение съставят иракските комунисти: какво ли не няма да направиш заради петрола и геополитиката. Удивително е, че даже в свещеното за шиитеите място Наджаф, където се намира мавзолеят-джамия на имам Али, победи жена – член на комунистическата партия Сухад ал Хатиб.\r\nТова е равнозначно на това комунистка да спечели на избори в Мека или Ватикана, което само по себе си говори за това, до каква степен на социално отчаяние са стигнали жителите на Ирак за годините на „благоденствено присъствие“ на армията на САЩ. Комунистите не пречат и на саудитите, които вече открито изразиха подкрепата си за ас Садър и му обещаха да предоставят  всякаква помощ, само и само да не тръгне към сближаване с Иран.\r\nА от друга страна на МакГърк се противопоставя още една „звезда“ на близкоизточното задкулисие – командващият силите „Ал Кудс“ на Корпуса на стражите на ислямската революция (КСИР) иранският генерал Касем Сюлеймани. Той също се намира в зелената зона на Багдад, където се придвижва, вероятно, по пресичащи се с американците маршрути.\r\nНеговата задача е напълно противоположна – да способства формирането в Ирак на приятелска към Техеран и враждебна към Вашингтон правителствена коалиция. В пресата се срещат утвърждения, че отговорните чиновници в Иран вече са заявили, че няма да допуснат идването на власт в съседната страна на „садъристи“ и комунисти. Всъщност, отчасти е вярна само втората част, тъй като там са говорили за „либерали и комунисти“. Не можеш да си извъртиш езика и да наречеш ас Садър либерал. Иранците, по всичко личи, не са настроени за противостояние с метежния проповедник, който не се кандидатира да стане член на парламента и не може да стане премиер, а за разцепване на неговата еклектична и причудлива коалиция. В такъв случай главната роля се пада на групировката „Фатах“, оглавявана от най-надеждното протеже на Иран Хади ал Амири (втори резултат на изборите и 47 места в парламента), командващ шиитското опълчение по време на борбата с „Ислямска държава“.\r\nКато цяло, в Техеран разглеждат изхода от иракските парламентарни избори като благоприятен. Главното, на което обръщат внимание там, е укрепените позиции на шиитските партии, които заеха пет първи места в националния избирателен списък и набраха устойчиво мнозинство в парламента. Иранците са убедени, че, независимо от стоящите между тях разногласия и различия във възгледите, логиката на регионалното противопоставяне ще ги тласне към сплотяване и ориентиране към Техеран. Само трябва да се запасят с търпение и дипломатическо изкуство. И едното и другото е на лице, например, в генерал Сюлеймани.\r\nСтрува си да си припомним причината за охлаждането на отношението на Муктада ас Садър към Иран: той възприе като лична обида това, че иранските ръководители предпочетоха да си имат работа с други шиитски лидери в Ирак, считайки него самия за непредсказуем екстремист. Конкретно, те не подкрепиха ас Садър по време на въоръжените въстания против американците и го принуждаваха да влезе в съюз с Нури ал Малики, който помагаше на американците да се разправят със „садристите“. А и като цяло, победата на „Ас Саирун“ на изборите в голяма степен бе определена от това, че избирателите възприемаха ас Садър като най-антиамериканската сила. Много експерти предполагат, че ако Белият Дом бе изчакал с излизането от ядрената сделка и новите санкции срещу Иран, той би могъл да разчита на победа на своя фаворит ал Абади. Избирателната база на ас Садър никога не би му позволила да се сближи с Вашингтон. Но възгледите на същия са плът от плътта на иранската теокрация. Именно в Иран, в свещения град Кум, той получи (доста късно по местните понятия – 2007-2009-а г.) духовно образование и титлата велик аятолах. Ас Садър вече заяви, че „изпитва уважение“ към Иран и е готов „да се съобразява с неговите интереси“. И ако американците променят своята позиция спрямо проповедника, то защо да не направят същото и иранците, които имат повече основания за това?\r\nПроцесът на консултации за формиране на новата правителствена коалиция и Кабинета на министрите започнаха. Първо, победителят на изборите Муктада ас Садър се срещна с главата на действащото правителство ал Абади. Вероятността те да се обединят е доста висока. Сегашният премиер може отново да оглави кабинета. Но Вашингтон не може да се усмихне, нито неговия „упълномощен на място“ МакГърк. Във връзката с ал-Садр ал-Абади все пак ще бъде ръководен и той ще трябва да предаде, най-вероятно, отношенията с американците.\r\nОсвен това, тези политици все още трябва да си осигурят недостигащите им за мнозинство гласове. В същия ден ас Садър се срещна с „проиранския“ ал Амири. Съдейки по съобщенията, този разговор е бил също толкова приятелски, а от щаба на ас Садър потвърдиха неговото намерение в бъдеще да види „инклузивен“ кабинет от представителите на всички водещи фракции. И векторът на такава комбинация не показва по посока на Белия Дом.\r\nПо този начин се повтаря възникналият първоначално в Ливан ефект на доминото – идването на власт посредством демократическа избирателна процедура на недружествени на САЩ политически сили. Нещо, очевидно, е сбъркано в този модел на демокрация, който Вашингтон, дал тласък на „арабската пролет“ през 2011 година, се опита да насади на целия Близък Изток.\r\nПревод и редакция:", "date": "2018.05.24", "title": "„Фонд за стратегическа култура“: Борба между САЩ и Иран за контрол над Ирак"}
{"url": "http://www.focus-news.net/news/2018/05/24/2525938/sport-grigor-dimitrov-sreshtu-vitkor-troitski-na-starta-na-rolan-garos.html", "text": "Първата ракета на България Григор Димитров ще играе срещу Виктор Троицки в първия кръг на втория за годината турнир от Големия шлем „Ролан Гарос“. Това ще бъде шести двубой между българинът, който е поставен под номер 4 в основната схема и сърбинът, като засега резултатът е 3:2 победи за Димитров. По-рано днес първата ни ракета при жените Виктория Томова отпадна във втория квалификационен кръг след загуба с 0:2 сета от състезаващата се за Канада Бианка Ванеса Андреску.", "date": "2018.05.24", "title": "Спорт: Григор Димитров срещу Виткор Троицки на старта на „Ролан Гарос“"}
{"url": "http://www.focus-news.net/news/2018/05/24/2525910/agentsiya-fokus-izlachva-na-zhivo-slovoto-na-prezidenta-rumen-radev-na-priema-za-24-may.html", "text": "Агенция \"Фокус\" излъчва на живо словото на президента Румен Радев на приема за 24 май. Събитието може да проследите  .", "date": "2018.05.24", "title": "Агенция \"Фокус\" излъчва на живо словото на президента Румен Радев на приема за 24 май"}
{"url": "http://www.focus-news.net/news/2018/05/24/2525935/balgariya-i-makedoniya-pochetoha-pametta-na-sv-kiril-pri-groba-mu-v-bazilikata-san-klemente-v-rim-obzor.html", "text": "България и Македония отбелязаха съвместно Деня на славянската писменост и почетоха паметта на св. Кирил при гроба му в базиликата \"Сан Клементе\" в Рим. Българската делегация е ръководена от премиера Бойко Борисов, а делегация от Република Македония е начело с министър-председателя Зоран Заев. При гроба на св. Кирил един след друг бяха отслужен молебени от духовни лица от българската и македонската църква. След това делегациите посетиха базиликата \"Санта Мария Маджоре\". В тази църква преди векове тогавашният папа Адриан II благославя славянската азбука и книги. За първи път двете страни почетоха съвместно паметта и делото на светите равноапостоли Кирил и Методий. \r\nПо-късно българската и македонската делегации, водени от премиерите Бойко Борисов и Зоран Заев, участваха в официалния прием в българското посолство в Рим по случай Деня на българската просвета и култура и на славянската писменост. \r\nБългарският министър-председател Борисов посочи, че след подписването на Договора за добросъседство, България и Република Македония са още по-близки като народи и работят активно по редица проекти. Той подчерта, че венците на Македония и България пред паметника на Кирил и Методий в българското посолство в Италия не си пречат.\r\nЗоран Заев определи отношенията между двата народа като приятелски и затова огромен принос има подписаният Договор за добросъседство миналата година в Скопие. \"За мен е чест, че на този голям християнски празник Господ ни даде на мен и премиера Борисов да направим нещо, което гради приятелство на двете земи\", каза Заев.\r\nВ петък българският премиер ще бъде на аудиенция при Негово Светейшество папа Франциск. \r\nДеница КИТАНОВА", "date": "2018.05.24", "title": "България и Македония почетоха паметта на св. Кирил при гроба му в базиликата \"Сан Клементе\" в Рим (ОБЗОР)"}
{"url": "http://www.focus-news.net/news/2018/05/24/2525941/gergana-toleva-klub-za-ekstremni-sportove-tangra-asenovgrad-ekstremnite-sportove-nabirat-vse-po-golyama-populyarnost-sred-mladite-hora.html", "text": "Екстремните спортове набират все по-голяма популярност сред младите хора. Това каза за Радио „Фокус“ – Пловдив Гергана Толева от клуб по екстремни спортове „Тангра“ в Асеновград. По думите й това е радостен факт, защото екстремните спортове учат на обич и уважение към природата. „Хората, които се занимават с екстремни спортове, знаят добре, че тези спортове изискват страхотна дисциплина“, коментира Толева. Тя каза още, че Асеновград е популярен със своите параклиси и духовни места, но и с друго лице. „Именно то е основата на Фестивала на екстремните спортове „Асеновград – град приключение“, който организираме. Идеята е младите хора да видят града под друг ъгъл, да осъзнаят, че има какво да правят в този град и в околностите му. Навсякъде има леснодостъпна природа. Така може да задържим младите при нас, а не да се отправят към големите градове и в чужбина“, посочи Толева.\r\nТя разказа, че клубът по екстремни спортове „Тангра“ в Асеновград е създаден през 2001 година от група ентусиасти. Над 50 души съставляват членската маса на клуба към днешна дата. Клубът работи в тясно сътрудничество с Община Асеновград по различни проекти. Популярните спортове в клуба са парапланеризъм, планинско колоездене, сноуборд, ски, уиндсърф и катерене.\r\nТони МИХАЙЛОВ", "date": "2018.05.24", "title": "Гергана Толева, клуб за екстремни спортове „Тангра“-Асеновград: Екстремните спортове набират все по-голяма популярност сред младите хора"}
{"url": "http://www.focus-news.net/news/2018/05/24/2525940/vzglyad-ukrainski-politik-razkaza-za-resheniyata-na-taynoto-svetovno-pravitelstvo.html", "text": "В света функционира тайно глобално правителство, което назначава лидери на страните и осигурява стабилност на световната валута, заяви основателят на Социалистическата партия на Украйна и бивш председател на украинския парламент Александър Мороз, цитиран от електронното издание на руския вестник „Взгляд“.\r\nСпоред думите на Мороз, бившият президент на Украйна Виктор Юшченко е бил „абослютно зависим от Държавния департамент“. „На това може да се посвети отделна среща... Цялата работа е в това, че Държавният департамент също е изпълнител. Има световно правителство“, предава думите на бившия председател на украинския парламент УНИАН.\r\nТой заяви, че това сенчесто правителство само назначава президентите. В състава на правителствата, твърди Мороз, влизат представители на финансовия елит на Запада, включително представители на Федералния резерв.\r\nСпоред неговото мнение, става дума за семействата Рокфелер, Ротшилд и Морган, които „сами решават най-важния въпрос: стабилността на световната валута“.\r\nПри това, убеден е бившият председател на Върховната рада, сенчестото правителство е принудено да  се конкурира с Русия и Китай.\r\n„Все още на колене трябва да бъдат поставени Русия и рублата, но се надига китайския юан... Това е трудна работа. И това наистина ги тревожи. Затова в политиката си спрямо Украйна те също правят голяма грешка“, заяви той.\r\nМороз е бил председател на украинския парламент два пъти – от 1994 до 1998 година при Леонид Кучма и от 2006 до 2007 година при Виктор Юшченко.\r\nПревод и редакция:", "date": "2018.05.24", "title": "„Взгляд“: Украински политик разказа за решенията на „тайното световно правителство“"}
{"url": "http://www.focus-news.net/news/2018/05/24/2525911/makfaks-makedoniya-zapochna-sreshtata-za-imeto-na-makedoniya-v-nyu-york.html", "text": "В сградата на ООН в Ню Йорк започна срещата на външните министри на Македония и Гърция Никола Димитров и Никос Коцияс с личния пратеник на Генералния секретар на Организацията на обединените нации Матю Нимиц. Според съобщенията, външните министри ще имат две заседания, днес и утре, на които ще присъства медиаторът на ООН, предава македонската информационна агенция „Макфакс“.\r\nДвамата ръководители на дипломацията по-рано в ООН бяха на отделни срещи с генералния секретар Антонио Гутериш. След тази среща македонският министър Никола Димитров написа в социалната мрежа „Туитър“: \"С визия и лидерство от двете страни имаме исторически шанс да приключим десетилетния исторически спор\".\r\nКоцияс, в началото на преговорите, призова за прагматизъм и реализъм, а от медиатора Нимиц да бъде мъдър в провеждането на преговорите. \"Казвам, че не съм нито оптимист, нито песимист, но имам волята да намеря решение. А другата страна трябва да има прагматизъм и реализъм, за да намери решение. От Нимиц очакваме неговата мъдрост по време на преговорите \", заяви Коцияс.\r\nПреговорите са разделени в две направления, първата и основната част ще бъде посветена на политически въпроси и дискусии между външните министри. Втората част се фокусира върху текста на общото споразумение и правните въпроси, възникващи в контекста на дипломатическото решение. Тези отделни технически подробности се разглеждат в паралелен кръг от преговори, които ще се проведат между работните групи.\r\n\"Ще имаме преговори между експерти и преговори на министри. Основните преговори, които интересуват всички, разбира се, са преговорите между министрите. Но и преговорите между експертите ще облекчат целия пакет. Нимиц ще бъде само с външните министри\", обясни гръцкият дипломат.\r\nВ навечерието на новия кръг от преговорите за името, македонското правителство потвърди, че е в полза на най-новото предложение за име - Република Илинденска Македония. Гърция официално отхвърли предложението \"Република Илинденска Македония\", оценявайки го като иредентистко. Премиерът Ципрас, отговаряйки  на критиките на опозицията, заяви, че Гърция води преговори въз основа на четирите имена, съдържащи се в пакета от предложения на Нимиц.\r\nПревод и редакция:", "date": "2018.05.24", "title": "„Макфакс“ (Македония): Започна срещата за името на Македония в Ню Йорк"}
{"url": "http://www.focus-news.net/news/2018/05/24/2525939/rayka-hristova-rb-dimitar-talev-blagoevgrad-nay-malko-sa-chitatelite-na-vazrast-mezhdu-16-i-25-godini.html", "text": "Най-малко са читателите на възраст между 16 и 25 години. Това каза в интервю за Радио „Фокус“-Пирин Райка Христова, директор на Регионална библиотека „Димитър Талев“-Благоевград. По думите й в тази група връзката с библиотеката се губи. Христова посочи, че децата до 14-15 години четат много и посещават редовно библиотеката, но тези, които са в гимназията, а и студентите четат по-малко от това, което е било преди години. „Поне това е моето впечатление, на база опита, който имам, защото аз работя вече над 30 години в библиотека и имам поглед върху читателския интерес. В действителност студентите, които посещават библиотеката намаляха“, коментира тя. Райка Христова отбеляза, че определено по-младото поколение е проблемно, въпреки че библиотеките правят много инициативи с гимназиите, за да може тази група да се върне към четенето. „Интересното е, че след като завършат училище хората започват да четат. Тук имам предвид обаче научните работници, инженерите, учителите, пенсионерите, дори работещите хора. Смятам, че в действителност се появява един луфт в годините, когато децата малко посещават библиотеките, което не е добре“, допълни тя. Райка Христова каза още, че подрастващите предпочитат да отворят интернет и да ползват готови материали, вместо да положат сами усилия. Тя подчерта, че децата на възраст 16, 17, 18 години, които все още четат, са много малко.\r\nНатали СТЕФАНОВА", "date": "2018.05.24", "title": "Райка Христова, РБ „Димитър Талев“-Благоевград: Най-малко са читателите на възраст между 16 и 25 години"}
{"url": "http://www.focus-news.net/news/2018/05/24/2525945/sana-raketi-sa-bili-nasocheni-kam-siriyska-voenna-baza-v-homs.html", "text": "Ракети са били насочени към сирийска военна авиобаза в централната провинция Хомс, заяви официалната държавна агенция на Сирия SANA.\r\n„Едно от нашите военни летища е било цел на ракети прихванати от нашата противовъздушна отбрана“, обяви SANA цитирайки военен източник.\r\nОт агенцията съобщиха за експлозии в района, но заявиха че въздушната отбрана е попречила на ракетите да достигнат „целта“ си. Йонислав Дочев", "date": "2018.05.24", "title": "SANA: Ракети са били насочени към сирийска военна база в Хомс"}
{"url": "http://www.focus-news.net/news/2018/05/24/2525943/stanimir-stanimirov-instruktor-po-rafting-nikoga-ne-sme-imali-smarten-sluchay-s-turisti-po-vreme-na-rafting-zaradi-merkite-za-sigurnost-koito-predpriemame.html", "text": "Никога не сме имали смъртен случай с туристи по време на рафтинг, заради мерките за сигурност, които предприемаме. Това каза за Радио „Фокус“ – Пирин Станимир Станимиров, инструктор по рафтинг, каяк и алпинизъм. Той обясни, че тъй като рафтингът е екстремен спорт, никой не е застрахован от смъртен случай и хората трябва да знаят, че има такъв риск. „Ние винаги се стараем да даваме пълни инструкции и да обезопасим хората, но инциденти се случват. За щастие до този момент не сме имали регистриран смъртен случай с клиент при нас. Това е вследствие на мерките, които взимаме с цел превенция“, каза още Станимиров. Той добави, че за него и неговия екип най-важното нещо е инструкторите да бъдат обучени, екипировката да е качествена. „Освен това много държа при провеждането на инструктажа хората да слушат внимателно“, подчерта Станимиров. Той допълни, че от рафтинг базата в Община Симитли предоставят на туристите цялата необходима екипировка, която да гарантира сигурността им по време на спусканията. „Ние предоставяме на хората всичко необходимо от обувки до каска, включително. От тях се иска бански и тениска за под неопрена и хавлия за подсушаване“, добави Станимиров.\r\nЛивия НИНОВА", "date": "2018.05.24", "title": "Станимир Станимиров, инструктор по рафтинг: Никога не сме имали смъртен случай с туристи по време на рафтинг, заради мерките за сигурност, които предприемаме"}
{"url": "http://www.focus-news.net/news/2018/05/24/2525947/hilyadi-zhiteli-na-blagoevgrad-zaedno-otbelyazaha-24-may-i-praznika-na-grada.html", "text": "Хиляди жители на Благоевград заедно отбелязаха 24 май и Празника на града, предаде репортер на Радио „Фокус“-Пирин. Общината бе подготвила богата програма, която продължи през целия ден. Гвоздеят на програмата бе концерт на Стефан Вълдобрев и „Обичайните заподозрени“, който завърши с илюминации.\r\nМалко преди концерта на Стефан Вълдобрев, в 17,00 часа започна друг концерт на Народно читалище „Никола Вапцаров“ и всички школи и групи в него, Камерна опера-Благоевград и Биг Бенд-Благоевград. На сцената жителите и гостите на града имаха възможност да видят и чуят певчески и танцови състави,  балети, певчески състав със стари градски песни и т.н. Заедно с Биг Бенд-Благоевград в концерта се включиха и солистите Лъчезар Кацарски, Александрина Механджийска и Христина Панева. \r\nНатали СТЕФАНОВА", "date": "2018.05.24", "title": "Хиляди жители на Благоевград заедно отбелязаха 24 май и Празника на града"}
{"url": "http://www.focus-news.net/news/2018/05/24/2525917/milorad-dodik-erdogan-kaza-nie-nyama-da-si-tragvame-no-koy-gi-e-kanili.html", "text": "Босна и Херцеговина (БиХ) е в „перманентна криза на вземането на решения и на системата на юрисдикция“, заяви президентът на Република Сръбска (РС) Милорад Додик, цитиран от белградското радио „Б-92“.\r\nА това се усилва допълнително от мигрантската криза, заяви лидерът на сръбския ентитет на БиХ пред държавната медия „Радио и телевизия на Република Сръбска“.\r\nДодик подчерта също, че на територията на РС няма да се създават приемни центрове за бежанци.\r\n„Имаме фундаментален проблем и той е, че границите са отнети от ентитетите. Ентитетите нямат право да управляват границата, а на обединено ниво се казва – това е в нашите компетенции. Ако действително е така, защо ни прехвърляте тези проблеми, защото не подсигурите границата, защо не спрете влизането (на мигранти) в БиХ“, запита той.\r\nПрезидентът коментира също посланията на лидера на ПДД (Партията на демократическото действие) (и представител на мюсюлманите в тристранното президентство на БиХ) Бакир Изетбегович по време на предизборния митинг на турския президент Реджеп Таийп Ердоган в Сараево миналата седмица. Според него, те са „ясен сигнал, че бежанците от Близкия Изток са добре дошли“.\r\nДодик смята също, че присъстващите знамена на БиХ на митинга са били спорен момент.\r\n„Турция помогна на Алия Изетбегович по време на войната и Турция продължава да стои твърдо зад всички политики, провеждани от Бакир Изетбегович и ПДД, като цяло. Можете да чуете как Ердоган казва ‚няма да си тръгваме от тук‘ – но кой ги е канил? Ние (сърбите) не сме, а ако и хърватите не са – тогава БиХ не ги е канил, а Бакир Изетбегович и неговата политика“, заключи Додик.\r\nПревод и редакция:", "date": "2018.05.24", "title": "Милорад Додик: Ердоган каза ‚ние няма да си тръгваме‘ – но кой ги е канил?"}
{"url": "http://www.focus-news.net/news/2018/05/24/2525916/d-r-irina-boteva-vladikova-praznikat-na-svetite-bratya-kiril-i-metodiy-tryabva-da-splotyava-balgarite-nezavisimo-kade-se-namirat-po-sveta.html", "text": "Празникът на светите братя Кирил и Методий трябва да сплотява българите, независимо къде се намират по света. Това каза в празничното предаване на „Всички в час“ пред Радио \"Фокус\" директорът на българо-австрийското училище \"Св. Кирил и Методий\" във Виена д-р Ирина Ботева-Владикова. Тя разказа за честванията във Виена. „24-ти май е свързан с празника на българското училище. Ние сме най-голямата българска общност в Австрия. Над 320 деца имаме през тази година и може да си представите колко гости се събират на празниците и колко е голяма публиката. Тази година по изключение празнувахме на 11-ти май деня на светите братя равноапостоли Кирил и Методий. По повод инициативата \"Розите на България\" на МОН сляхме двата празника и направихме един огромен празник с над 400 души. На края се хванахме на голямо българско хоро. Винаги е едно преживяване 24-ти май, винаги е вълнуващо събитие – децата показват всичко най-добро, на което са способни”, коментира д-р Ирина Ботева-Владикова. Тя добави, че за децата нишката с българското не е скъсана, а това е нещо, на което много се държи.", "date": "2018.05.24", "title": "Д-р Ирина Ботева-Владикова: Празникът на светите братя Кирил и Методий трябва да сплотява българите, независимо къде се намират по света"}
{"url": "http://www.focus-news.net/news/2018/05/24/2525942/daily-sabah-saad-hariri-e-premier-na-livan-za-treti-pat.html", "text": "Парламентът на Ливан назначи Саад Харири за премиер на Ливан, което ще е третият негов мандат на поста. Това се случи в четвъртък, по-малко от три седмици след изборите, на които неговата партия загуби голям брой депутати, пише турското електронно издание Daily Sabah.\r\n„Държавният глава покани Саад Харири и му даде мандат да сформира правителство“, се казва в съобщение, публикувано в социалните мрежи от офиса на ливанския президент Мишел Аоун.\r\nПрезидентството направи този анонс, след като 48-годишният Харири бе подкрепен от голямо мнозинство от членовете на парламента след само няколко часа консултации.\r\nЧрез съобщение, Харири заяви, че иска да формира ново правителство, колкото се може по-бързо, за да приложи някои от реформите, които обеща по-рано тази година и които ще донесат жизнено важна чуждестранна финансова помощ.\r\n„Благодаря на всички пратеници, които ми се довериха да формирам ново правителство, надявайки се да го направя възможно най-бързо в полза на Ливан и ливанците“, заяви той.\r\nВ изказване пред журналистите преди да напусне президентския дворец, той отново потвърди политиката си на „дисасоциация“, термин, използван за описване на услилията на Ливан да стои настрана от регионалните конфликти.\r\n„Новото правителство ще трябва да консолидира своята политика на дисасоциация и да се върне към усилията за справяне с бежанската криза“, посочи премиерът.\r\nНаселението на малката близкоизточна страна се увеличи с една трета заради вълната от бежанци, идваща от съседна Сирия, която е разкъсвана от война през последните седем години.\r\nПревод и редакция:", "date": "2018.05.24", "title": "Daily Sabah: Саад Харири е премиер на Ливан за трети път"}
{"url": "http://www.focus-news.net/news/2018/05/24/2525948/the-times-of-israel-nablyudatel-na-oon-tvardi-che-iran-spazva-yadrenoto-sporazumenie.html", "text": "Иран все още спазва ядреното споразумение със Западните сили от 2015 година, според доклад на наблюдател по ядрените въпроси на ООН, пише The Times of Israel.\r\nМеждународната агенция за атомна енергия (МААЕ) разкрива, че Иран спазва основните рестрикции на споразумението върху ядрените си съоръжения в замяна на облекчение от икономически санкции.\r\nВъпросният доклад на МААЕ идва само две седмици, след като президентът на САЩ Доналд Тръмп изтегли страната си от споразумението, застрашавайки бъдещето му.\r\nМААЕ призова Иран да спазва споразумението и дори да надскочи законните си задължения по него, за да увеличи международното доверие в ангажиментите на Техеран.\r\n„Международната агенция за атомна енергия окуражава Иран да прекрачи и надскочи изискванията на ядреното споразумение, за да подсили доверието в себе си“, заяви дипломат от офиса на агенцията, добавяйки че Техеран може, например, да покани инспектори на места, на които не е изискван достъп.  Йонислав Дочев", "date": "2018.05.24", "title": "The Times of Israel: Наблюдател на ООН твърди, че Иран спазва ядреното споразумение"}
{"url": "http://www.focus-news.net/news/2018/05/24/2525944/afp-vladimir-putin-se-nadyava-che-sreshtata-mezhdu-donald-tramp-i-kim-chen-un-mozhe-da-bade-vazstanovena.html", "text": "Президентът на Русия Владимир Путин заяви, че съжалява че президентът на САЩ Доналд Тръмп е отменил планираната среща с лидера на Северна Корея Ким Чен-ун, но се надява че диалогът може да бъде продължен и евентуална среща между двамата да бъде проведена, предава AFP.\r\n„Разчитахме на това, че сериозна стъпка към деескалацията на напрежението на Корейския полуостров ще бъде предприета и ще бъде дадено началото на ядрено разоръжаване. Надяваме се, че диалогът може да бъде продължен и срещата да се проведе“, заяви Путин на съвместна конференция с президента на Франция Еманюел Макрон. Йонислав Дочев", "date": "2018.05.24", "title": "AFP: Владимир Путин се надява, че срещата между Доналд Тръмп и Ким Чен-ун може да бъде възстановена"}
{"url": "http://www.focus-news.net/news/2018/05/24/2525946/donald-tramp-sasht-sa-podgotveni-za-voenni-deystviya-sreshtu-severna-koreya-pri-nuzhda.html", "text": "Президентът на САЩ Доналд Тръмп заяви в четвъртък, че неговата администрация е „по-готова отколкото когато и да е било“ да предприеме военни действия срещу Северна Корея, ако това се окаже нужно, пише Washington Examiner.\r\n„Говорих с Джеймс Матис и нашите съвместни началници на персонала, и нашите военни сили, които са най-силните в света и които наскоро бяха подсилени, са готови при нужда“, заяви Тръмп по време на събитие в Овалния офис.\r\nКоментарите на президента дойдоха само няколко часа, след като той обяви оттеглянето си от насрочената за 12 юни среща с лидера на Северна Корея Ким Чен-ун. Тръмп изтъкна скорошната заплаха на Пхенян за ядрена война със САЩ в своето писмо до Ким, като причина за отмяната на срещата.\r\nАмериканският президент обеща, че администрацията му ще продължи своя максимален натиск срещу Северна Корея и е готова да отговори военно, ако Ким предприеме някои „глупави или безразсъдни“ действия.\r\n„Да се надяваме, че позитивни неща ще се случат със Северна Корея, но ако не се, ние сме по-готови, отколкото когато и да е било“, допълни Тръмп. Йонислав Дочев", "date": "2018.05.24", "title": "Доналд Тръмп: САЩ са подготвени за военни действия срещу Северна Корея „при нужда“"}
{"url": "http://www.focus-news.net/news/2018/05/24/2525949/afp-beliyat-dom-obvini-diryata-ot-narusheni-obeshtaniya-za-provala-na-sreshtata-sas-severna-koreya.html", "text": "От Белия дом обявиха в четвъртък, че провалът на Северна Корея при спазване на обещанията си е довел до отмяна на срещата с лидера на Северна Корея Ким Чен-ун от страна на президента на САЩ Доналд Тръмп, предава AFP.\r\n„Имаше диря от нарушени обещания, които предизвикаха отдръпването на САЩ“, заяви представител на Белия дом.\r\nТой отбеляза, че Пхенян не се е появил на подготвителна среща в Сингапур. „Те ни зарязаха“, заяви представителят. Йонислав Дочев", "date": "2018.05.24", "title": "AFP: Белият дом обвини „дирята от нарушени обещания“ за провала на срещата със Северна Корея"}
